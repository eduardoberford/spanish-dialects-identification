{"id": "330432", "revid": "98629", "url": "https://gl.wikipedia.org/wiki?curid=330432", "title": "Lionel Shriver", "text": "Margaret Ann Shriver, co\u00f1ecida como Lionel Shriver, nada en Gastonia (Carolina do Norte) o 18 de maio de 1957, \u00e9 unha xornalista e novelista estadounidense. Logrou sona internacional coa s\u00faa novela \"We Need to Talk About Kevin\", distinguida en 2005 co premio Orange.\nTraxectoria.\nPrimeiros anos e formaci\u00f3n.\nNaceu no seo dunha familia profundamente relixiosa, na que o seu pai, Donald, era un predicador presbiteriano que se converteu nun acad\u00e9mico e presidente do Union Theological Seminary en Nova York e a s\u00faa nai era ama de casa. Aos 15 anos, cambiou o seu nome de Margaret Ann por Lionel porque non lle gustaba o nome que lle puxeran e, como rapaza, sentiu que un nome masculino convencional era m\u00e1is axeitado.\nShriver estudou escritura no Barnard College da Universidade Columbia, onde tam\u00e9n fixo un mestrado.\nNovelas.\nShriver escribiu oito novelas, das cales sete foron publicadas, antes de escribir \"We Need to Talk About Kevin\", que ela chamou a s\u00faa novela \"facer ou romper\" debido aos anos de \"decepci\u00f3n profesional\" e \"escuridade virtual\" que a precederon.\nNunha entrevista coa revista \"Bomb\", Shriver enumerou os diversos temas das s\u00faas novelas ata a publicaci\u00f3n de \"We Need to Talk About Kevin\": \"antropolox\u00eda e primeiro amor, tambores do rock and roll e inmigraci\u00f3n, os problemas de Irlanda do Norte, demograf\u00eda e epidemiolox\u00eda, herdanza, tenis, competici\u00f3n conxugal, terrorismo e cultos \u00e1 personalidade\". En lugar de escribir personaxes tradicionalmente simp\u00e1ticos, Shriver prefire crear personaxes que sexan \"dif\u00edciles de amar\".\n\"We Need to Talk About Kevin\" foi galardoado co Premio Orange 2005. A novela \u00e9 un estudo da ambivalencia materna e do papel que poder\u00eda ter desempe\u00f1ado na decisi\u00f3n do personaxe principal de asasinar a nove persoas no seu instituto. Provocou moita controversia e alcanzou o \u00e9xito a trav\u00e9s do boca a boca. A propia Shriver declarou sobre que \"We Need to Talk About Kevin\" se convertese nun \u00e9xito editorial:\nPouco despois, en 2011, foi adaptada ao cine co mesmo t\u00edtulo nunha pel\u00edcula protagonizado por Tilda Swinton.\nEn 2009, doou o conto \"Long Time, No See\" ao proxecto \"Ox-Tales\" de Oxfam; eran catro colecci\u00f3ns de historias do Reino Unido escritas por 38 autores. A s\u00faa historia foi publicada na colecci\u00f3n Fire.\nO 2 de marzo de 2010, publicou a novela \"So Much for That\". Nela, presentou unha cr\u00edtica mordaz ao sistema de sa\u00fade dos Estados Unidos e foi nomeada como finalista do \"National Book Award\" na categor\u00eda de ficci\u00f3n. O seu seguinte traballo, \"The New Republic\" publicouse en 2012. Malia estar escrito en 1998, non atopara ningunha editorial ata ent\u00f3n. No 2013, publicou o seu libro, \"Big Brother: A Novel\", para a que se inspirou na obesidade m\u00f3rbida dun dos seus irm\u00e1ns.\nEn maio de 2016, publicou \"The Mandibles: A Family, 2029\u20132047.\" A novela est\u00e1 ambientada na vida de catro xeraci\u00f3ns da mesma familia nun futuro pr\u00f3ximo no que o d\u00f3lar colapsa e os Estados Unidos non pode pagar a s\u00faa d\u00e9beda nacional e perde a s\u00faa condici\u00f3n de potencia e se produce a quebra. A seguir, o goberno substit\u00fae o d\u00f3lar por outra moeda, incauta o ouro e anula os bonos, e os membros da adinerada familia Mandible deben enfrontarse \u00e1 decepci\u00f3n e loitar por sobrevivir despois de que a herdanza coa que contaban se convertese en cinza. Como remate, M\u00e9xico construe un muro na s\u00faa fronteira norte para evitar que os cidad\u00e1ns estadounidenses desesperados intentase entrar ilegalmente cos seus aforros. A novela, afirmou Shriver durante unha entrevista, en Front Row da BBC Radio 4 o 9 de maio de 2016, \"non era ciencia ficci\u00f3n\". Posteriormente, nun artigo de Literary Review, o seu cr\u00edtico Jude Cook afirmou que era unha \"s\u00e1tira \u00e1cida\" na que \"todo o malo que poder\u00eda pasar... pasou.\nXornalismo.\nShriver ten colaborado co \"The Wall Street Journal\", \"Financial Times\", \"The New York Times\", \"The Economist\", \"Harper's\" e outras publicaci\u00f3ns, ademais do programa \"Talkback\" de Radio Ulster. En xullo de 2005, Shriver comezou a escribir unha columna para The Guardian,[22] na que compartiu as s\u00faas opini\u00f3ns sobre a disposici\u00f3n materna dentro da sociedade occidental, a mezquindade das autoridades gobernamentais brit\u00e1nicas e a importancia das bibliotecas. a s\u00faa morte ao Belfast Library Board, de cuxas bibliotecas comprobou moitos libros cando viv\u00eda en Irlanda do Norte).[10][23]\nShriver escribe, dende setembro de 2017, unha columna para \"The Spectator;\" e tam\u00e9n contrib\u00fae ocasionalmente \u00e1 p\u00e1xina de \"Comment\" de \"The Times\". \nPol\u00e9micas.\nAlgunhas das s\u00faas opini\u00f3ns xeraron pol\u00e9micas en diversos \u00e1mbitos. As\u00ed, Shriver, tense manifestado en varias ocasi\u00f3ns en contra da inmigraci\u00f3n ao Reino Unido, e en 2021 escribiu un artigo no que afirmaba: \"\u00c9 bioloxicamente perverso que os occidentais acepten pasivamente e mesmo apoyen a entrada de estranxeiros tan masivas e que os nativos estean a entregar o seu territorio sen disparar\". As cr\u00edticas acus\u00e1ndoa de xenofobia foron inmediatas.\nShriver criticou o sistema de sa\u00fade estadounidense nunha entrevista en maio de 2010 mentres estaba no \"Sydney Writers' Festival\" en Australia, na que dixo estar \"exasperada pola forma en que se dirix\u00edan os asuntos m\u00e9dicos no meu pa\u00eds\" e considera que est\u00e1 tomando \"a s\u00faa vida nas s\u00faas propias mans. Sobre todo, levo a mi\u00f1a conta bancaria nas mi\u00f1as mans porque se dou un mal xiro \u00e1 bicicleta e me atropela un taxi, poder\u00eda perder todo o que te\u00f1o\".\nComo conferenciante principal do \"Brisbane Writers' Festival\" de 2016, Shriver pronunciou un controvertido discurso cr\u00edtico co concepto de apropiaci\u00f3n cultural que levou ao festival a \"cortar a s\u00faas relaci\u00f3ns co discurso de Shriver e negar publicamente o seu punto de vista\". Shriver fora criticada anteriormente pola s\u00faa representaci\u00f3n de personaxes latinos e afroamericanos no seu libro \"The Mandibles\", que foi descrito por un cr\u00edtico como racista e por outro como pol\u00edticamente equivocado. No seu discurso no Festival de Escritores, Shriver impugnou estas cr\u00edticas ao seu libro, afirmando que os escritores deber\u00edan ter dereito a escribir desde calquera perspectiva, raza, x\u00e9nero ou orixe que elixisen.\nEn xu\u00f1o de 2018, criticou un esforzo da editorial Penguin Random House para diversificar os autores que publicaba e representar mellor \u00e1 poboaci\u00f3n, dicindo que primaba a diversidade sobre a calidade e que un manuscrito \"escrito por un caribe\u00f1o transexual gay que abandonou os estudos \u00f3s sete anos\" publicar\u00edase \"malia que ete manuscrito sexa ou non unha pila incoherente, tediosa, sinuosa e insensible de reciclaxe de papel mixto\". Estas opini\u00f3n provocaron a cr\u00edtica doutra escritora de Penguin Random House, Candice Carty-Williams. Como resultado dos seus comentarios, Shriver foi eliminada como xu\u00edz dun concurso para a revista \"Mslexia.\"\nShriver expresou a s\u00faa oposici\u00f3n ao espertar e \u00e1 pol\u00edtica de identidade nunha entrevista de 2021 con The Evening Standard, afirmando que \"non me gusta a discriminaci\u00f3n de ning\u00fan tipo\", pero engadindo \"non hai nada maligno, polo menos inicialmente, no impulso de buscar unha pol\u00edtica m\u00e1is xusta\". A sociedade. O maior problema dos 'espertos' son os seus m\u00e9todos, que con demasiada frecuencia implican insultos, silenciamento, vinganza e depredaci\u00f3n\".\nShriver \u00e9 unha mecenas do grupo de preocupaci\u00f3n sobre a taxa de crecemento da poboaci\u00f3n do Reino Unido, Population Matters, e apoiou a sa\u00edda do Reino Unido da Uni\u00f3n Europea.\nVida persoal.\nViviu en Nairobi, Bangkok e Belfast e, dende 1999, reside en Berdmonsey, Londres. Ensinou orfebrer\u00eda no Buck's Rock Performing and Creative Arts Camp en New Milford, Connecticut. O 7 de xu\u00f1o de 2016, Shriver apareceu no programa da BBC Radio 4 \"My Teenage Diary\", durante o cal leu fragmentos dos seus diarios de finais dos anos 60 e principios dos 70 e comentou a s\u00faa educaci\u00f3n e adolescencia.\nDende 2003, est\u00e1 casada co bater\u00eda de jazz Jeff Williams."}
{"id": "330433", "revid": "54334", "url": "https://gl.wikipedia.org/wiki?curid=330433", "title": "Tucapel", "text": "Tucapel \u00e9 unha cidade, municipio e unha comuna chilena da rexi\u00f3n de Biob\u00edo, situada na provincia hom\u00f3nima. A s\u00faa \u00e1rea \u00e9 de 915\u00a0km2 e ti\u00f1a un total duns 13.497 habitantes, segundo os datos do censo INE no 2012."}
{"id": "330434", "revid": "1131", "url": "https://gl.wikipedia.org/wiki?curid=330434", "title": "Caricatura Museum f\u00fcr Komische Kunst", "text": "O Caricatura Museum f\u00fcr Komische Kunst \u00e9 un museo de arte que se atopa na cidade alem\u00e1 de Frankfurt. Exhibe obras de banda dese\u00f1ada, as\u00ed como textos, debuxos e esculturas de artistas da Escola Nova de Frankfurt."}
{"id": "330437", "revid": "23204", "url": "https://gl.wikipedia.org/wiki?curid=330437", "title": "Priodontes maximus", "text": "Priodontes maximus, co\u00f1ecido vulgarmente como armadillo xigante, \u00e9 unha especie de mam\u00edfero placentario da orde dos cingulados, familia dos dasip\u00f3didos e subfamilia dos tolipeutinos, a \u00fanica inclu\u00edda no x\u00e9nero \"Priodontes\".\n\u00c9 o armadillo actual de maior tama\u00f1o. Hai anos encontrab\u00e1se amplamente distribu\u00eddo nas selvas tropicais do leste de Suram\u00e9rica. Hoxe a s\u00faa poboaci\u00f3n diminu\u00edu moito, e por iso a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o seu status como \"VU\" (vunerable); a\u00ednda as\u00ed, estend\u00e9ndose en variados h\u00e1bitats at\u00e9 o norte da Arxentina.\nA especie vese ameazada pola caza e a deforestaci\u00f3n do seu h\u00e1bitat e a captura ilegal para a s\u00faa posterior venda de forma clandestina a coleccionistas de animais."}
{"id": "330438", "revid": "22795", "url": "https://gl.wikipedia.org/wiki?curid=330438", "title": "Armadillo xigante", "text": ""}
{"id": "330439", "revid": "22795", "url": "https://gl.wikipedia.org/wiki?curid=330439", "title": "Priodontes", "text": ""}
{"id": "330440", "revid": "23204", "url": "https://gl.wikipedia.org/wiki?curid=330440", "title": "Gerhard Seyfried", "text": "Gerhard Seyfried, nado o 15 de marzo de 1948 en M\u00fanic, \u00e9 un debuxante de banda dese\u00f1ada, caricaturista e escritor alem\u00e1n."}
{"id": "330443", "revid": "98629", "url": "https://gl.wikipedia.org/wiki?curid=330443", "title": "Joy", "text": "Joy p\u00f3dese referir a:"}
{"id": "330444", "revid": "23204", "url": "https://gl.wikipedia.org/wiki?curid=330444", "title": "Cabassous", "text": "Cabassous \u00e9 un x\u00e9nero de mam\u00edferos placentarios da orde dos cingulados, familia dos dasip\u00f3didos e subfamilia dos tolipeutinos.\nO x\u00e9nero agrupa a catro especies propias de Am\u00e9rica Central e do sur, co\u00f1ecidas vulgarmente na literatura internacional como armadillos de cola espida.\nTaxonom\u00eda.\nDescrici\u00f3n.\nO x\u00e9nero foi descrito en 1831 polo m\u00e9dico e naturalista estadounidense Henry McMurtrie (1793-1865), en \"The animal kingdom arranged in conformity with its organization / by the Baron Cuvier ; the Crustacea, Arachnides and Insecta, by P. A. Latreille ; translated from the French, with notes and additions, by H. McMurtrie ; in four volumes, with plates\". By: Cuvier, Georges, - Latreille, P. A. - Laurillard, Charles L\u00e9opold, McMurtrie, Henry. Nova York:G. &amp; C. &amp; H. Carvill, 1831.\nEtimolx\u00eda.\nO nome cient\u00edfico do x\u00e9nero, \"Cabassous\", \u00e9 unha adaptaci\u00f3n dun termo caribe co que os ind\u00edxenas co\u00f1ec\u00edan estes animais.\nSinonimia.\nAdemais de polo nome \"Cabassous\" que lle impuxo McMurtrie, o longo do tempo o x\u00e9nero co\u00f1eceuse tam\u00e9n polos sin\u00f3nimos seguintes:\nEspecies e subespecies.\nNa actualidade no x\u00e9nero \"Cabassous\" reco\u00f1\u00e9cense as seguintes catro especies e subespecies:\nX\u00e9nero \"Cabassous\""}
{"id": "330445", "revid": "22795", "url": "https://gl.wikipedia.org/wiki?curid=330445", "title": "Armadillos de cola espida", "text": ""}
{"id": "330448", "revid": "89787", "url": "https://gl.wikipedia.org/wiki?curid=330448", "title": "Rachel McAdams", "text": "Rachel Anne McAdams, nada en London (Ontario) o 17 de novembro de 1978, \u00e9 unha actriz canadense de cinema e televisi\u00f3n nomeada ao Premio Oscar.\nDespois de se graduar nun programa de teatro de catro anos na Universidade de York, en 2001, traballou constantemente en produci\u00f3ns canadenses, como \"My Name is Tanino\" (2002), \"Perfect Pie\" (2002) ou a serie \"Slings and Arrows\" (2003-2005), at\u00e9 atopar a sona en filmes coma \"Mean Girls\" (2004) ou o co\u00f1ecido drama rom\u00e1ntico \"The Notebook\" de 2004, co\u00f1ecida en Galicia co nome \"O diario de Noah\". Por esta \u00faltima actuaci\u00f3n Rachel logrou estupendas cr\u00edticas.\nPosteriormente participou en filmes coma \"Red Eye\" (2005), \"Wedding Crashers\" (2005), \"The Family Stone\" (2005), \"Married Life\" (2008), \"State of Play\" (2009), \"Al\u00e9n do tempo\" (2009), \"Sherlock Holmes\" (2009) e a s\u00faa , \"Morning Glory\" (2010) e \"Midnight in Paris\" (2011), \"About Time\" (2013), \"Spotlight\" (2015) entre outras. Por este \u00faltimo filme est\u00e1 nomeada aos Oscar 2016 coma mellor actriz secundaria.\n\u00c9 considerada polos medios de comunicaci\u00f3n como \"\"a nova moza de Hollywood\", as\u00ed como \"a vindeira Julia Roberts\"\".\nTraxectoria.\nPrimeiros anos.\nMcAdams naceu en London, Ontario (Canad\u00e1), e criouse na vila de St. Thomas. Seu pai, Lance, \u00e9 camioneiro, e s\u00faa nai, Sandra, \u00e9 enfermeira. Os seus devanceiros pola s\u00faa avoa son galeses. McAdams ten un irm\u00e1n m\u00e1is vello, Daniel, e unha irm\u00e1 m\u00e1is nova, Kayleen. Aos catro anos empezou a patinar sobre xeo e \u00e1 idade de doce anos iniciouse na interpretaci\u00f3n, acudindo \u00e1 Original Kids Theatre Company, en Ontario. En 2001 graduouse na Universidade de York, en Toronto, conseguindo unha licenciatura de Bachelor of Fine Arts (\"Belas Artes\"). Tam\u00e9n asistiu \u00e1 Compa\u00f1\u00eda de Teatro Infantil de London.\nCarreira.\nDespois de aparecer no seu pa\u00eds na serie de televisi\u00f3n \"Shotgun Lovedolls\" (2001) e intervenir no telefilme \"Guilt by Association\" (2002), McAdams debutou no cinema protagonizando o filme \"My Name is Tanino\" (2002), unha comedia co-producida entre Italia e o Canad\u00e1 que dirixiu Paolo Virzi. Ese mesmo ano act\u00faa no filme \"Perfect Pie\", sendo nomeada aos Premios Genie do Canad\u00e1, pola s\u00faa interpretaci\u00f3n da adolescente Patsy Grady.\nO seu primeiro filme en Hollywood foi en 2002, na comedia \"The Hot Chick\", na que interpretou a unha estudante que cambia de corpo cun criminal (Rob Schneider). Ao ano seguinte regresou ao Canad\u00e1 para facer un papel recorrente na serie \"Slings and Arrows\" (2003-2005), recibindo dous nomeamentos para os Premios Gemini e resultando ga\u00f1adora nun deles.\nEn 2004 chegan os seus dous papeis estrela e seica os m\u00e1is exitosos e lembrados at\u00e9 hoxe. O primeiro foi a comedia xuvenil \"Mean Girls\", co-protagonizada por Lindsay Lohan. McAdams recibiu cr\u00edticas favor\u00e1beis pola s\u00faa interpretaci\u00f3n da adolescente Regina George, unha estudante maliciosa. O seu segundo papel foi no drama rom\u00e1ntico \"The Notebook\", unha adaptaci\u00f3n da novela de Nicholas Sparks. McAdams e Ryan Gosling interpretaron unha parella en 1940 separada por diferentes circunstancias. Malia a \"melosidade\" da historia, os cr\u00edticos eloxiaron as actuaci\u00f3ns dos actores protagonistas. McAdams estivo nomeada por estes dous papeis a case unha ducia de premios, a maior\u00eda eran dos MTV Movie e os Teen Choice.\nMcAdams retirouse da vida p\u00fablica entre 2006 e 2007, tom\u00e1ndose un tempo libre para se dedicar \u00e1 s\u00faa familia e a ela mesma.\nEn 2008, regresou con dous filmes pouco destacados: \"Married Life\", con Pierce Brosnan, Chris Cooper e Patricia Clarkson; e \"The Lucky Ones\", ambas fracasaron.\nEn 2009, interv\u00e9n en tres filmes. \"State of Play\", un suspense pol\u00edtico con Russell Crowe, Helen Mirren e Ben Affleck; o drama rom\u00e1ntico \"Al\u00e9n do tempo\"; e \"Sherlock Holmes\", nova adaptaci\u00f3n do personaxe creado por Arthur Conan Doyle, dirixida por Guy Ritchie. Robert Downey Jr. e Jude Law interpretaron a Holmes e John Watson, respectivamente, mentres que McAdams interpretou a Irene Adler, unha muller fatal de Nova Jersey que unha vez venceu a Holmes, que ga\u00f1a o seu respecto e que mant\u00e9n unha tempestuosa relaci\u00f3n co detective. O filme foi un \u00e9xito, tanto de cr\u00edtica como de p\u00fablico, e a interpretaci\u00f3n de McAdams como Adler foi moi eloxiada.\nEn 2010 s\u00f3 participou no filme: \"Morning Glory\", unha comedia co-protagonizada por Harrison Ford e Diane Keaton, de modesta aceptaci\u00f3n.\nEn 2011, McAdams protagonizou, de novo xunto con Owen Wilson, o filme \"Midnight in Paris\", comedia rom\u00e1ntica escrita e dirixida por Woody Allen. Allen escolleu a McAdams, para o papel de Inez, por recomendaci\u00f3n da s\u00faa antiga compa\u00f1eira Diane Keaton. O filme presentouse na apertura do Festival de Cannes de 2011, e foi a de m\u00e1is \u00e9xito de Allen nos Estados Unidos de Am\u00e9rica. Ese mesmo ano volveu a interpretar a Irene Adler para a secuela de \"Sherlock Holmes\": \"\".\nEn 2012 McAdams actuou no drama rom\u00e1ntico \"The Vow\". McAdams e Channing Tatum interpretaron a unha parella recentemente casada baseada nunha historia real.\nEn 2013 co-protagonizou xunto a Domhnall Gleeson, \"About Time\", moi ben acollida polas cr\u00edticas dos expertos e do p\u00fablico. \nEn 2015 interpretou a axente Ani Bezzerides na segunda tempada da serie televisiva True Detective.\nEse mesmo ano a actriz foi seleccionada por Marvel Studios para aparecer nun papel protagonista no filme Doctor Strange, que se estrenar\u00e1 en novembro de 2016.\nO 14 de xaneiro de 2016 recibe o seu primeiro nomeamento aos Premios Oscar na categor\u00eda Mellor Actriz Secundaria polo seu papel no filme de 2015 Spotlight.\nVida persoal.\nMcAdams mora en Harbord Village en Toronto, Ontario, Canad\u00e1. Comparte casa con seu irm\u00e1n m\u00e1is vello. Por\u00e9n, ten a Green Card (tarxeta de Residencia Permanente nos Estados Unidos)."}
{"id": "330451", "revid": "89787", "url": "https://gl.wikipedia.org/wiki?curid=330451", "title": "R2-D2", "text": "R2-D2 \u00e9 un pequeno robot e un dos principais personaxes da saga da \"Guerra das galaxias\" (\"Star Wars\"). \u00c9 un droide astromec\u00e1nico, respons\u00e1bel da manutenci\u00f3n e navegaci\u00f3n de astronaves. Fala unha \"linguaxe\" incomprens\u00edbel, de bips e sons electr\u00f3nicos (e inspirou a Kenny, de South Park). As\u00ed como toda a serie, o personaxe tivo forte impacto cultural e se transformou nunha icona pop.\nR2-D2 e C-3PO son os \u00fanicos personaxes da serie a apareceren nos sete filmes interpretados polos mesmos actores. Kenny Baker foi o actor anano que actuou dentro do droide en cinco dos seis filmes da serie. Malia aparecer nos cr\u00e9ditos do filme \"\", Kenny nunca filmou ningunha escena dese episodio."}
{"id": "330454", "revid": "98629", "url": "https://gl.wikipedia.org/wiki?curid=330454", "title": "Iyasu II", "text": "Iyasu II ou Xosu\u00e9\u00a0(ge'ez \u12a2\u12eb\u1231), nado o 21 de outubro de 1723 e finado o 27 de xu\u00f1o de 1755) foi\u00a0\"n\u0259gus\u00e4 n\u00e4g\u00e4st\" (nome real\u00a0Alem Sagad, ge'ez \u12d3\u1208\u121d \u1230\u1308\u12f5 \u02bfAl\u00e4m S\u00e4g\u00e4d, \"ante quen o mundo incl\u00ednase\") (19 de setembro de 1730 \u2013 27 de xu\u00f1o de 1755) de Etiop\u00eda, e membro da rama Gondar da dinast\u00eda solom\u00f3nica.\u00a0Foi\u00a0o fillo de emperador Bakaffa e a emperatriz\u00a0Mentewab (tam\u00e9n co\u00f1ecida polo seu nome de bateo Welete Giyorgis).\nA emperatriz Mentewab xogou un papel importante no reinado de Iyasu, quizais sen querelo. Pouco despois de que fose proclamado emperador, un rival atacou o pazo real\u00a0durante oito d\u00edas, s\u00f3 deixando a capital Gondar cando un ex\u00e9rcito de 30000 homes de Gojjam apareceu. A pesar de que os rebeldes fracason en penetrar as s\u00faas murallas, mesmo as\u00ed moito de Gondar ficou en ru\u00ednas. En vez de tomar o t\u00edtulo de rexente na sucesi\u00f3n do seu fillo menor de idade, a emperatriz Mentewab coroouse co-gobernante, devindo a primeira muller en ser coroada deste xeito na historia et\u00edope.\u00a0Mentewab tivo unha autoridade significativa durante o reinado do seu fillo e no do seu neto tam\u00e9n.\nReinado.\nDurante o reinado de Iyasu II, un franciscano checo,\u00a0Remedius Prutky, visitou o seu reino e mantivo conversaci\u00f3ns con el sobre relixi\u00f3n e pol\u00edtica europea.\u00a0Malia\u00a0que el e os seus dous compa\u00f1eiros eran populares debido \u00e1s s\u00faas habilidades m\u00e9dicas, ap\u00f3s un ano pediron a Prutky e aos seus compa\u00f1eiros cat\u00f3licos que marchasen debido a queixas do\u00a0clero\u00a0local.\nMalia o consello de Mentewab, Iyasu foi un monarca ineficaz. De acordo con Paul Henze, Iyasu \"caeu baixo cr\u00edticas por dedicar moito tempo ao pracer (encant\u00e1balle a caza) e por gastar moitos recursos en embelecer a capital, pagando traballadores estranxeiros e importando bens suntuarios, ornamentos e espellos de\u00a0Europa.\" Prutky, pola outra banda, culpaba dos ingresos restrinxidos de Iyasu as acci\u00f3ns da s\u00faa nai Mentewab: \"Como o novo emperador Jasu ti\u00f1a s\u00f3 oito anos de idadecando ascendeu ao trono, a s\u00faa nai a ra\u00ed\u00f1a, dividiu as provincias entre os principais ministros de maneira que, na \u00e9poca da mi\u00f1a estada al\u00ed, o emperador, ent\u00f3n de m\u00e1is de trinta anos de idade, veu o seu tesouro diminu\u00eddo e apenas suficiente para os seus gastos ordinarios.\" Prutky engade que durante o ano que estivo en Etiop\u00eda (1752), o emperador entrou nunha loita coa s\u00faa propi irm\u00e1 polos ingresos de\u00a0Gojjam.\nNun intento de ga\u00f1ar o respecto dos seus s\u00fabditos, o emperador Iyasu envolveuse nunha campa\u00f1a contra o Reino de Sennar, que rematou cunha derrota na Batalla do r\u00edo Dindar, en 1738; unha icona de Cristo e unha peza da Verdadeira Cruz levada para a batalla foron capturadas e tiveron que ser rescatadas por 8.000 onzas de ouro. Esta derrota decisiva acabou con calquera esperanza de Iyasu de probarse competente en asuntos militares; como Donald Levine escribe: \"A posterior conquista de Lasta, unha rexi\u00f3n rebelde por xeraci\u00f3ns, e as incursi\u00f3ns de Iyasu contra tribos da provincia de Atbara non foron suficientes\u00a0para redimilo da derrota ou restaurar a forza de Gondar.\"\nDurante o seu reinado dous invasi\u00f3ns de lagostas aflixiu o pa\u00eds, e unha epidemia levou a vida de miles de persoas. Cando Abuna Krestodolos morreu, a tesourar\u00eda non ti\u00f1a di\u00f1eiro para pagar por un novo abuna (primado da Igrexa et\u00edope). Segundo Edward Ullendorff, a s\u00faa autoridade \"pouco se estend\u00eda al\u00e9n de Begemder e Gojjam; Shoa e Lasta reco\u00f1ec\u00edan s\u00f3 unha lealdade formal, mentres que no Tigrai o longo reinado do poderoso Ras Mika'el comezara.\"\u00a0\nO emperador Iyasu tam\u00e9n resent\u00eduse profundamente pola relaci\u00f3n rom\u00e1ntica da s\u00faa nai cun membro novo da familia Imperial. A emperatriz Mentewab involucrouse con outro Iyasu, fillo da s\u00faa anterior cu\u00f1ada Romanework, a que era tam\u00e9n irm\u00e1 do anterior emperador Bakaffa, e do lado do seu pai descend\u00eda da\u00a0li\u00f1a masculina\u00a0doutra li\u00f1a dun fillo menor da dinast\u00eda solom\u00f3nica. A relaci\u00f3n de\u00a0Mentewab sun sobri\u00f1o moito m\u00e1is novo do seu anterior marido foi considerada un grande esc\u00e1ndalo, e o novo pr\u00edncipe burleiramente era chamado \"Melmal Iyasu\" ou \"Iyasu o Mantido\". A emperatriz tivo tres fillas deste Melmal Iyasu, unha das cales foi a fermosa Woizero Aster Iyasu que tomou Ras Mikael Sehul, en 1769, como o seu terceiro marido. O emperador Iyasu chegou a ser moi unido coas s\u00faas medio-irm\u00e1s, mais ti\u00f1a un profundo resentimento co pai delas. Dise que foi o emperador quen ordenou o asasinato do amante da s\u00faa nai, quen morreu empuxado dun cantil preto do lago\u00a0Tana en 1742.\nMorte.\nIyasu caeu gravemente enfermo en maio de 1755, e morreu o mes seguinte. Xeralmente creuse que fora envelenado pola irm\u00e1 de Melmal Iyasu, en vinganza pola morte do seu irm\u00e1n. Cando a emperatriz Mentewab procurou fondos da tesourar\u00eda para o seu funeral, s\u00f3 atopou uns cantos dinars. Entristecida por esta situaci\u00f3n, ameazou con retirarse ao convento do seu pazo en Qusquam, mais un grupo de nobres persuadiuna para que fose rexente do seu neto Iyoas I."}
{"id": "330455", "revid": "22570", "url": "https://gl.wikipedia.org/wiki?curid=330455", "title": "Zaedyus pichiy", "text": "Zaedyus pichiy, co\u00f1ecido vulgarmente na literatura internacional como pichi, \u00e9 unha especie de mam\u00edfero placentario da orde dos cingulados, familia dos dasip\u00f3didos e subfamilia dos eufractinos, a \u00fanica inclu\u00edda no x\u00e9nero \"Zaedyus\".\n\u00c9 unha pequena especie de armadillo cuxa \u00e1rea de dispersi\u00f3n, na Patagonia, \u00e9 a m\u00e1is meridional do mundo, sendo o \u00fanico armadillo que experimenta hibernaci\u00f3n.\nO x\u00e9nro foi descito en 1889 polo naturalista arxentino Florentino Ameghino, mentres que a especie fora descrita xa en 1804 polo zo\u00f3logo franc\u00e9s Anselme Ga\u00ebtan Desmarest, baixo o nome de \"Loricatus pichiy\"."}
{"id": "330456", "revid": "22795", "url": "https://gl.wikipedia.org/wiki?curid=330456", "title": "Pichi (animal)", "text": ""}
{"id": "330457", "revid": "22795", "url": "https://gl.wikipedia.org/wiki?curid=330457", "title": "Zaedyus", "text": ""}
{"id": "330458", "revid": "22795", "url": "https://gl.wikipedia.org/wiki?curid=330458", "title": "Pichi (hom\u00f3nimos)", "text": "A palabra pichi pode referirse a:"}
{"id": "330462", "revid": "4817", "url": "https://gl.wikipedia.org/wiki?curid=330462", "title": "EOLE", "text": ""}
{"id": "330463", "revid": "4817", "url": "https://gl.wikipedia.org/wiki?curid=330463", "title": "Peole", "text": "Peole, tam\u00e9n denominado P\u00e9ole e PEOLE (acr\u00f3nimo de \"Preliminaire EOLE\") foi un sat\u00e9lite artificial franc\u00e9s lanzado o 12 de decembro de 1970 mediante un foguete Diamant B desde o Centro Espacial de Kourou, na G\u00fciana Francesa.\nCaracter\u00edsticas.\nPeole foi o primeiro sat\u00e9lite de comunicaci\u00f3ns experimental franc\u00e9s e o primeiro lanzado polo CNES desde o Centro Espacial de Kourou. Foi inxectado nunha \u00f3rbita inicial case ecuatorial de 230\u00a0km de apoxeo e 222\u00a0km de perixeo, cun per\u00edodo orbital de 89 minutos e 15,0 graos de inclinaci\u00f3n orbital.\nA misi\u00f3n de Peole foi principalmente servir de proba como precursor para o sat\u00e9lite EOLE, establecendo a factibilidade de recoller datos e telemetr\u00eda de globos meteorol\u00f3xicos mov\u00e9ndose libremente pola atmosfera arredor do mundo.\nEntre outros sistemas, Peole probou un sistema de estabilizaci\u00f3n mediante gradente gravitatorio e os sistemas de adquisici\u00f3n de datos dos globos meteorol\u00f3xicos. Adicionalmente os paneis solares do sat\u00e9lite foron usados para probar os efectos da radiaci\u00f3n espacial en c\u00e9lulas solares de sulfuro de cadmio e teluro de cadmio.\nPeole ti\u00f1a forma de octaedro regular con 70\u00a0cm de distancia entre esquinas opostas e 55\u00a0cm de alto, con oito paneis solares que sumaban un total de 5920 c\u00e9lulas solares e que emerx\u00edan do corpo do sat\u00e9lite nun \u00e1ngulo de 45 graos tras despregarse posteriormente \u00e1 inserci\u00f3n orbital. O receptor de comandos de a bordo funcionaba a unha frecuencia de 136,350 MHz cunha potencia de 1 vatio. As probas de recepci\u00f3n de datos meteorol\u00f3xicos fix\u00e9ronse a trav\u00e9s dunha antena do sat\u00e9lite que apuntaba a terra e que funcionaba a 400,190\u00a0MHz e 4 vatios de potencia.\nPeole reentrou na atmosfera terrestre o 16 de xu\u00f1o de 1980 tras completar a s\u00faa misi\u00f3n con \u00e9xito."}
{"id": "330464", "revid": "23204", "url": "https://gl.wikipedia.org/wiki?curid=330464", "title": "Recuperaci\u00f3n da lingua hebrea", "text": "O proceso de recuperaci\u00f3n da lingua hebrea tivo lugar en Europa e Palestina contra o final do s\u00e9culo XIX e comezos do s\u00e9culo XX, e a trav\u00e9s del, o emprego da lingua cambio dende o uso lit\u00farxico do xuda\u00edsmo a lingua falada e lingua escrita no d\u00eda a d\u00eda de Israel. O proceso comezou cando os xudeus comezaron a chegar a Palestina na primeira metade do s\u00e9xulo XIX e empregaron o hebreo como lingua franca. Por\u00e9n, produciuse un desenvolvemento paralelo en Europa no que o hebreo cambiou dende lingua lit\u00farxica a lingua literaria o cal xogou un papel determinante nos programas educativos. O hebreo moderno, xunto co \u00e1rabe moderno, foi oficializado en Israel dende o mandato brit\u00e1nico de Palestina, unha situaci\u00f3n que continuou dende a Declaraci\u00f3n de Independencia de Israel de 1948. M\u00e1is que un proceso puramente ling\u00fc\u00edstico, a recuperaci\u00f3n do hebreo foi empregado pola modernizaci\u00f3n xud\u00eda e movementos pol\u00edticos, e converteuse nun dos piares asociados \u00f3 asentamento da terra, \u00f3 sionismo e \u00e1 pol\u00edtica israel\u00ed.\nO proceso de recuperaci\u00f3n do hebreo no uso regular \u00e9 \u00fanico, non existindo outros exemplos dunha lingua natural sen ning\u00fan falante nativo. Adquiriu mill\u00f3ns de falantes nativos e non existen outros exemplos dunha lingua sacra que se convertera en lingua nacional."}
{"id": "330465", "revid": "56817", "url": "https://gl.wikipedia.org/wiki?curid=330465", "title": "Joven Socialista", "text": "Joven Socialista foi un peri\u00f3dico editado na Coru\u00f1a entre 1935 e 1936.\nHistoria e caracter\u00edsticas.\nSubtitulado \"Semanario \u00d3rgano de la Juventud Socialista de La Coru\u00f1a\", apareceu o 27 de outubro de 1935. Public\u00e1base os domingos. Era o voceiro das Juventudes Socialistas da Coru\u00f1a. Estaba dirixido por Lu\u00eds Tato Vento e nel colaboraban socialistas como France Garc\u00eda Garc\u00eda. Constaba de catro p\u00e1xinas, tres delas dedicadas a publicar noticias ou entrevistas do Servizo de prensa da editorial Renovaci\u00f3n, da Federaci\u00f3n Nacional de Juventudes Socialistas. Na cuarta inclu\u00edanse comentarios de actualidade local e avisos."}
{"id": "330466", "revid": "85894", "url": "https://gl.wikipedia.org/wiki?curid=330466", "title": "Lu\u00eds Tato Vento", "text": "Lu\u00eds Tato Vento, nado na Coru\u00f1a o 25 de marzo de 1907 e finado en Cambre o 19 de setembro de 1936, foi un pol\u00edtico galego.\nTraxectoria.\nFoi elixido vicepresidente da Juventud Republicana da Coru\u00f1a en xaneiro de 1932. Militante das Juventudes Socialistas da Coru\u00f1a, dirixiu o seu voceiro \"Joven Socialista\". Co golpe de Estado do 18 de xullo de 1936 foi detido e asasinado en Cambre o 19 de setembro de 1936."}
{"id": "330467", "revid": "1888", "url": "https://gl.wikipedia.org/wiki?curid=330467", "title": "Lu\u00eds Tato Ventos", "text": ""}
{"id": "330468", "revid": "2635", "url": "https://gl.wikipedia.org/wiki?curid=330468", "title": "Uni\u00f3n Centrista", "text": ""}
{"id": "330470", "revid": "11384", "url": "https://gl.wikipedia.org/wiki?curid=330470", "title": "Mundo occidental", "text": ""}
{"id": "330471", "revid": "56817", "url": "https://gl.wikipedia.org/wiki?curid=330471", "title": "Pol\u00edtica (Vigo)", "text": "Pol\u00edtica foi un semanario editado en Vigo entre 1932 e 1934.\nHistoria e caracter\u00edsticas.\nSubtitulado \"Semanario Socialista\", apareceu o 16 de xaneiro de 1932. \u00d3rgano do PSOE de Vigo. Organizado por Enrique Heraclio Botana, Jos\u00e9 G\u00f3mez Osorio e Eugenio Arbones Castellanzuelo. Peri\u00f3dico de seis p\u00e1xinas en gran formato que inclu\u00edu alg\u00fans artigos en galego. Cesou a s\u00faa publicaci\u00f3n en 1934."}
{"id": "330473", "revid": "98629", "url": "https://gl.wikipedia.org/wiki?curid=330473", "title": "Emperador de Etiop\u00eda", "text": "O Emperador de Etiop\u00eda (ge'ez: \u1295\u1309\u1220 \u1290\u1308\u1225\u1275, n\u0259gus\u00e4 n\u00e4g\u00e4st, \"Rei de Reis\") era o gobernante hereditario do Imperio\u00a0Et\u00edope, at\u00e9 a supresi\u00f3n da monarqu\u00eda en 1975. O emperador era a cabeza de estado\u00a0e a\u00a0cabeza de goberno, con poder\u00a0executivo,\u00a0xudicial e lexislativo naquel pa\u00eds. Un artigo da revista \"National Geografic\"\u00a0chamou a Etiop\u00eda imperial \"nominalmente unha monarqu\u00eda constitucional; de feito [era] unha\u00a0autocracia benevolente\".\nT\u00edtulo e estilo.\nO t\u00edtulo de \"Rei de Reis\", a mi\u00fado traducido de maneira imprecisa como \"emperador\", data da antiga\u00a0Mesopotamia, mais foi utilizado en Axum polo rei\u00a0Sembrouthes (c. 250 d. C.). Con todo, Yuri Kobishchanov data este uso no per\u00edodo que segue a vitoria persa sobre os romanos, en 296-297. O seu uso, desde polo menos o reinado de Yekuno Amlak, significou que tanto os oficiais subordinados como os gobernantes tributarios, e sobre todo os vasalos gobernantes\u00a0de Gojjam (clasificados no posto 12 no protocolo estatal non din\u00e1stico de 1690), Welega, as\u00a0provincias\u00a0mar\u00edtimas e despois\u00a0Shewa, recibiran o t\u00edtulo honor\u00edfico de \"n\u0259gus\", \"rei.\"\nA consorte do emperador cham\u00e1base\u00a0'\u00a0A emperatriz\u00a0Zauditu\u00a0utilizou a forma feminizada\u00a0 (\"Ra\u00ed\u00f1a de Reis\") para mostrar que reinaba por dereito propio, e non utilizou o t\u00edtulo de '.\nSucesi\u00f3n.\nCando morr\u00eda un monarca calquera parente de sangue var\u00f3n do emperador pod\u00eda reclamar a sucesi\u00f3n ao trono: fillos, irm\u00e1ns, t\u00edos ou curm\u00e1ns. A pr\u00e1ctica favorec\u00eda a\u00a0primoxenitura mais non sempre se aplicaba. O sistema desenvolveu d\u00faas formas de controlar a sucesi\u00f3n: a primeira, empregada en ocasi\u00f3n antes do s\u00e9culo XX, implicaba p\u00f3r todos os rivais pos\u00edbeis nun lugar seguro, o cal drasticamente limitaba a s\u00faa capacidade de convulsionar o Imperio con revoltas ou disputar a sucesi\u00f3n dun herdeiro aparente; o segundo, utilizado con frecuencia crecente, implicaba a selecci\u00f3n de emperadores por un consello de oficiais maiores do reino, tanto seculares como relixiosos.\nNon todas as tradici\u00f3ns et\u00edopes concordan respecto de cando exactamente comezou o costume de encarcerar os rivais ao trono nunha Monta\u00f1a dos Pr\u00edncipes. Unha tradici\u00f3n atrib\u00fae esta pr\u00e1ctica ao rei da dinast\u00eda Zagwe\u00a0Yemrehana Krestos (fl. 11.\u00ba s\u00e9culo), quen presuntamente recibiu a idea nun so\u00f1o; Taddesse Tamrat desacredita esta tradici\u00f3n, sostendo que os rexistros dos Zagwe\u00a0evidencian demasiadas sucesi\u00f3ns disputadas para que este fora o caso. Outra tradici\u00f3n, rexistrada por Thomas Pakenham, di que esta pr\u00e1ctica \u00e9 anterior \u00e1 dinast\u00eda Zagwe (que gobernou desde ca. 900 d. C.), e primeiro practicouse en Debre Damo, que foi capturado pola ra\u00ed\u00f1a do s\u00e9culo XX\u00a0Gudit, quen ent\u00f3n illou 200 pr\u00edncipes al\u00ed at\u00e9 que morreron; con todo, Pakenham tam\u00e9n sinala que cando preguntouse ao abade do mosteiro de\u00a0Debre Damo\u00a0non co\u00f1ec\u00eda esa historia.\nTaddesse Tamrat sost\u00e9n que esta pr\u00e1ctica empezou no reinado de Wedem Arad (1299\u20131314), ap\u00f3s a loita pola sucesi\u00f3n que el cre que hai detr\u00e1s da serie de reinados breves dos fillos de Yagbe'u Seyon (1285-1294).\nUnha explicaci\u00f3n construtivista sost\u00e9n\u00a0que a tradici\u00f3n utiliz\u00e1bas* en ocasi\u00f3ns, debilit\u00e1base ou deca\u00eda \u00e1s veces, e \u00e1s veces era revivida ap\u00f3s algunhas disputas - e que o costume, que comezou en tempos inmemoriais como norma de herdanza com\u00fan en Etiop\u00eda, permit\u00eda que\u00a0todos os parentes var\u00f3ns\u00a0tam\u00e9n herdaran a sucesi\u00f3n das terras da monarqu\u00eda - o cal por\u00e9n \u00e9 contrario \u00e1 preservaci\u00f3n do pa\u00eds indiviso.\nOs potenciais rivais reais foron encarcerados en Amba Geshen at\u00e9 que\u00a0Ahmed Gragn capturou ese sitio en 1540 e destru\u00eduno; ent\u00f3n, desde o reinado de Fasilides (1632-1667) at\u00e9 mediados do s\u00e9culo XVIII, f\u00f3rono en Wehni. Os rumores destas residencias de monta\u00f1a reais foron parte da inspiraci\u00f3n para a novela curta de Samuel Johnson, \"Rasselas\".\nMalia que o emperador de Etiop\u00eda teoricamente ti\u00f1a poder ilimitado sobre os seus asuntos, os seus concelleiros chegaron a xogar un papel crecente no goberno, pois moitos emperadores foron sucedidos por nenos ou por un dos pr\u00edncipes encarcerados, que s\u00f3 pod\u00edan deixar con \u00e9xito a s\u00faa prisi\u00f3n con axuda do exterior. Como resultado, cara a mediados do s\u00e9culo XVIII o poder do emperador en gran parte transferiuse aos seus deputados, como Ras Mikael Sehul de Tigray (ca. 1691 \u2013 1779), quen tivo o poder real do Imperio e puxo e depuxo emperadores a vontade.\nIdeolox\u00eda.\nOs emperadores de Etiop\u00eda derivaban o seu dereito de gobernar en d\u00faas reclamaci\u00f3ns din\u00e1sticas: o seren descendentes dos reis de Axum, e o ser descendentes de\u00a0Menelik I, o fillo de Salom\u00f3n e Makeda, ra\u00ed\u00f1a de Sab\u00e1.\nA reclamaci\u00f3n da s\u00faa relaci\u00f3n cos reis de Axum derivaba da reclamaci\u00f3n de Yakuno Amlak de que era descendante de Dil Na'od\u00a0polo seu pai, malia que derrotou e matou o \u00faltimo rei Zagwe en batalla. A s\u00faa reclamaci\u00f3n ao trono tam\u00e9n era axudada polo seu matrimonio coa filla daquel rei, a\u00ednda que os et\u00edopes xeralmente non reco\u00f1ec\u00edan reclamaci\u00f3ns por li\u00f1a feminina.\nA reclamaci\u00f3n por descender de Menelik I base\u00e1base na aseveraci\u00f3n de que os reis de Axum tam\u00e9n descend\u00edan del; a s\u00faa formulaci\u00f3n definitiva e m\u00e1is co\u00f1ecida est\u00e1 rexistrada no\u00a0\"Kebra Nagast.\" Mentres os rexistros sobreviventes destes reis non logran botar luz sobre\u00a0as s\u00faas orixes, esta reclamaci\u00f3n xeneal\u00f3xica \u00e9 documentada por primeira vez no s\u00e9culo X por un historiador \u00e1rabe. As interpretaci\u00f3ns desta reclamaci\u00f3n var\u00edan amplamente. Alg\u00fans (inclu\u00edndo moitos dentro de Etiop\u00eda) ac\u00e9ptana como feito evidente. No outro extremo, outros (maioritariamente non et\u00edopes interesados) ent\u00e9ndena como unha expresi\u00f3n de propaganda\u00a0que\u00a0tentar\u00eda conectar a lexitimidade do estado coa\u00a0Igrexa ortodoxa et\u00edope. Alg\u00fans eruditos toman unha postura intermedia que tenta atopar unha conexi\u00f3n entre Axum e o reino \u00e1rabe meridional de Sab\u00e1, ou entre Axum e o\u00a0Reino de Xud\u00e1\u00a0anterior ao exilio.\u00a0Como car\u00e9cese de\u00a0fontes primarias, non \u00e9 pos\u00edbel\u00a0determinar que teor\u00eda \u00e9 a m\u00e1is plaus\u00edbel.\nHistoria.\nA dinast\u00eda salom\u00f3nica.\nA restaurada dinast\u00eda salom\u00f3nica, que afirmaba descender dos antigos gobernantes aksumitas, gobernou Etiop\u00eda desde o s\u00e9culo XIII at\u00e9 1974, con s\u00f3 un par de usurpadores. O m\u00e1is significativo destes foi Kassa de Kwara, quen en 1855 tomou o control total de Etiop\u00eda e foi coroado Tewodros II (desenvolveu unha reclamaci\u00f3n segundo a cal descend\u00eda dos salom\u00f3nicos por li\u00f1a feminina). Despois da s\u00faa derrota e defunci\u00f3n, outro salom\u00f3nico, Dejazmatch Kassai tomou o poder como\u00a0Yohannes IV; con todo, a s\u00faa descendencia polo lado feminino era un feito ben atestado. Menelik de Shewa, quen descend\u00eda dos emperadores salom\u00f3nicos por li\u00f1a masculina directa, ascendeu ao trono imperial cando morreu Yohannis IV, pretendendo as\u00ed restaurar a tradici\u00f3n da li\u00f1a masculina salom\u00f3nica.\nO emperadores teodorianos m\u00e1is c\u00e9lebres foron\u00a0Yohannes IV, Menelik II e Haile Selassie.\u00a0O emperador Menelik II conseguiu unha vitoria militar importante contra invasores italianos en marzo de 1896 na Batalla de Adwa. Menelik perdeu Eritrea a mans dos italianos e Djubouti a mans dos franceses. Despois de Menelik, todos os monarcas foron descendentes salom\u00f3nicos por li\u00f1a feminina. A li\u00f1a masculina, a trav\u00e9s dos descendentes do curm\u00e1n de Menelik Dejazmatch Taye Gulilat, a\u00ednda exist\u00edan, mais foron apartados en gran parte debido ao desgusto persoal de Menelik con esta rama da s\u00faa familia. Os sucesores salom\u00f3nicos de\u00a0Menelik gobernaron o pa\u00eds at\u00e9 o golpe militar de 1974.\nConquista italiana de Etiop\u00eda.\nEn 1936, coa conquista italiana de Etiop\u00eda, o emperador Haile Selassie foi forzado para fuxir ao estranxeiro. Benito Mussolini pronto declarou Etiop\u00eda, xunto coa\u00a0Eritrea e a Somaila italianas, un Imperio colonial chamado\u00a0\u00c1frica oriental italiana.\nDurante o ver\u00e1n de 1936 V\u00edtor Manuel III\u00a0proclamouse\u00a0\"emperador de Etiop\u00eda\", un t\u00edtulo inicialmente considerado ilex\u00edtimo pola comunidade internacional, mais en 1940 reco\u00f1ecido por toda a ONU, menos os Estados Unidos, a Uni\u00f3n Sovi\u00e9tica e M\u00e9xico. En xu\u00f1o de 1940, mesmo os Estados Unidos e a Uni\u00f3n Sovi\u00e9tica comezaron o proceso de reco\u00f1ecemento do t\u00edtulo, mais a segunda guerra mundial\u00a0bloqueou todo isto. O t\u00edtulo practicamente durou cinco anos at\u00e9 1941. V\u00edtor Manuel III m\u00e1is tarde renunciou oficialmente ao t\u00edtulo a fins de 1943.\nRegreso de Haile Selassie.\nHaile Selassie\u00a0regresou ao poder coa conquista brit\u00e1nica da \u00c1frica oriental italiana\u00a0durante a segunda guerra mundial. En xaneiro de 1942 foi restabelecido oficialmente no poder en Etiop\u00eda polo goberno brit\u00e1nico.\nA posici\u00f3n do emperador e a li\u00f1a de sucesi\u00f3n estaba estritamente definida en ambas constituci\u00f3ns adoptadas durante o reinado de Haile Selassie: unha adoptada o 16 de xullo de 1931; e a\u00a0revisada, en novembro de 1955.\nO derradeiro monarca salom\u00f3nico en gobernar Etiop\u00eda foi\u00a0Amha Selassie, a quen o trono foille ofrecido polo Derg\u00a0(consello et\u00edope) ap\u00f3s a deposici\u00f3n do seu pai Haile Selassie o 12 de setembro de 1974. Cando Amha Selassie, incomprensibelmente desconfiado do Derg, refusou regresar a Etiop\u00eda para gobernar, o Derg anunciou que a monarqu\u00eda terminaba o 21 de marzo de 1975. En abril de 1989, Amha Selassie foi proclamado emperador no exilio en Londres, coa s\u00faa sucesi\u00f3n datada cando ocorrera a morte do emperador Haile Selassie, en agosto de 1975 m\u00e1is que cando aconteceu a s\u00faa deposici\u00f3n en setembro de 1974. En 1993 un grupo chamado o \"Consello de Coroa de Etiop\u00eda\", o cal incl\u00fae varios descendentes de Haile Selassie, afirmou que o \"\"\u00a0a\u00ednda exist\u00eda e era a cabeza legal de Etiop\u00eda. A constituci\u00f3n de Etiop\u00eda\u00a0de 1995 confirmou a supresi\u00f3n do Imperio."}
{"id": "330474", "revid": "23204", "url": "https://gl.wikipedia.org/wiki?curid=330474", "title": "Calyptophractus retusus", "text": "Calyptophractus retusus, co\u00f1ecido vulgarmente na literatura internacional como pichiciego grande, ou pichiciego chaque\u00f1o, \u00e9 unha especie de mam\u00edfero placentario da orde dos cingulados, familia dos dasip\u00f3didos e subfamilia dos eufractinos, a \u00fanica inclu\u00edda no x\u00e9nero \"Calyptophractus\".\nCaracter\u00edsticas, h\u00e1bitat e distribuci\u00f3n.\n\u00c9 un armadillo de pequeno tama\u00f1o (aproximadamente duns 17\u00a0cm). \u00c9 de cor parda amarelada, a\u00ednda que ten pelo branco nas partes laterais e no ventre. Como todos os armadillos, ten unha coiraza \u00f3sea na rexi\u00f3n dorsal.\nAlim\u00e9ntase de insectos. Habita en zonas areosas, e \u00e9 un bo escavador. Enc\u00f3ntrase na rexi\u00f3n do Gran Chaco, no sueste de Bolivia, o oeste de Paraguai e o extremo norte da Arxentina. O seu h\u00e1bitat natural son as matogueiras secas tropicais e subtropicais, e os pastos secos das terras baixas. A especie na actualidade est\u00e1 ameazada pola perda dos seus h\u00e1bitats."}
{"id": "330475", "revid": "22795", "url": "https://gl.wikipedia.org/wiki?curid=330475", "title": "Calyptophractus", "text": ""}
{"id": "330476", "revid": "22795", "url": "https://gl.wikipedia.org/wiki?curid=330476", "title": "Pichiciego grande", "text": ""}
{"id": "330477", "revid": "22795", "url": "https://gl.wikipedia.org/wiki?curid=330477", "title": "Pichiciego chaque\u00f1o", "text": ""}
{"id": "330478", "revid": "25871", "url": "https://gl.wikipedia.org/wiki?curid=330478", "title": "Simposio", "text": "Na\u00a0Grecia antiga, o simposio (grego: \u03c3\u03c5\u03bc\u03c0\u03cc\u03c3\u03b9\u03bf\u03bd symposion, de \u03c3\u03c5\u03bc\u03c0\u03af\u03bd\u03b5\u03b9\u03bd \"sympinein\", \"beber xuntos\") era unha festa na que se beb\u00eda.\u00a0Entre as obras\u00a0literarias que describen ou te\u00f1en lugar nun simposio incl\u00faense dous di\u00e1logos socr\u00e1ticos, o \"Simposio\" de Plat\u00f3n e o\u00a0\"Simposio\", de Xenofonte\u00a0as\u00ed como alg\u00fans\u00a0poemas gregos como as\u00a0elex\u00edas de Teognis de Megara.\u00a0Os simposios figuran en pinturas\u00a0gregas\u00a0e etruscas\u00a0que mostran escenas similares.\nO equivalente na sociedade romana \u00e9 o \"convivium\" latino.\nPosteriorente a palabra pasou a designar unha reuni\u00f3n na que se conversa e analiza un tema ou un aspecto concreto dalgunha disciplina.\nEscenario e ocasi\u00f3n social.\nO simposio grego era unha instituci\u00f3n clave na sociedade hel\u00e9nica. Era un foro para que os homes de familias respectadas debatesen, conspirasen, alardeasen ou sinxelamente se deleitasen con outros. Frecuentemente realiz\u00e1banse para celebrar a presentaci\u00f3n dos mozos na sociedade aristocr\u00e1tica. Os simposios tam\u00e9n fac\u00edanos os arist\u00f3cratas para celebrar outras ocasi\u00f3ns especiais, como vitorias en concursos atl\u00e9ticos e po\u00e9ticos. Eran unha fonte de orgullo para eles.\nOs simposios normalmente fac\u00edanse no \"andr\u014dn\" (\u1f00\u03bd\u03b4\u03c1\u03ce\u03bd), o cuarto dos homes da casa. Os participantes, ou \"simposiastas\", apoi\u00e1banse en sof\u00e1s\u00a0con cox\u00edns colocados contra as tres paredes do cuarto que non ti\u00f1an a porta. Debido \u00e1s limitaci\u00f3ns espaciais os sof\u00e1s ser\u00edan entre sete e nove, limitando o n\u00famero total de participantes a entre catorce e vinte e sete (Oswyn Murray describe entre sete e quince sof\u00e1s e considera entre catorce e trinta os participantes a \"cantidade est\u00e1ndar dun grupo de bebedores\"). Se un mozo participaba, non se reclinaba, sen\u00f3n que sentaba. Con todo, nos simposios macedonios o foco non era s\u00f3 beber sen\u00f3n cazar, e os mozos s\u00f3 estaban autorizados a reclinarse cando mataran o seu primeiro salvaxe boar.\nServ\u00edase comida e vi\u00f1o. Ofrec\u00edanse entretementos e dependendo da ocasi\u00f3n hab\u00eda\u00a0canci\u00f3ns, mozos ou mozas frautistas, escravos que realizaban diversos actos e diversi\u00f3n contratada.\nOs simposios a mi\u00fado realiz\u00e1banse para ocasi\u00f3ns espec\u00edficas. O simposio m\u00e1is famoso de todos, descrito no di\u00e1logo de Plat\u00f3n do mesmo nome (e de forma bastante diferente en Xenophonte) foi relizado polo poeta Agat\u00f3n\u00a0en ocasi\u00f3n da s\u00faa primeira vitoria no concurso de teatro das Dionisisas de 416 a. C.\u00a0Segundo o relato de Plat\u00f3n, a celebraci\u00f3n foi eclipsada pola entrada inesperada do borracho da cidade, o mozo\u00a0Alcibiades, que caeu b\u00e9bedo e case en coiros, pois acababa de vir doutro simposio.\nOs homes \u00e1 parte do simposio falar\u00edan de multitude de temas, desde filosof\u00eda at\u00e9 de amor e as diferenzas entre x\u00e9neros.\nBebida.\nUn simposio estaba supervisado por un \"simposiarca\" que decid\u00eda can forte ser\u00eda o vi\u00f1o da noite, dependendo de se prev\u00edanse discusi\u00f3ns serias ou s\u00f3 indulxencias sensuais. Os gregos e romanos adoitaban servir o seu vi\u00f1o mesturado con auga e beber vi\u00f1o puro consider\u00e1base un costume dos\u00a0pobos incivilizados. Con todo, hab\u00eda diferenzas importantes entre os simposios romanos e gregos. Nun simposio romano serv\u00edase vi\u00f1o antes, con e despois da comida, e permit\u00edase que as mulleres participasen. Nun simposio grego, o vi\u00f1o era s\u00f3 bebido ap\u00f3s a cea, e as mulleres non pod\u00edan asisitir. O vi\u00f1o sac\u00e1base dunha\u00a0\"kr\u00e1tera\", unha gran xerra cargada por dous homes, e serv\u00edase en vasos (\"oenochoe\"). Observ\u00e1banse certas\u00a0formalidades, entre as cales a m\u00e1is importante eran as\u00a0libaci\u00f3ns, a vertedura dunha cantidade pequena de vi\u00f1o en honor das deidades ou dos mortos.\nNun fragmento da s\u00faa obra de c. 375 a. C.,\u00a0\"Semele ou Dionysus\", Eubulo\u00a0fai deus do vi\u00f1o Dioniso\u00a0describir a forma de beber adecuado ou inadecuada:\nPara homes sensatos preparo s\u00f3 tres kr\u00e1teras: unha para a sa\u00fade (a cal beben primeiro), a segunda para o amor e o pracer, e a terceira para o sono. Despois de que a terceira s\u00e9case, os homes sabios van a casa. A cuarta kr\u00e1tera xa non \u00e9 mi\u00f1, pertence ao mal comportamento; a quinto \u00e9 para gritar; o sexto \u00e9 para a gosar\u00eda e os insultos; a s\u00e9tima \u00e9 para as liortas; a oitava \u00e9 para romper os mobles; a novena \u00e9 para deprimirse; a d\u00e9cima \u00e9 para enloquecer e perder a conciencia.\nPara manter a virtude grega da moderaci\u00f3n, o simposiarca ter\u00eda que evitar que as festas se lle fosen das mans, pero a arte e literatura gregas a mi\u00fado indican que a mi\u00fado o l\u00edmite da terceira kr\u00e1tera non era observado.\nOlar\u00eda.\nOs simposios son a mi\u00fado presentado na olar\u00eda de \u00e1tico e Richard Neer\u00a0sosti\u00f1a que a principal funci\u00f3n da olar\u00eda de \u00e1tico era ser usada nos simposios.\nDiversi\u00f3ns.\nA poes\u00eda e a m\u00fasica eran centrais nos praceres do simposio. A pesar de que mulleres libres de status non asist\u00edan aos simposios, prostitutas de clase alta (\"hetairas\") e artistas eran contratados para actuar, relacionarse e conversar cos h\u00f3spedes. Entre os instrmentos que as mulleres pod\u00edan tocar estaban os\u00a0\"aulos\", unha frauta grega \u00e1s veces comparada cun \u00f3boe. Cando tangu\u00edanse instrumentos de corda, o barbiton era o tradicional. Escravos e mozos tam\u00e9n proporcionaban servizo e diversi\u00f3n.\nOs h\u00f3spedes tam\u00e9n participaban activamente en diversi\u00f3ns competitivas. Un xogo \u00e1s veces xogado nos simposios era o\u00a0\"kottabos\", no que xogadores xuntaban a borra do seu vi\u00f1o nun kylix, un recipiente sellante a un prato, e lanz\u00e1baas a un obxectivo. Outra caracter\u00edstica dos simposios eran os\u00a0skolia, canci\u00f3ns de b\u00e9bedos patri\u00f3ticas ou obscenas, cantada nunha competencia na que un simposiasta recitaba a primeira parte dunha canci\u00f3n e outro esperaba para improvisar o final. Os simposiastas tam\u00e9n pod\u00edan competir en concursos ret\u00f3ricos, polo cal a palabra \"simposio\" chegou a significar calquera acontecemento onde se fan m\u00faltiples discursos.\nFestas etruscas e romanas.\nA arte etrusca mostra escenas de banquetes que recordan aspectos dos simposios gregos; con todo, unha diferenza importante \u00e9 que as mulleres de status participaban m\u00e1is plenamente nestes como noutros \u00e1mbitos da sociedade etrusca. Como\u00a0con moitos outros costumes gregos, o encadramento est\u00e9tico do simposio foi adoptado polos romanos baixo o nome de \"comissatio.\" Estas festas tam\u00e9n implicaban beber enormes cantidades de vi\u00f1o, e a supervisi\u00f3n dun mestre de cerimonias nomeado para a ocasi\u00f3n de entre os h\u00f3spedes. Outra versi\u00f3n romana do \"simposio\" era o \"convivium\"."}
{"id": "330509", "revid": "89787", "url": "https://gl.wikipedia.org/wiki?curid=330509", "title": "Kalloca\u00edna", "text": "Kalloca\u00edna \u00e9 unha novela dist\u00f3pica en lingua sueca escrita pola autora escandinava Karin Boye e publicada en 1940 por Albert Bonniers F\u00f6rlag co t\u00edtulo orixinal de Kallocain. Describe un mundo futuro de terror coti\u00e1n a trav\u00e9s dos ollos do qu\u00edmico Leo Kall, cient\u00edfico que traballa nun Estado Mundial totalitario. Foi traducida ao galego por Marta Dahlgren, e publicada por Editorial Hugin e Munin en 2015.\nA obra resultou ga\u00f1adora do XV premio Pl\u00e1cido Castro, fallado en xu\u00f1o de 2016.\nTrama.\nLeo Kall vive coa s\u00faa muller Linda Kall nunha cidade adicada \u00e1 industria qu\u00edmica. Leo \u00e9 un cient\u00edfico leal ao sistema pol\u00edtico, e desenvolve unha droga da verdade \u00e1 que d\u00e1 nome, a kalloca\u00edna. A droga causa o efecto de facer que as persoas revelen calquera informaci\u00f3n, mesmo pensamentos dos cales non son conscientes.\nNo desenvolvemento da droga Leo \u00e9 levado a comisar\u00edas para contrastar o seu uso en acusados por traiz\u00f3n. Descobre as\u00ed que existe unha rede de persoas contrarias ao r\u00e9xime, individualistas e civilistas e partidarias da cultura existente antes da imposici\u00f3n do Estado Mundial.\nAo cabo, cando Leo decide evadirse e sa\u00edr \u00e1 superficie para liberar a s\u00faa curiosidade, \u00e9 capturado por militares do Estado Universal, en guerra contra o Estado Mundial ao que pertenc\u00eda.\nNarraci\u00f3n.\nO relato est\u00e1 escrito en primeira persoa polo propio Leo Kall desde o seu cativerio, como memorias. Un dos aspectos importantes na novela son as relaci\u00f3ns e conexi\u00f3ns entre os distintos personaxes, como o matrimonio con Linda e os sentimentos de celos, as\u00ed como as suspicacias nunha sociedade con forte servilismo e incerteza legal.\nO tratamento do tema da droga da verdade ligado \u00e1 subordinaci\u00f3n de cada cidad\u00e1n ao Estado aparece tam\u00e9n na obra \"Un feliz mundo novo\" de Aldous Huxley (1932), outra obra na que a farmacolox\u00eda \u00e9 usada para a submisi\u00f3n das persoas. Por\u00e9n, mentres que na novela de Huxley a droga \u00e9 usada para eliminar a necesidade da inconformidade xeral, en \"Kalloca\u00edna\" a droga \u00e9 usada para detectar actos individuais e prop\u00f3sitos de rebeli\u00f3n.\nAparecen tratados os temas da individualidade nun estado totalitario, o sentido da vida e o poder do amor.\nA obra desenv\u00f3lvese principalmente no laboratorio de Leo Kall, as\u00ed como no seu domicilio.\nAdaptaci\u00f3ns.\n\"Kallocain\" foi traducida a m\u00e1is de dez linguas. En 1981 Hans Abramson dirixiu unha adaptaci\u00f3n a miniserie para televisi\u00f3n."}
{"id": "330511", "revid": "89787", "url": "https://gl.wikipedia.org/wiki?curid=330511", "title": "Computaci\u00f3n", "text": "Computaci\u00f3n \u00e9 calquera c\u00e1lculo que siga un modelo conceptual ben definido, que ser\u00e1 entendido e expresado como, por exemplo, un algoritmo, ou un protocolo.\nO estudo da computaci\u00f3n \u00e9 primordial na disciplina das ciencias da computaci\u00f3n.\nComputaci\u00f3n fronte a c\u00e1lculo.\n\"C\u00e1lculo\" \u00e9 un termo que atinxe \u00e1 computaci\u00f3n num\u00e9rica, mentres que \"computaci\u00f3n\" \u00e9 un termo m\u00e1is amplo para se referir ao procesamento de informaci\u00f3n en xeral.\nFen\u00f3meno f\u00edsico.\nA computaci\u00f3n pode ser vista como un fen\u00f3meno puramente f\u00edsico que acontece dentro dun sistema f\u00edsico pechado chamado computador. Exemplos de tal sistema f\u00edsico poden ser computadores dixitais, computadores mec\u00e1nicos, computadores cu\u00e1nticos, computadores ADN, computadores moleculares, computadores anal\u00f3xicos ou computadores neuronais. Este \u00e9 o punto de vista adoptado pola rama da f\u00edsica te\u00f3rica chamada f\u00edsica da computaci\u00f3n.\nUn punto de vista m\u00e1is radical \u00e9 o postulado da f\u00edsica dixital de que a evoluci\u00f3n do universo mesmo \u00e9 unha computaci\u00f3n, o \"pancomputacionalismo\", ou teor\u00eda do universo computacional.\nProposici\u00f3ns da computaci\u00f3n.\nProposici\u00f3n da correspondencia.\nUnha proposici\u00f3n cl\u00e1sica da computaci\u00f3n at\u00f3pase nos traballos de Hilary Putnam e outros. Peter Godfrey-Smith alcumouna como a \u201cproposici\u00f3n da correspondencia simple\u201d. A s\u00edntese de Gualtiero Piccinini sobre esta proposici\u00f3n declara que se pode afirmar que un sistema f\u00edsico efect\u00faa unha computaci\u00f3n espec\u00edfica cando existe unha correspondencia entre o estado dese sistema e a computaci\u00f3n, tal que \"os estados microf\u00edsicos do sistema emulan as transici\u00f3ns de estado entre os estados computacionais\".\nProposici\u00f3n sem\u00e1ntica.\nFil\u00f3sofos como Jerry Fodor te\u00f1en suxerido varias proposici\u00f3ns da computaci\u00f3n, coa restrici\u00f3n de que o contido sem\u00e1ntico \u00e9 unha condici\u00f3n necesaria para a computaci\u00f3n (isto \u00e9, que o que diferencia un sistema f\u00edsico arbitrario dun sistema computacional \u00e9 que neste os operandos da computaci\u00f3n representan algunha cousa). Esta noci\u00f3n trata de eludir a abstracci\u00f3n l\u00f3xica da proposici\u00f3n da correspondencia do pancomputacionalismo, a idea de que sexa pos\u00edbel dicir que todas as cousas computan todas as cousas.\nProposici\u00f3n mecanicista.\nGualtiero Piccinini prop\u00f3n unha computaci\u00f3n baseada no mecanicismo. Postula que os sistemas f\u00edsicos computacionais son un tipo de mecanismo que, por dese\u00f1o, efect\u00faa computaci\u00f3ns f\u00edsicas, ou \u201ca manipulaci\u00f3n (por un mecanismo funcional) dun veh\u00edculo independente do medio, segundo unhas regras\". A independencia do medio permite o uso de vari\u00e1beis f\u00edsicas con trazos distintos da voltaxe (como nos computadores dixitais t\u00edpicos); isto resulta imperativo se consideramos outros tipos de computaci\u00f3n, como a que se d\u00e1 no cerebro ou na computaci\u00f3n cu\u00e1ntica. Unha regra, neste contexto, fornecer\u00e1 unha correspondencia entre entradas, sa\u00eddas e estados internos do sistema f\u00edsico computacional.\nModelos matem\u00e1ticos.\nA teor\u00eda da computaci\u00f3n ten desenvolvido unha serie de modelos matem\u00e1ticos de computadores. Os modelos de computador matem\u00e1ticos t\u00edpicos son os seguintes:"}
{"id": "330513", "revid": "17467", "url": "https://gl.wikipedia.org/wiki?curid=330513", "title": "Real Academia Espa\u00f1ola da Historia", "text": ""}
{"id": "330522", "revid": "25871", "url": "https://gl.wikipedia.org/wiki?curid=330522", "title": "Principio de Landauer", "text": "O Principio de Landauer, exposto por vez primeira en 1961 por Rolf Landauer, da IBM, \u00e9 un principio f\u00edsico que atinxe ao l\u00edmite inferior te\u00f3rico do consumo enerx\u00e9tico da computaci\u00f3n. Establece que \"calquera manipulaci\u00f3n loxicamente irrevers\u00edbel de informaci\u00f3n f\u00edsica, tal como o borrado dun bit ou a fusi\u00f3n de d\u00faas rotas computacionais, debe estar acompa\u00f1ada por un incremento correspondente de entrop\u00eda nos graos de liberdade non portadores de informaci\u00f3n do aparato procesador de informaci\u00f3n ou o seu entorno\". (Bennett 2003)\nO principio de Landauer afirma que existe unha cantidade m\u00ednima pos\u00edbel de enerx\u00eda para poder borrar un bit de informaci\u00f3n, co\u00f1ecida como o \"L\u00edmite de Landauer\":\nformula_1,\nonde \"k\" \u00e9 a constante de Boltzmann (aproximadamente 1.38\u00d710\u221223 J/K), \"T\" \u00e9 a temperatura do circu\u00edto en graos kelvin, e ln\u00a02 \u00e9 o logaritmo natural de 2 (aproximadamente 0.69315).\nOutro xeito de enunciar o principio de Landauer \u00e9 que se un observador perde informaci\u00f3n acerca dun sistema f\u00edsico, dito observador perde a capacidade de extraer traballo dese sistema.\nA 20\u00a0\u00b0C (\"temperatura ambiente\", ou 293,15\u00a0K), o l\u00edmite de Landauer corresponde a unha enerx\u00eda de aproximadamente 0 0172\u00a0eV, ou 2 75\u00a0zeptojoule (10\u221221J). Teoricamente, unha memoria de computador a temperatura ambiente que opere no l\u00edmite de Landauer poder\u00eda cambiar a unha velocidade de mil mill\u00f3ns (109) de bits por segundo, consumindo s\u00f3 2,85 billon\u00e9simas (2 85x10\u221212) de vatio o propio elemento de memoria. Os computadores modernos consomen mill\u00f3ns de veces esa enerx\u00eda.\nSe ningunha informaci\u00f3n \u00e9 borrada, poder\u00eda en principio conseguirse unha computaci\u00f3n que sexa termodinamicamente revers\u00edbel, sen requirir ningunha disipaci\u00f3n de calor. Por isto, ten xurdido un grande interese no estudo da computaci\u00f3n revers\u00edbel.\nExperimentos f\u00edsicos recentes ve\u00f1en de probar e confirmar as predici\u00f3ns de Landauer.\nFundamentos.\nO principio de Landauer p\u00f3dese entender como unha consecuencia l\u00f3xica da Segunda Lei da Termodin\u00e1mica, que establece que a entrop\u00eda dun sistema illado non pode decrecer, xunto coa definici\u00f3n de temperatura absoluta. For, se o n\u00famero de estados icos pos\u00edbeis dunha computaci\u00f3n fosen decrecendo ao tempo que a computaci\u00f3n avanza (irreversibilidade ica), isto constituir\u00eda unha diminuci\u00f3n de entrop\u00eda, prohibida pola devandita Lei, a non ser que o n\u00famero de estados f\u00edsicos pos\u00edbeis, correspondentes a cada estado ico, se fosen incrementando nunha cantidade que polo menos o compensase, de xeito que o n\u00famero total de estados f\u00edsicos pos\u00edbeis non fose menor do que era orixinalmente (de maneira que a entrop\u00eda total non diminu\u00edu).\nPor\u00e9n, un incremento do n\u00famero de estados f\u00edsicos correspondentes a cada estado ico significa que, para un observador que leve a conta do estado ico do sistema, pero non do seu estado f\u00edsico (por exemplo, un \"observador\" que consista no propio computador), o n\u00famero de estados f\u00edsicos pos\u00edbeis terase incrementado; noutras verbas, a entrop\u00eda incrementouse do punto de vista deste observador. A m\u00e1xima entrop\u00eda dun sistema f\u00edsico limitado \u00e9 finita. (Se o principio hologr\u00e1fico \u00e9 correcto, ent\u00f3n os sistemas f\u00edsicos cunha \u00e1rea superficial finita te\u00f1en unha entrop\u00eda m\u00e1xima finita; pero prescindindo de se o principio hologr\u00e1fico \u00e9 verdade ou non, a teor\u00eda cu\u00e1ntica de campos dita que a entrop\u00eda de sistemas con radio e enerx\u00eda finitos \u00e9 tam\u00e9n finita). As\u00ed que, para evitar acadar este m\u00e1ximo no transcurso dunha computaci\u00f3n prolongada, a entrop\u00eda debe ser eventualmente expulsada cara a un contorno exterior a unha certa temperatura \"T\", debendo emitirse unha enerx\u00eda \"E\" = \"ST\" cara a ese contorno, se a cantidade acumulada de entrop\u00eda \u00e9 \"S\". Para unha operaci\u00f3n computacional na que 1 bit de informaci\u00f3n ica se perde, a cantidade de entrop\u00eda xerada \u00e9 como m\u00ednimo \"k\" ln 2, e a enerx\u00eda que debe ser eventualmente emitida ao contorno \u00e9 \"E\" \u2265 \"kT\" ln 2.\nEsta expresi\u00f3n para a m\u00ednima disipaci\u00f3n de enerx\u00eda dunha operaci\u00f3n binaria icamente irrevers\u00edbel foi suxerida por primeira vez por John von Neumann, pero rigorosamente xustificada (e expo\u00f1endo importantes l\u00edmites \u00e1 s\u00faa aplicabilidade) por primeira vez por Landauer. Por este motivo \u00e9 frecuente referirse a ela como l\u00edmite de Landauer.\nDesaf\u00edos.\nO principio \u00e9 amplamente aceptado como lei f\u00edsica; pero en anos recentes ten sido desafiada por varios, notabelmente en Earman e Norton (1998), e m\u00e1is tarde en Shenker (2000) e Norton (2004, 2011); e defendida por Bennett (2003) e Ladyman et al. (2007).\nExisten ademais traballos te\u00f3ricos que mostran que pode borrarse informaci\u00f3n sen custo enerx\u00e9tico (podendo tomarse no seu lugar outra cantidade conservada, como o momento angular). Un aspecto importante deste traballo \u00e9 un principio m\u00e1is amplo relacionado co feito de que o borrado de informaci\u00f3n non \u00e9 pos\u00edbel sen un aumento da entrop\u00eda, independentemente de se hai custo enerx\u00e9tico.\nNun artigo publicado en \"Nature\" en 2012, un equipo de f\u00edsicos da \u00c9cole normale sup\u00e9rieure de Lyon, a Universidade de Augsburg e a Universidade de Kaiserslautern describen como mediron por primeira vez a diminuta cantidade de calor emitida cando un bit individual de informaci\u00f3n \u00e9 borrado."}
{"id": "330529", "revid": "98629", "url": "https://gl.wikipedia.org/wiki?curid=330529", "title": "Chlamyphorus truncatus", "text": "Chlamyphorus truncatus, co\u00f1ecido vulgarmente na literatura internacional como pichiciego menor ou pichiciego pampeano, \u00e9 unha especie de mam\u00edfero placentario da orde dos cingulados, familia dos dasip\u00f3didos e subfamilia dos eufractinos, a \u00fanica inclu\u00edda no x\u00e9nero \"Chlamyphorus\".\nCaracter\u00edsticas f\u00edsicas e comportamento.\n\u00c9 o m\u00e1is pequeno dos armadillos. Mide tan s\u00f3 de 12 a 15\u00a0cm de lonxitude, exclu\u00edndo a cola, que ten forma de esp\u00e1tula e mide de 2 a 3\u00a0cm; o seu peso rolda os 120 g.\nOs seus ollos son moi pequenos, e non ten pavill\u00f3n auditivo externo.\nA coiraza, de cor rosada p\u00e1lida, est\u00e1 formada por de 23 a 25 filas de placas \u00f3eas cubertas por unha capa c\u00f3rnea. A rexi\u00f3n ventral est\u00e1 cuberta por longos pelos brancos (ten as\u00ed mesmo alg\u00fans pelos na armadura).\nAs catro patas rematan en cinco dedos equipados con garras.\n\u00c9 un animal nocturno. Escava os seus tobos na terra, xeralmente cerca de formigueiros. Cando se sente ameazado, escava na terra a gran velocidade at\u00e9 enterrarse por completo.\nNutrici\u00f3n.\nAlim\u00e9ntase principalmente de formigas e das s\u00faas larvas, e \u00e1s veces tam\u00e9n doutros insectos (e as s\u00faas larvas), de vermes, caracois, algunhas plantas e ra\u00edces.\nH\u00e1bitat e distribuci\u00f3n.\n\u00c9 un animal end\u00e9mico da Arxentina, onde habita na rexi\u00f3n central, en zonas de pastos duros e chairas areosas con arbustos e cactos. Est\u00e1 presente no sur da provincia de Buenos Aires e nas de Catamarca, C\u00f3rdoba, La Pampa, A Rioxa, Mendoza, Neuqu\u00e9n, R\u00edo Negro, San Juan e San Luis. Pode aparecer desde o nivel do mar at\u00e9 os 1.500 m de altitude.\nTaxonom\u00eda.\nDescrici\u00f3ns.\nTanto o x\u00e9nero como a especie foron descritos en 1825 polo m\u00e9dico, zo\u00f3logo e paleont\u00f3logo estadounidense Richard Harlan, en \"Ann. Lyc. Nat. Hist\"., 1: 235.\nSinonimia.\nAo longo do tempo, o x\u00e9nero co\u00f1eceuse tam\u00e9n, ademais de polo nome cu\u00f1ado por Harlan, e actualmente v\u00e1lido polos seguintes sin\u00f3nimos:\nPola s\u00faa parte, a especie tam\u00e9n se co\u00f1ece polos sin\u00f3nimos seguintes:\nEtimolox\u00edas.\nO nome cient\u00edfico do x\u00e9nero, \"Chlamyphorus\", est\u00e1 formado polos elementos do lat\u00edn cient\u00edfico \"chlamy-\", tirado do lat\u00edn cl\u00e1sico \"chlamys, -ydis\", \"cl\u00e1mide\" (certa capa grega, capa ou manto sen mangas, especialmente dos guerreiros das cabalar\u00edas), que \u00e1 s\u00faa vez deriva do grego antigo \u03c7\u03bb\u03b1\u03bc\u03cd\u03c2 \"chlam\u00fds\" (co mesmo significado), e \"-phorus\", calco da grega -\u03c6\u03bf\u03c1\u03bf\u03c2 \"-phoros\", que significa \"portador\", \"o que leva\", derivada do verbo \u03c6\u03bf\u03c1\u03ad\u03c9 \"phor\u0115\u014d\", \"levar dun lado a outro\", \"transportar\u00b7, \"levar sobre si\", \"usar\", \"gastar\".O espec\u00edfico, \"truncatus\", \"truncado\", \u00e9 o participio do verbo \"truncare\", \"truncar\", \"cortar pola punta\", \"amputar\", \"mutilar\".Polo tanto o nome da especie significa, literalmente, \"o que leva a cl\u00e1mide truncada\" (aludindo \u00e1 coiraza cortada na s\u00faa parte posterior).\nEn canto ao nome vulgar do castel\u00e1n da Arxentina, \"pichiciego\", empregado na literatura internacional, deriva do mapuche ou araucano \"pichi\", \"pequeno\", e o castel\u00e1n \"ciego\", \"cego\".\nEstado de conservaci\u00f3n.\nDesde 1970 o pichiciego menor est\u00e1 na lista de especies en risco de extinci\u00f3n. A causa principal \u00e9 a destruci\u00f3n do seu h\u00e1bitat polo avance dos cultivos. Por esta raz\u00f3n, e polos seus h\u00e1bitos nocturnos, estes animais son raros de ver. Non hai esforzos serios por preservar a especie.\nDesde 2008, a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status desta especie como \"DD\" (datos insuficientes) porque hai pouca informaci\u00f3n sobre o estado da s\u00faa poboaci\u00f3n, e a s\u00faa biolox\u00eda e ecolox\u00eda son pouco co\u00f1ecidas. En toda a s\u00faa \u00e1rea de dispersi\u00f3n estase a producir unha importante degradaci\u00f3n do seu h\u00e1bitat, especialmente debido \u00e1 explotaci\u00f3n do gando (especialmente o caprino, a\u00ednda que o efecto real sobre a poboaci\u00f3n deste armadillo non se co\u00f1ece ben."}
{"id": "330531", "revid": "22795", "url": "https://gl.wikipedia.org/wiki?curid=330531", "title": "Pichiciego maior", "text": ""}
{"id": "330533", "revid": "113664", "url": "https://gl.wikipedia.org/wiki?curid=330533", "title": "Alberte Blanco", "text": "Alberte Blanco Casal, nado en Cobres (Vilaboa) o 20 de decembro de 1951, \u00e9 un enxe\u00f1eiro, profesor, escritor e pol\u00edtico galego do BNG.\nTraxectoria.\nEnxe\u00f1eiro T\u00e9cnico Industrial, Profesor de Tecnolox\u00eda de Ensinanza Secundaria no instituto de Ver\u00edn e tam\u00e9n director entre 2002-2005. Foi Director Xeral de Montes da Conseller\u00eda do Medio Rural da Xunta de Galicia (2005-2009). Exerceu como concelleiro nacionalista en Ver\u00edn desde 1991 ata 2005. Foi membro do Consello Nacional do BNG.\nFoi fundador da Asociaci\u00f3n Cultural Monterrei, da s\u00faa revista \"A Tempo\" e do colectivo de animaci\u00f3n cultural Foro Monterrei. Colabora nos diarios dixitais \"Sermos Galiza\", \"Praza P\u00fablica\" e \"Terra e Tempo\", e na revista do \"F\u00f3rum Galaico Transmontano\" editada en Chaves. Tam\u00e9n publica unha colaboraci\u00f3n semanal en \"N\u00f3s Diario\" e escribiu sobre John Lennon en Grial."}
{"id": "330534", "revid": "1093", "url": "https://gl.wikipedia.org/wiki?curid=330534", "title": "Miguel Santalices Vieira", "text": ""}
{"id": "330542", "revid": "5863", "url": "https://gl.wikipedia.org/wiki?curid=330542", "title": "Certificado de co\u00f1emento de lingua galega", "text": ""}
{"id": "330543", "revid": "75439", "url": "https://gl.wikipedia.org/wiki?curid=330543", "title": "Laila Pakalni\u0146a", "text": "Laila Pakalni\u0146a, nada en Liep\u0101ja en 1962, \u00e9 unha directora de cine letoa.\nTraxectoria.\nEstudou na Universidade de Moscova, no Departamento de Televis\u00f3n e Xornalismo. En 1991 grad\u00faase no Instituto do Cinema de Moscova (VGIK) dentro do departamento de Direcci\u00f3n de Cine. Dirixiu e asinou o gui\u00f3n de 26 documentais, 6 curtametraxes e 5 pel\u00edculas de ficci\u00f3n. Cun total de 37 obras audiovisuais \u00e9 unha cineasta a\u00ednda en activo. Est\u00e1 casada e ten dous fillos.\nPakalni\u0146a sit\u00faase entre os directores m\u00e1is prol\u00edficos de Letonia tralo guionizado e direcci\u00f3n das s\u00faas 37 pel\u00edculas. Caracter\u00edzaa o seu uso dunha mistificaci\u00f3n do absurdo na comedia. Acadou o galard\u00f3n do Oso de Ouro na Berlinale \u00e1 mellor curtametraxe pola s\u00faa obra Udens. No seu filme documental Dream Land o equipo de produci\u00f3n explora mutaci\u00f3ns animais que habitan os novos vertedoiros. O documental foi galardoado no European Film Awards.\nInternacionalizaci\u00f3n.\nNo 2014, Laila Pakalni\u0146a internacionaliza a s\u00faa traxectoria coa coproduci\u00f3n do seu filme de ficci\u00f3n \u201cDawn\u201d. A rodaxe comprendeu dende agosto at\u00e9 setembro do 2014 e levouse a cabo en territorio let\u00f3n e polaco. O equipo de produci\u00f3n compart\u00eda o car\u00e1cter internacional (gui\u00f3n e direcci\u00f3n: Laila Pakalni\u0146a; c\u00e1mara: Wojciech Staron (Polonia); direcci\u00f3n art\u00edstica: Jur\u0123is Kr\u0101sons; elenco: Vilis Daudzi\u0146\u0161, Antons Grauds, Andris Kei\u0161s e Liene \u0160mukste).\nA Uni\u00f3n Sovi\u00e9tica, que ocupou Letonia durante a xuventude de Pakalni\u0146a, acadou o seu apoxeo ideol\u00f3xico entre o 1950\u20131970. A historia da pel\u00edcula transcorre entre o o luscofusco e o amencer e o destino de J\u0101nis, un estudante exemplar da Letonia sovi\u00e9tica e do programa sovi\u00e9tico de pioneiros, e o seu pai. En nome da moral e da ideolox\u00eda o rapaz traizoa o seu pai, inimigo do pobo e do cooperativismo agr\u00edcola. Por\u00e9n ser\u00e1 o propio pai o que apunte ao fillo cun arma. O transfondo da historia atopa ecos na mitolox\u00eda grega e nos himnos sovi\u00e9ticos.\nLaila Pakalni\u0146a, recollendo o uso de tempos de gravaci\u00f3n moi r\u00edtmicos obt\u00e9n unha atmosfera surrealista e de ton apocal\u00edptico nesta obra de ficci\u00f3n. Rodada en branco e negro. Debido \u00e1 \u00e9poca na que foi rodada as follas das \u00e1rbores presentan unha cor dourada moi en contraposici\u00f3n cos colares vermellos e camisas brancas dos sovi\u00e9ticos. Jur\u0123is Kr\u0101sons proveu ao filme con obxectos de uso coti\u00e1 de \u00e9poca, cart\u00f3ns de leite e botas de goma, para estilizar o estilo sovi\u00e9tico da \u00e9poca na pel\u00edcula."}
{"id": "330544", "revid": "22795", "url": "https://gl.wikipedia.org/wiki?curid=330544", "title": "Chlamyphorus", "text": ""}
{"id": "330545", "revid": "22795", "url": "https://gl.wikipedia.org/wiki?curid=330545", "title": "Pichiciego menor", "text": ""}
{"id": "330546", "revid": "22795", "url": "https://gl.wikipedia.org/wiki?curid=330546", "title": "Pichiciego pampeano", "text": ""}
{"id": "330547", "revid": "5863", "url": "https://gl.wikipedia.org/wiki?curid=330547", "title": "Sistema de certificaci\u00f3n de lingua galega", "text": ""}
{"id": "330548", "revid": "5863", "url": "https://gl.wikipedia.org/wiki?curid=330548", "title": "Sistema de acreditaci\u00f3n de co\u00f1ecementos de lingua galega", "text": ""}
{"id": "330550", "revid": "23204", "url": "https://gl.wikipedia.org/wiki?curid=330550", "title": "Richard Harlan", "text": "Richard Harlan, nado en Filadelfia (Pensilvania) o 19 de setembro de 1796 e finado en Nova Orle\u00e1ns (Luisiana) o 30 de setembro de 1843, foi un m\u00e9dico, naturalista, zo\u00f3logo, bot\u00e1nico, f\u00edsico e paleont\u00f3logo estadounidense.\nTraxectoria.\nGraduise en medicina na Universidade de Pensilvania. Sendo a\u00ednda estudante, foi membro da , a primeira sociedade cient\u00edfica de Historia natural dos Estados Unidos.\nAo acabar o seu doutoramento, en 1818, foi m\u00e9dico de a bordo e viaxou \u00e1 India durante un ano.\nEn 1821 foi nomeado profesor de anatom\u00eda comparada no Museo de Filadelfia.\nAbreviaturas.\nA abreviatura Harlan empr\u00e9gase para indicar a Richard Harlan como autoridade na descrici\u00f3n e taxonom\u00eda en zoolox\u00eda.\nA abreviatura Harlan empr\u00e9gase para indicar a Richard Harlan como autoridade na descrici\u00f3n e taxonom\u00eda en bot\u00e1nica."}
{"id": "330551", "revid": "5863", "url": "https://gl.wikipedia.org/wiki?curid=330551", "title": "Deputaci\u00f3n provincial da Coru\u00f1a", "text": ""}
{"id": "330561", "revid": "98629", "url": "https://gl.wikipedia.org/wiki?curid=330561", "title": "Daimler-Benz", "text": "Daimler-Benz foi un fabricante alem\u00e1n de autom\u00f3biles, veh\u00edculos de motor e motor de combusti\u00f3n interna fundado en 1926. Un \"Acordo de interese mutuo\", que era v\u00e1lido ata o ano 2000, foi asinado o 1 de maio de 1924 entre Karl Benz de Benz &amp; Cie e Daimler Motoren Gesellschaft, que fora fundada por Gottlieb Daimler e Wilhelm Maybach. Daimler morrera en 1900, e Maybach abandonara en 1907.\nHistoria e caracter\u00edsticas.\nAmbas compa\u00f1\u00edas continuaron fabricando as s\u00faas marcas de autom\u00f3biles e motores de combusti\u00f3n interna por separado, ata que, o 28 de xu\u00f1o de 1926, cando Benz &amp; Cie e Daimler Motoren Gesellschaft fusion\u00e1ronse formalmente. Convert\u00e9ronse en Daimler-Benz AG (Aktiengesellschaft), e acordaron que a partir de ent\u00f3n, todas as f\u00e1bricas usar\u00edan o nome comercial de \"Mercedes-Benz\" nos seus autom\u00f3biles. A inclusi\u00f3n do nome de Mercedes no novo nome de marca honrou a serie de modelos m\u00e1is importante de autom\u00f3biles de DMG, a serie Mercedes, que foron dese\u00f1ados e constru\u00eddos por Wilhelm Maybach. Estes derivan o seu nome dun motor de 1900 que leva o nome da filla de Emil Jellinek. Jellinek converteuse nun dos directores de DMG en 1900, encargou un pequeno n\u00famero de coches de carreiras constru\u00eddos baixo as s\u00faas especificaci\u00f3ns por Maybach, estipulou que o motor deb\u00eda chamarse \"Daimler-Mercedes\", e fixo o novo autom\u00f3bil famoso nos deportes de motor. Ese coche de carreiras ser\u00eda co\u00f1ecido m\u00e1is tarde como o \"Mercedes 35 CV\". O primeiro dunha serie de modelos de produci\u00f3n que levaron o nome, Mercedes, foi producido por DMG en 1902. Jellinek deixou a xunta directiva de DMG en 1909.\nO nome de Daimler como marca de autom\u00f3biles vend\u00e9rase por DMG, logo da s\u00faa morte en 1900, para o uso por outras empresas (Daimler Motor Company e Austro-Daimler), polo que a nova compa\u00f1\u00eda, Daimler-Benz, crear\u00eda confusi\u00f3n e problemas legais para inclu\u00edr Daimler no seu novo nome de marca, e polo tanto, utilizouse Mercedes para representar os intereses de Daimler Motoren Gesellschaft. Karl Benz permaneceu como membro da xunta directiva de Daimler-Benz AG ata a s\u00faa morte en 1929.\nA\u00ednda que Daimler-Benz \u00e9 m\u00e1is co\u00f1ecido pola s\u00faa marca de autom\u00f3biles Mercedes-Benz, durante a segunda guerra mundial tam\u00e9n creou unha serie notable de motores para avi\u00f3ns, tanques e submarinos. Daimler tam\u00e9n produciu partes de armas alem\u00e1s, sobre todo de can\u00f3ns para o rifle Mauser. Durante a segunda guerra mundial Daimler-Benz empregou man de obra escrava. Os escravos \"traballaban dezaoito horas ao d\u00eda; ani\u00f1ados baixo o l\u00e1tego, durmindo caniles de seis a oito p\u00e9s cadrados, morrendo de fame ou conxelados no capricho dos seus gardas.\"\nEn 1989 foi creada Daimler-Benz InterServices AG (Debis) para manexar o procesamento de datos, servizos financeiros e de seguros, e a xesti\u00f3n de bens ra\u00edces para o grupo Daimler.\nEn 1998, Daimler-Benz AG comprou o fabricante de autom\u00f3biles estadounidense Chrysler Corporation, e formou DaimlerChrysler AG. Cando o Grupo Chrysler foi posteriormente vendido a Cerberus Capital Management e re nomeado como Chrysler LLC en agosto de 2007, o nome da empresa matriz foi cambiado a simplemente Daimler AG nun prazo de dous meses."}
{"id": "330563", "revid": "1131", "url": "https://gl.wikipedia.org/wiki?curid=330563", "title": "Albert Bonniers F\u00f6rlag", "text": "Albert Bonniers F\u00f6rlag \u00e9 unha editorial sueca fundada en 1837, unha das m\u00e1is antigas empresas editoriais.\nTraxectoria.\nAlbert Bonnier fundou a compa\u00f1\u00eda en 1837 en Estocolmo. Co seu fillo Karl Otto Bonnier, a empresa medrou at\u00e9 se converter nunha das principais editorias de toda Suecia.\nFoi a responsable da publicaci\u00f3n de obras de August Strindberg, Verner von Heidenstam, Gustaf Fr\u00f6ding, Selma Lagerl\u00f6f ou Hjalmar S\u00f6derberg. Alg\u00fans dos seus autores contempor\u00e1neos son Tomas Transtr\u00f6mer, Carlos Ruiz Zaf\u00f3n, Dan Brown e \u00c5sa Larsson.\nEN 2016 formaba parte do Grupo Bonnier, corporaci\u00f3n familiar que engloba m\u00e1is de cento cincuenta empresas."}
{"id": "330565", "revid": "98629", "url": "https://gl.wikipedia.org/wiki?curid=330565", "title": "Emperador Konoe", "text": " foi o 76\u00ba emperador do Xap\u00f3n, segundo a orde tradicional de sucesi\u00f3n.\nO reinado de Konoe estendeuse entre os anos 1142 e 1155.\nXenealox\u00eda.\nAntes da s\u00faa suba ao Trono do Crisantemo, o seu nome persoal (\"imina\") foi Narihito\"-shinn\u014d\" (\u4f53\u4ec1\u89aa\u738b). Tam\u00e9n foi co\u00f1ecido como Tosihito\"-shinn\u014d\".\nFoi o oitavo fillo do Emperador Toba. A s\u00faa nai foi Fujiwara Tokuko (1117\u20131160), muller de Toba.\n\"K\u014dg\u014d\" Fujiwara Masuko (1140\u20131201) foi a esposa do Emperador Konoe; mais tras o pasamento deste casou co Emperador Nijo. M\u00e1is tarde, foi chamada Grande Emperatriz Vi\u00fava Omiya.\nAcontecementos da vida de Konoe.\nKonoe foi nomeado herdeiro ao pouco de nacer e foi proclamado emperador aos 3 anos.\nDaquela, o \"Kampaku\" Fujiwara-no Tadamichi converteuse no \"Sessh\u014d\" ou rexente. O emperador enclaustrado Toba continou dirixindo todos os asuntos de Estado, mentres o retirado Emperador Sutoku carec\u00eda de poderes. Este conflito provocou numerosas pol\u00e9micas durante o reinado de Konoe.\nDurante o reinado de Konoe constru\u00eduse o Templo Ensh\u014d (Supremac\u00eda da Duraci\u00f3n). Despois disto, os sucesivos emperadores non construir\u00edan templos imperiais destinados \u00e1 oraci\u00f3n.\nKonoe gobernou 13 anos: 2 anos en \"neng\u014d\" \"K\u014dji,\" 1 ano en \"Ten'y\u014d,\" 6 anos en \"Ky\u016ban, \" 3 wn \"Ninpei\" e 2 anos en \"Ky\u016bju\".\n\"Kugy\u014d\".\n\"Kugy\u014d\" (\u516c\u537f) \u00e9 un termo que designa o grupo formado polos homes m\u00e1is poderosos da corte do Emperador do Xap\u00f3n (nas \u00e9pocas anteriores ao Per\u00edodo Meiji).\nEn xeral, este grupo de elite inclu\u00eda 3 ou 4 homes ao tempo. Eran cortes\u00e1ns cuxa experiencia e presenza os levar\u00eda ao cume da s\u00faa traxectoria profesional. Durante o mandato de Konoe, esta c\u00faspide do \"Daij\u014d-kan\" inclu\u00eda:\nEras do reinado de Konoe.\nOs anos do goberno de Konoe identif\u00edcanse especificamente por m\u00e1is dunha era ou \"nengo\"."}
{"id": "330583", "revid": "1093", "url": "https://gl.wikipedia.org/wiki?curid=330583", "title": "Alberte Blanco Casal", "text": ""}
{"id": "330590", "revid": "5863", "url": "https://gl.wikipedia.org/wiki?curid=330590", "title": "SondeSeu", "text": ""}
{"id": "330592", "revid": "5863", "url": "https://gl.wikipedia.org/wiki?curid=330592", "title": "Interc\u00e9ltico de Lorient", "text": ""}
{"id": "330593", "revid": "23204", "url": "https://gl.wikipedia.org/wiki?curid=330593", "title": "Gouelio\u00f9 Etrekeltiek An Oriant", "text": ""}
{"id": "330594", "revid": "23204", "url": "https://gl.wikipedia.org/wiki?curid=330594", "title": "Festival Interceltique de Lorient", "text": ""}
{"id": "330616", "revid": "98629", "url": "https://gl.wikipedia.org/wiki?curid=330616", "title": "Chaetophractus", "text": "Chaetophractus \u00e9 un x\u00e9nero de mam\u00edferos placentarios da orde dos cingulados, familia dos dasip\u00f3didos (a \u00fanica da orde), e subfamilia dos eufractinos.\nIncl\u00fae tres especies de armadillos suramericanos, co\u00f1ecidos na bibliograf\u00eda internacional como armadillos peludos.\nHabitan en Chile, Bolivia, Paraguai e a Arxentina.\nTaxonom\u00eda.\nDescrici\u00f3n.\nO x\u00e9nero foi descrito en 1871 polo zo\u00f3logo austr\u00edaco Leopold Fitzinger en \"Sitzb. Kaiserl. Akad. Wiss., Wein\", 64 (1): 268.\nA especie tipo era \"Dasypus villosus\" , hoxe clasificada como \"Chaetophractus villosus\" .\nEste x\u00e9nero tam\u00e9n foi co\u00f1ecido como \"Dasyphractus\" .\nEtimolox\u00eda.\nO nome do x\u00e9nero, \"Chaetophractus\", constr\u00eduno Fitzinger co elemento do lat\u00edn cient\u00edfico \"chaeto-\", derivado do grego antigo \u03c7\u03b1\u03af\u03c4\u03b7 \"cha\u00edt\u0113\", \"melena\", \"cabelos longos\", e palabra grega \u03c6\u03c1\u03b1\u03ba\u03c4\u03cc\u03c2 \"pharkt\u00f3s\", \"armado\", derivada do verbo \u03c6\u03c1\u03ac\u03c3\u03c3\u03c9 \"prh\u00e1ss\u014d\", \"cubrir, protrexer\".\nLiteralmente: \"os armados pelduos\". \nEspecies.\nNa actualidade reco\u00f1\u00e9cense dentro do x\u00e9nero as tres especies seguintes:\nPor\u00e9n, o NCBI non reco\u00f1ece a primeira delas."}
{"id": "330617", "revid": "22795", "url": "https://gl.wikipedia.org/wiki?curid=330617", "title": "Armadillos peludos", "text": ""}
{"id": "330618", "revid": "89787", "url": "https://gl.wikipedia.org/wiki?curid=330618", "title": "El Pa\u00eds (A Coru\u00f1a)", "text": "El Pa\u00eds foi un semanario editado na Coru\u00f1a en 1932.\nHistoria e caracter\u00edsticas.\nSubtitulado \"Semanario Republicano de Galicia\", apareceu o 24 de abril de 1932. Era defensor da pol\u00edtica da ORGA. Aparec\u00eda os domingos. A\u00ednda se publicaba a finais de maio."}
{"id": "330620", "revid": "15490", "url": "https://gl.wikipedia.org/wiki?curid=330620", "title": "Xos\u00e9 Aldea", "text": "Xos\u00e9 Manuel Aldea Moscoso, nado en Vigo en 1964, \u00e9 consultor cultural e editor, na actualidade director de Ouvirmos.\nTraxectoria.\nTraballou como mec\u00e1nico de Renfe en Ourense. Estableceuse en Bade (Vilamaior, Sarria) onde montou unha gandar\u00eda ecol\u00f3xica de carne coa s\u00faa muller. Socio fundador en 2003 e director da editorial e consultor\u00eda cultural Ouvirmos. Foi coordinador xeral e director da feira Culturgal desde 2013 a 2021 e forma parte do Padroado da Fundaci\u00f3n Celso Emilio Ferreiro en calidade de director t\u00e9cnico. Foi vicepresidente da Asociaci\u00f3n Galega de Editores desde 2014 at\u00e9 2016 e membro desde o 2008 da Asociaci\u00f3n Galega de Empresas Musicais.\nDesde finais dos anos 1980 participa como promotor e activista cultural en organizaci\u00f3ns non gobernamentais relacionadas coa lingua e a cultura. No ano 1998 encargouse da produci\u00f3n executiva de \"A feira das mentiras\", o macroespect\u00e1culo galego de Manu Chao, realizado en Santiago de Compostela. En 2007 foi administrador solidario de \"Lonxa Cultural\", primeira distribuidora dixital de produtos musicais galegos. Coordinou por encargo da Xunta de Galicia a programaci\u00f3n das actividades da delegaci\u00f3n galega na Feira Internacional do Libro de Buenos Aires (2016). Exerceu de director no Teatro Col\u00f3n da Coru\u00f1a na temporada 2017/2018. No ano 2019 realizou o dese\u00f1o, conceptualizaci\u00f3n e xesti\u00f3n de Audacia: Festival de Artes e emprendemento para a Fundaci\u00f3n Cidade da Cultura de Galicia.\nDirector de Culturgal durante dez anos, correspond\u00e9ndose con 9 edici\u00f3ns da Feira, de 2013 a 2021 ambas inclu\u00eddas.\nPara o Concello da Coru\u00f1a exerce de asesor externo e coordinador de actividades no \"2022. Ano Internacional Mar\u00eda Casares\". Na actualidade con Ouvirmos xestiona, ao ga\u00f1ar o respectivo concurso p\u00fablico, as actividades da Cidade da Cultura."}
{"id": "330621", "revid": "1888", "url": "https://gl.wikipedia.org/wiki?curid=330621", "title": "Xos\u00e9 Aldea Meizoso", "text": ""}
{"id": "330622", "revid": "98629", "url": "https://gl.wikipedia.org/wiki?curid=330622", "title": "Chaetophractus vellerosus", "text": "Chaetophractus vellerosus \u00e9 unha especie de mam\u00edfero placentario da orde dos cingulados, familia dos dasip\u00f3didos (a \u00fanica da orde), e subfamilia dos eufractinos, unha das tres que integran o x\u00e9nero \"Chaetophractus\".\n\u00c9 un armadillo suramericano que habita en Bolivia, Paraguai e a Arxentina.\nCaracter\u00edsticas.\n\"Chaetophractus vellerosus\" \u00e9 un animal duns 25\u00a0cm de lonxitude, robusto, de forma aplanada, co corpo cuberto dunha vintena de bandas dunha cor gris escura. A parte superior da cabeza, a parte exterior das patas e a cola tam\u00e9n est\u00e1n cubertos coa coiraza. As placas que conforman a armadura son mouras, \u00e1speras ao tacto e visualmente similares \u00e1s escamas dos crocodilos.\nH\u00e1bitat e distribuci\u00f3n.\nEsta especie ad\u00e1ptase ben a case todos os tipos de ambientes, sempre que non sexan demasiado h\u00famidos. Polo tanto p\u00f3dese encontrar en bosques secos tropicais e subtropicais, en pradeiras con ou sen arbustos, en \u00e1reas de deserto, e en campos cultivados.\n\"Chaetophractus vellerosus\" enc\u00f3ntrase xeralmente na rexi\u00f3n do Chaco de Bolivia, en Paraguai e na Arxentina. Unha poboaci\u00f3n disxunta sit\u00faase na parte oriental da provincia de Buenos Aires.\nP\u00f3dese encontrar en altitudes desde o nivel do mar at\u00e9 os 1 000 msnm. Os rexistros da especie efectuados en Chile probabelmente sexan de \"Chaetophractus nationi\".\nTaxonom\u00eda.\nDescrici\u00f3n.\nA especie foi descrita en 1865 polo naturalista ingl\u00e9s John Edward Gray en \"Proc. Zool. Soc. Lond.\", 1865: 376, a partir dun exemplar do Museo Brit\u00e1nico recolectado en Santa Cruz de la Sierra (leste de Bolivia) e que Gray denominou \"Dasypus vellerosus\".\nSinonimia.\nAdemais de polo nome que lle adxudicou Gray, e do actualmente v\u00e1lido, a especie co\u00f1eceuse tam\u00e9n polos seguintes sin\u00f3nimos: \nSubespecies.\nNa actualidade reco\u00f1\u00e9cense estas d\u00faas subespecies:\nA\u00ednda que, segundo a UICN, \u00e9 necesaria a s\u00faa confirmaci\u00f3n taxon\u00f3mica.\nEstado de conservaci\u00f3n.\nDesde o ano 2006, a UICN v\u00e9n cualificando o status da especie como \"LC\" (pouco preocupante), debido a que, a\u00ednda que \u00e9 suscept\u00edbel de sufrir a caza nalgunhas partes da s\u00faa \u00e1rea de dispersi\u00f3n, a especie est\u00e1 moi estendida, e consid\u00e9rase que as taxas de extracci\u00f3n te\u00f1en un nivel que lle garantiza no ter que ser inclu\u00edda nunha categor\u00eda ameazada. Por\u00e9n, a poboaci\u00f3n disxunta na provincia de Buenos Aires est\u00e1 suxeita a modificaci\u00f3ns no seu h\u00e1bitat."}
{"id": "330623", "revid": "22795", "url": "https://gl.wikipedia.org/wiki?curid=330623", "title": "Armadillo peludo gritador", "text": ""}
{"id": "330624", "revid": "89787", "url": "https://gl.wikipedia.org/wiki?curid=330624", "title": "Manor Racing", "text": "Manor Grand Prix Racing Limited, tam\u00e9n co\u00f1ecido polo nome comercial Manor Racing e competindo co nome de construtor de MRT (acr\u00f3nimo para Manor Racing Team), \u00e9 un equipo brit\u00e1nico de carreiras de F\u00f3rmula Un con base en Banbury, Oxfordshire, no Reino Unido, e \u00e9 operado por Manor Motorsport. O equipo competiu co nome de Manor Racing por primeira vez na tempada de F\u00f3rmula Un de . Inicialmente o equipo comezou a competir en baixo o nome \"Virgin Racing\", mais ao ano seguinte Virgin adoptou a Marussia como patrocinador do t\u00edtulo do equipo e converteuse en \"Marussia Virgin Racing\", at\u00e9 ser totalmente rebautizado como \"Marussia F1 Team\" para a tempada de .\nO 19 de xaneiro de 2015 os administradores da Marussia anunciaron que a poxa dos seus coches e bens fora cancelada para permitir unha pos\u00edbel venda. O equipo sa\u00edu da administraci\u00f3n concursal o 19 de febreiro de 2015, e foi restablecido como \"Manor Marussia F1 Team\" despois de que se garantiron novos investimentos para salvar o equipo. Marussia mantivo o seu nome de construtor durante toda a tempada de 2015, tam\u00e9n adoptando unha licenza brit\u00e1nica. O 19 de xaneiro de 2016, o equipo anunciou que fora renomeado como \"Manor Racing\". A partir da tempada de , a Manor usar\u00e1 motores Mercedes.\nHistoria.\nAntecedentes.\nEn 2009, o Manor Grand Prix conseguiu unha praza para participar na F\u00f3rmula Un na tempada , como alianza entre o equipo de carreiras Manor Motorsport e Wirth Research. Antes do final do ano nome\u00e1ronse Virgin Racing, logo de que Richard Branson, propietario das empresas de Virgin Group, comprara os dereitos de patrocinio. Marussia foi un dos socios do equipo na s\u00faa primeira tempada, na que terminou 12\u00ba e \u00faltimo no campionato de construtores. En novembro de 2010 Marussia adquiriu unha participaci\u00f3n maioritaria no equipo, que pasou a ser co\u00f1ecido como \"Marussia Virgin Racing\" para a tempada . Logo dun decepcionante inicio da tempada 2011, o equipo separouse de Wirth Research, e estabeleceu relaci\u00f3ns con McLaren Applied Technologies antes da tempada . O equipo trasladouse \u00e1s instalaci\u00f3ns de Wirth en Banbury, da s\u00faa base orixinal en Dinnington, en Yorkshire. Mentres tanto, o equipo acabou outra vez \u00faltimo no campionato de construtores. En novembro de 2011, o equipo pediu \u00e1 comisi\u00f3n da F\u00f3rmula Un cambiar oficialmente o seu nome de construtor para a tempada de F\u00f3rmula Un de . De Virgin a Marussia, para reflectir a s\u00faa nova propiedade. O permiso foi concedido antes de ser ratificado formalmente nunha reuni\u00f3n do Consello Mundial de Automobilismo da FIA.\nEn o equipo, xunto con Caterham, entrou en administraci\u00f3n concursal. Posteriormente, os administradores de Manor Motorsport anunciaron que o equipo sair\u00eda a concurso o 19 de febreiro de 2015 e planificar\u00eda participar na tempada de F\u00f3rmula Un. O equipo competiu en 2015 baixo o nome de \"Manor Marussia F1 Team\" con John Booth e Graeme Lowdon dirixindo o equipo. O equipo foi comprado polo empresario Stephen Fitzpatrick, con Justin King como presidente.\nTempada 2016.\nO 22 de febreiro de 2016, Manor presentou o seu novo coche na primeira proba. O equipo foi sometido a unha completa renovaci\u00f3n baixo a propiedade de Fitzpatrick, e viu cambiar as cores do equipo a laranxa, branco e azul..\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "330629", "revid": "89787", "url": "https://gl.wikipedia.org/wiki?curid=330629", "title": "Convento de San Diego de Canedo", "text": "O convento de San Diego de Canedo \u00e9 un mosteiro franciscano de estilo barroco que se atopa no lugar de Canedo, na parroquia de San Miguel de Ponteareas (concello pontevedr\u00e9s de Ponteareas), nas abas do monte da Picara\u00f1a.\nDescrici\u00f3n.\nEdificio sinxelo de cachotar\u00eda de granito de planta terrea e dous andares, constru\u00eddo no s\u00e9culo XVIII sobre os restos do pazo dos Sarmiento (condes de Salvaterra) que se achaba no mesmo lugar, do que se conservan alg\u00fans muros e a porta principal do s\u00e9culo XVI. A igrexa, rematada algo antes, no ano 1777 at\u00f3pase encaroada a este e ten a fachada de estilo claramente barroco galego de cantar\u00eda irregular de granito, sinxela, case sen enfeites, cunha torre no lado esquerdo. Os escudos, coas armas dos Sarmiento e Soutomaior, e a portada da igrexa pertenc\u00edan ao antigo pazo. Na fachada aparece tam\u00e9n unha fornela coa imaxe de San Diego, e un segundo escudo que amosa cinco cruces, un dos que utiliza o mundo franciscano e que se relaciona coa Orde do Santo Sepulcro de Xerusal\u00e9n; quizais pola presenza documentada da Orde do Temple no Condado. Sobre unha xanela, na parte m\u00e1is alta, hai un terceiro espazo her\u00e1ldico, que quedou sen labrar, timbrado, neste caso, cunha coroa condal; posibelmente pola relaci\u00f3n cos condes.\nTen planta de cruz latina e tres naves, a central con b\u00f3veda de cruzar\u00eda e as laterais de can\u00f3n. Sobre as naves lateriais disponse unha tribuna que ampl\u00eda o coro situado aos p\u00e9s, sobre a porta principal. Esas naves laterais \u00e1brense \u00e1 central por medio de arcadas que, igual que na igrexa do convento de Santo Antonio de Tui. O cruceiro, de planta cadrada, pos\u00fae unha c\u00fapula esf\u00e9rica con lanternas sobre pendentes. O interior, moi minimalista, carece de retablo; s\u00f3 salienta unha talla barroca dun Cristo. Est\u00e1 documentado, por\u00e9n, que, antes da exclaustraci\u00f3n contaba con seis altares, cos seus correspondentes retablos, que foron repartidos en igrexas parroquiais da zona.\nO claustro, rematado entre 1784 e 1785, \u00e9 pequeno e tam\u00e9n moi sinxelo.\nHistoria.\nNo lugar onde hoxe se acha o convento ergueuse un mosteiro templario medieval. As terras onde xa se atopaba o mosteiro foron dende o s\u00e9culo XII disputadas polas familias nobres galegas do Condado: Sarmiento e Soutomaior. Paio Sorredea (Soutomaior) herda as terras de Sobroso no ano 1379. No s\u00e9culo XV, o nobre galego Pedro Madruga, destr\u00fae o antigo mosteiro e constr\u00faese un pazo familiar. Finalmente co casamento de Teresa de Soutomaior e Garc\u00eda Sarmiento rematan os conflitos das d\u00faas familias.\nGarc\u00eda Sarmiento, se\u00f1or de Sobroso e de Salvaterra, foi o primeiro que decide fundar preto de Salvaterra de Mi\u00f1o un convento franciscano. Por mor da s\u00faa morte temper\u00e1, seu fillo, Diego de Soutomaior Mendoza, ser\u00e1 que po\u00f1a en marcha o proxecto en 1603 da construci\u00f3n do mosteiro precedente ao actual. En 1613, o rei Filipe III de Espa\u00f1a out\u00f3rgalle a este o t\u00edtulo de conde de Salvaterra. A advocaci\u00f3n de San Diego v\u00e9n, pois, do nome do fundador. Este antigo mosteiro ergueuse en 1612, e foi obra dos arquitectos Benito de Arce e Pedro Gonz\u00e1lez. Nel moraron catorce relixiosos recoletos; ti\u00f1a unha imaxe de Santo Ant\u00f3n de Padua, moi venerada na \u00e9poca tanto no Reino de Galicia coma no Reino de Portugal. En 1641, son curiosamente os portugueses quen destr\u00faen o mosteiro.\nEn 1715, o conde de Salvaterra, Xos\u00e9 Francisco Sarmiento Velasco Isasi (1681-1725), tentando refacer o traballo dos seus antergos, cede o pazo achegado ao antigo mosteiro derrubado para o converter nun convento franciscano, cuxo padroeiro sexa doutra volta San Diego a cambio de que se po\u00f1an os escudos na nova fachada do edificio relixioso, que se celebren salves en honra dos Sarmiento finados nun local propio, que o conde te\u00f1a un cuarto propio no edificio, e que se constr\u00faa unha cripta so o altar mor para o soterramento dos nobres galegos (que non foi constru\u00edda). En troques, o conde pagar\u00eda a f\u00e1brica da igrexa, a sancrist\u00eda, o convento, a torre, os sinos, retablos, imaxes, etc, ademais dunha pensi\u00f3n anual de 100 ducados ao convento.\nNo s\u00e9culo XIX, coa desamortizaci\u00f3n, parte dos bes do templo distribu\u00edronse entre 1840 e 1850 en igrexas parroquiais: a igrexa parroquial de Ponteareas recibe, en 1842, a imaxe de Santo Antonio de Padua; e, en 1848, o altar mor. \u00c1 igrexa de San Pedro de Angoares foron o altar de santo Antonio, San Bieito de Palermo, San Pedro Telmo, e San Mauro; e \u00e1 parroquia de San Fiz de Lougares, Nosa Se\u00f1ora das Dores, en 1848. A fregues\u00eda de San Miguel de Cequeli\u00f1os, en 1849, toma o altar das Dores. Deste xeito, no convento s\u00f3 fica o altar do Cristo, o da Terza Orde da Penitencia e o da Pur\u00edsima.\nDespois da desamortizaci\u00f3n, os franciscanos tornaron ao mosteiro en 1893, onde seguen morando en 2016. Durante o s\u00e9culo XX fix\u00e9ronse alg\u00fan arranxos. En canto \u00e1 imaxinar\u00eda, do antigo templo s\u00f3 queda o Cristo dos Aflixidos.\nUn monumental crucificado preside a capela maior, obra dos anos 1970 de Alfonso Sanmart\u00edn Abelleira, a quen se deben tam\u00e9n os cruceiros promovidos pola Fundaci\u00f3n Ruta Xacobea do Mar de Arousa e Ulla."}
{"id": "330630", "revid": "18868", "url": "https://gl.wikipedia.org/wiki?curid=330630", "title": "Convento de Canedo", "text": ""}
{"id": "330632", "revid": "22570", "url": "https://gl.wikipedia.org/wiki?curid=330632", "title": "Pesca do cerco", "text": "A pesca do cerco consiste, como o seu nome indica, en cercar o peixe (sardi\u00f1a, bocareu, xurelo e xarda principalmente), localizando o cardume ou banco de peixes, determinando rumbo e velocidade, e procedendo despois a cercalo, soltando a rede coa panga (lancha pequena de gran motor), facendo un c\u00edrculo arredor do cardume para logo cercalo con axuda da panga, seguidamente p\u00e9chase o fondo da rede capturando a pesca. Empr\u00e9gase unha gran rede de 250 a 1000 metros de lonxitude e uns 50 de ancho, que e \u00f3 pasar os peixes p\u00e9chase."}
{"id": "330638", "revid": "1888", "url": "https://gl.wikipedia.org/wiki?curid=330638", "title": "La Voz del Trabajo (Vigo)", "text": "La Voz del Trabajo foi un peri\u00f3dico editado en Vigo entre 1932 e 1933.\nTraxectoria.\nSocialista, apareceu en 1932."}
{"id": "330658", "revid": "1131", "url": "https://gl.wikipedia.org/wiki?curid=330658", "title": "Nacho M\u00fcller", "text": ""}
{"id": "330662", "revid": "1131", "url": "https://gl.wikipedia.org/wiki?curid=330662", "title": "Tur\u00f3 del Carmel", "text": "O Tur\u00f3 del Carmel, tam\u00e9n co\u00f1ecido como Tur\u00f3 d'en M\u00f3ra, \u00e9 unha monta\u00f1a de 266 metros de altitude, pertencente aos contrafortes da serra de Collserola, situada na cidade de Barcelona, no distrito de Horta-Guinard\u00f3.\nAntigamente co\u00f1ec\u00edase como \"tur\u00f3 d'en M\u00f3ra\" (\"tur\u00f3\" en catal\u00e1n significa \"outeiro\"), refer\u00edndose a Can M\u00f3ra, casa situada no actual barrio do Coll. O nome actual do outeiro prov\u00e9n do nome do santuario situado na vertente oriental, constru\u00eddo a mediados do s\u00e9culo XIX. En 1875 comezaron a constru\u00edrse as primeiras torres no outeiro, que co paso do tempo dar\u00edan lugar ao barrio do Carmel. Actualmente s\u00f3 a zona m\u00e1is alta do outeiro non est\u00e1 urbanizada, e \u00e9 onde se atopan o Parc G\u00fcell, o Parc del Carmel e os Xard\u00edns de Juan Ponce."}
{"id": "330665", "revid": "89787", "url": "https://gl.wikipedia.org/wiki?curid=330665", "title": "Barcelona Bus Tur\u00edstic", "text": "O Barcelona Bus Tur\u00edstic \u00e9 un servizo de autobuses tur\u00edsticos da cidade de Barcelona, que disp\u00f3n de 3 rutas e unha frota de 74 autobuses. Est\u00e1 xestionado polo consorcio de Turisme de Barcelona e TMB.\nHistoria.\nA historia do bus tur\u00edstico en Barcelona in\u00edciase durante a d\u00e9cada de 1920 cando a empresa de autobuses Roca e d\u00faas compa\u00f1\u00edas m\u00e1is presentan proxectos para crear un bus tur\u00edstico. Non \u00e9 ata 1929, con motivo da Exposici\u00f3n Internacional celebrada na cidade, que a Companyia General d'Autobusos (CGA) e o Patronat Nacional de Turisme crean d\u00faas li\u00f1as de autobuses tur\u00edsticos con orixe en Barcelona. Unha cham\u00e1base Circu\u00edto Interior e a outra Gran Circu\u00edto de Luxo e funcionaron durante todo o ano da exposici\u00f3n. Despois os autobuses destas li\u00f1as destin\u00e1ronse \u00e1 li\u00f1a Barcelona-Mollet del Vall\u00e8s, actualmente explotada por Sagal\u00e9s.\nO 25 de xu\u00f1o de 1987 xurdiu de novo, 58 anos despois, baixo o nome de \"li\u00f1a 100 Descobrim Barcelona\", s\u00f3 na \u00e9poca estival. As primeiras circulaci\u00f3ns foron con dous autobuses Pegaso Monotral 6038, 6226 e 6042, equipados con aire acondicionado.\nEn 1992 nace a marca actual, Barcelona Bus Tur\u00edstic. Progresivamente vai aumentando o n\u00famero de pasaxeiros e a frota de autobuses, que dende 1996 incorpora veh\u00edculos de dous pisos.\nEn 1997, cando o Bus Tur\u00edstico cumpr\u00eda 10 anos, apareceron moitas novidades: o 22 de marzo cambiou de imaxe con novos autobuses e creouse o billete que serv\u00eda para dous d\u00edas. Un ano m\u00e1is tarde, en 1998, abriuse unha segunda li\u00f1a, a 101. Dende ent\u00f3n houbo d\u00faas li\u00f1as: a L100 ou Sur, e a L101 ou Norte. Pouco despois, no ano 2000, o per\u00edodo de servizo alongouse a todo o ano.\nEn 2002, para conmemorar o Ano Gaud\u00ed, o Barcelona Bus Tur\u00edstic adoptou o nome de Bus Gaud\u00ed.\nEn 2004, con motivo do F\u00f3rum Universal das Culturas, creouse unha nova li\u00f1a, a ruta verde, que progresivamente foise consolidando ata a actualidade. En 2012, por exemplo, funcionou entre o 30 de marzo e o 4 de novembro.\nEn 2007 incorporouse unha audiogu\u00eda a bordo para os usuarios, dispo\u00f1ible en 10 idiomas: catal\u00e1n, castel\u00e1n, ingl\u00e9s, franc\u00e9s, italiano, portugu\u00e9s, alem\u00e1n, ruso, xapon\u00e9s e chin\u00e9s. Actualmente est\u00e1 dispo\u00f1ible en 16 idiomas.\nUsuarios.\nEvoluci\u00f3n dos usuarios \nBus tur\u00edstico nocturno.\nDende 2007 durante o per\u00edodo de ver\u00e1n, Barcelona Bus Tur\u00edstic ofrece un servizo de Bus Tur\u00edstico nocturno que funciona os venres, s\u00e1bados e domingos ata mediados de setembro. Ten un percorrido espec\u00edfico, e durante d\u00faas horas e media pasa pola pla\u00e7a de Catalunya, a Torre Agbar, o Teatre Nacional de Catalunya, a Sagrada Familia, o passeig Colom, o Poble Espanyol e a pla\u00e7a d'Espanya, ademais de parar na Fonte M\u00e1xica de Montju\u00efc para asistir ao espect\u00e1culo de m\u00fasica e luz."}
{"id": "330666", "revid": "10599", "url": "https://gl.wikipedia.org/wiki?curid=330666", "title": "Bus Tur\u00edstico de Barcelona", "text": ""}
{"id": "330667", "revid": "10599", "url": "https://gl.wikipedia.org/wiki?curid=330667", "title": "Bus tur\u00edstico de Barcelona", "text": ""}
{"id": "330668", "revid": "118990", "url": "https://gl.wikipedia.org/wiki?curid=330668", "title": "Aerob\u00fas", "text": "O Aerob\u00fas \u00e9 un servizo lanzadeira de autobuses de Barcelona que circula entre a Pla\u00e7a de Catalunya, no centro da cidade, e as terminais T1 e T2 do aeroporto de Barcelona-El Prat.\nConta con d\u00faas li\u00f1as, A1 e A2, e cada unha vai ata unha terminal (A1 \u00e1 T1 e A2 \u00e1 T2). Est\u00e1 xestionado pola \u00c1rea metropolitana de Barcelona e anualmente util\u00edzano m\u00e1is de 4,5 mill\u00f3ns de persoas."}
{"id": "330669", "revid": "98629", "url": "https://gl.wikipedia.org/wiki?curid=330669", "title": "Edwin de Northumbria", "text": "Edwin (tam\u00e9n co\u00f1ecido como Eadwine, \"\u0112adwine\" ou \"\u00c6duini\" en ingl\u00e9s antigo), nado c. 586 e finado o 12 de outubro de 633, foi rei de Deira e de Bernicia, co\u00f1ecidos m\u00e1is tarde conxuntamente baixo o nome de Northumbria. O seu reino durou desde 616 at\u00e9 a s\u00faa morte. Converteuse ao cristianismo e foi bautizado no ano 627. Tras a s\u00faa morte na Batalla de Hatfield Chase foi venerado como santo.\nEdwin foi fillo de Aella, rei de Deira. A s\u00faa irm\u00e1 Acha estivo casada con Aethelfrith, rei do veci\u00f1o reino de Bernicia. Foi t\u00edo de Hereric (morreu c. 604), o cal foi pai da abadesa Hilda de Whitby e Hereswith, esposa do irm\u00e1n do rei Anna de Anglia Oriental.\nTraxectoria.\nInfancia e exilio.\nA Cr\u00f3nica Anglosaxoa conta que despois da morte de Aella un tal Aethelric asumiu o poder. A identidade exacta de Aethelric \u00e9 incerta. Puido ser un irm\u00e1n de Aella, un irm\u00e1n m\u00e1is vello de Edwin, un nobre calquera, ou o pai de Aethelfrith. O mesmo Aethelfrith foi tam\u00e9n probabelmente rei de \"Northumbria\" (Deira e Bernicia xuntos) desde non despois de 604. Durante o reino de Aethelfrith, Edwin estivo no exilio. A localizaci\u00f3n do seu temper\u00e1n exilio como neno \u00e9 desco\u00f1ecida, pero alg\u00fans relatos de Rexinaldo de Durham e Godofredo de Monmouth, sit\u00faan a Edwin no Reino de Gwynedd, acollido polo rei Cadfan ap Iago, o que explicar\u00eda o posterior conflito entre Edwin e o seu suposto irm\u00e1n adoptivo Cadwallon. Sobre os anos 610 atop\u00e1base en Mercia, baixo a protecci\u00f3n do rei Cearl, con cuxa filla Cwenburg casou.\nSobre o ano 616, Edwin atop\u00e1base en Anglia Oriental, agora baixo a protecci\u00f3n do rei Raedwald. O monxe historiador Beda conta que Aethelfrith quer\u00eda que Raedwald asasinase a Edwin, o seu indesexado rival, e que Raedwald estivo en disposici\u00f3n de facelo, de non ser porque a s\u00faa esposa o persuadiu xusto a tempo. Pola contra, Raedwald enfrontouse a Aethelfrith nunha batalla preto do r\u00edo Idle en 616, na cal Aethelfrith, e o fillo de Raedwald, Raegenhere, morreron. Edwin foi coroado rei de Northumbria, nomeando a Raedwald como \"Bretwalda\"; os fillos de Aethelfrith exili\u00e1ronse a Dalriada e Pictavia. O feito de que Edwin se fixese co poder, non s\u00f3 da s\u00faa terra natal, Deira, sen\u00f3n tam\u00e9n de Bernicia, puido deberse ao apoio de Raedwald, de quen probabelmente seguiu sendo s\u00fabdito a principios do seu reinado. O reinado de Edwin marca unha interrupci\u00f3n no f\u00e9rreo dominio de Northumbria polos bernicianos.\nEdwin como rei.\nCoa morte de Aethelfrith, e do poderoso Aethelberht de Kent no mesmo ano, Raedwald e o seu aliado Edwin estaban nunha boa posici\u00f3n para se faceren co dominio de toda Inglaterra, e as\u00ed o fixo Raedwald at\u00e9 a s\u00faa morte, unha d\u00e9cada despois. Edwin anexionou o pequeno reino britano de Elmet despois da morte do seu rei Ceretic. Elmet fora probabelmente un reino vasalo de Mercia e a partir dese momento, de Edwin. O reino de Lindsey, moito m\u00e1is extenso, foi sometido probabelmente despois de c. 625, tras a morte do rei Raedwald.\nPor esas datas Edwin e Eadbald de Kent eran aliados, e como a s\u00faa primeira esposa Cwenburg xa morrera, Edwin exp\u00faxose casar coa irm\u00e1 de Eadbald, Aethelburg de Kent. Segundo Beda, Eadbald s\u00f3 aceptar\u00eda que a s\u00faa irm\u00e1 casase con Edwin se este se convert\u00eda ao cristianismo. O matrimonio da merovinxia Berta con Aethelberht de Kent, os pais de Eadbald, resultara na conversi\u00f3n ao cristianismo de Kent, e o de Aethelburg con Edwin far\u00eda o mesmo en Northumbria.\nA expansi\u00f3n cara a occidente de Edwin puido comezar a principios do seu reinado. A principios dos anos 620 hai evidencias dunha guerra entre Edwin e Fiachnae mac B\u00e1et\u00e1in de D\u00e1l nAraidi, rei de Ulaid en Irlanda. S\u00e1bese que existiu un poema, perdido posteriormente, que fac\u00eda reconto das campa\u00f1as de Fiachnae contra os sax\u00f3ns, e os anais Irlandeses relatan a toma ou asedio de Bamburg, en Bernicia, nos anos 623-624. A morte de Fiachnae no ano 626, a mans do seu hom\u00f3nimo, Fiachnae mac Demm\u00e1in dos D\u00e1l Fiatach, e a morte deste un ano despois na batalla contra Dalriada, probabelmente facilitaron a Edwin as s\u00faas conquistas na provincia mar\u00edtima de Irlanda.\nEn tempos de Edwin, as guerras entre reinos veci\u00f1os formaban parte da rutina, produc\u00edanse regularmente, mesmo anualmente, para as\u00ed obter tributos e escravos.\nA casa real mud\u00e1base regularmente dunha \u201ccidade real\u201d a outra, consumindo a comida ofrecida polos s\u00fabditos, cobrando tributo das facendas, dispensando xustiza, e asegur\u00e1ndose de que a autoridade real se fixese presente por todo o reino. As cidades reais nos tempos de Edwin foron, entre outras, Yeavering en Bernicia, onde se descubriron rastros dun anfiteatro feito de madeira; \"Campodunum\" en Elmet (quizais Barwick), Sancton en Deira e Goodmanham, o lugar onde o sacerdote pag\u00e1n Coifi destru\u00edu os \u00eddolos, segundo Beda. O reino de Edwin inclu\u00eda as cidades romanas de York e Carlisle, e parece ser que ambas foron de importancia no s\u00e9culo VII, a\u00ednda que non est\u00e1 claro se a vida urbana continuou durante este per\u00edodo.\nA conversi\u00f3n de Edwin ao Cristianismo.\nA versi\u00f3n de Beda acerca da conversi\u00f3n de Edwin destaca dous acontecementos importantes. O primeiro produciuse durante o exilio de Edwin, e conta como Paulino de York lle salvou a vida. O segundo evento ocorreu tras o seu matrimonio con Aethelburg, cando un axente de Cwichelm de Wessex o tentou asasinar en York, o d\u00eda de pascua do 626. Estes sucesos influir\u00edan na decisi\u00f3n de Edwin de permitir o bautizo da s\u00faa filla Eanfl\u00e6d e ademais prometeu adoptar o cristianismo se a s\u00faa campa\u00f1a contra Cwichelm fose exitosa. \u00c1 parte destes feitos, a representaci\u00f3n xeral que Beda fai de Edwin, \u00e9 a dun rei indeciso, medorento de afrontar riscos, e sen capacidade de decidir se ser cristi\u00e1n ou non.\nAdemais, a influencia da ra\u00ed\u00f1a Aethelburg non pode ser ignorada xa que, sendo da dinast\u00eda merovinxia, era cristi\u00e1 e evanxelizadora por natureza e, por tanto, tal e como o fixo a s\u00faa nai co seu pai, ter\u00eda a intenci\u00f3n de converter a Edwin. Tam\u00e9n houbo cartas que o papa Bonifacio V mandou a Edwin e a Aethelburg, o que demostra o esforzo do papa en cristianizar a illa. Dado que Kent estaba baixo influencia dos francos, estes estaban tam\u00e9n interesados en converter aos seus parentes xerm\u00e1nicos, e en estender o seu poder e influencias. Beda fai referencia ao bautizo de Edwin e dun dos seus comandantes, o 12 de abril de 627. O fervor de Edwin, segundo Beda, levou a que o fillo de Raedwald, Eorpwald tam\u00e9n se convertese ao cristianismo.\nEdwin como Rei Supremo.\nO primeiro obst\u00e1culo para Edwin veu pouco despois do seu matrimonio e alianza con Kent, en Canterbury no ver\u00e1n de 625. Ao ofrecer a s\u00faa protecci\u00f3n a reis menores, como o rei de Wight, Edwin arruinou as ambici\u00f3ns de Cwichelm de Wessex. A resposta de Cwichelm foi mandar un asasino, como xa se comentou. Edwin non reaccionou inmediatamente a esta afronta, o que suxire que, ou ben se sent\u00eda incapaz de facelo, ou que a descrici\u00f3n que Beda fai del como l\u00edder indeciso era certa. Despois do infrutuoso intento de asasinato, Edwin comprometeuse a se converter ao cristianismo se daba derrotado a Cwichelm.\nEdwin foi o rei m\u00e1is poderoso dos gobernantes anglosax\u00f3ns desde 627 at\u00e9 a s\u00faa morte, reinando en Bernicia, Deira, gran parte de Mercia, a Illa de Man e Anglesey. A s\u00faa alianza con Kent, a debilidade de Wessex e as s\u00faas recentes vitorias d\u00e9ronlle poder e autoridade. O \"imperium\", como Beda o chamou, que Edwin posu\u00eda foi logo asimilado ao concepto de \"Bretwalda\", inventado posteriormente polos reis sax\u00f3ns no s\u00e9culo IX.\nComo s\u00edmbolo da s\u00faa autoridade sobre os outros reis, Edwin adoitaba soster unha \"tufa\" (un feixe de \u00e1s nunha xavelina ou lanza, unha insignia militar de orixe romana) que lle confer\u00eda popularidade e respecto. Tam\u00e9n recib\u00eda tributo dos pr\u00edncipes de Gales. Baixo a s\u00faa soberan\u00eda as leis foron tan respectadas que, tal como testemu\u00f1a Beda o Venerable, se dic\u00eda que \"unha muller poder\u00eda viaxar a trav\u00e9s da illa cun beb\u00e9 no seu peito sen temor de ser insultada\".\nO suposto medio irm\u00e1n de Edwin Cadwallon aparece na historia c. 629, pero Cadwallon foi derrotado e, ou ben se rendeu \u00e1 autoridade de Edwin ou se exiliou. Coa derrota de Cadwallon, a autoridade de Edwin parece haberse mantido est\u00e1bel por varios anos, ata que Penda de Mercia e Cadwallon se rebelaron contra el en 632-633.\nMorte e legado.\nEdwin foi derrotado por Penda e Cadwallon na batalla de Hatfield Chase no outono de 633, perdendo a vida. Dos dous fillos maiores que Edwin tivo con Cwenburg de Mercia, Osfrith morreu tam\u00e9n en Hatfield Chase, e Eadfrith foi capturado por Penda de Mercia e asasinado un tempo despois.\nOs seus restos foron levados a Whitby, pero a s\u00faa cabeza, posto que foi decapitado, levouse \u00e1 igrexa de Saint Peter, en York, onde a\u00ednda se atopa.\nDespois da morte de Edwin, a ra\u00ed\u00f1a Aethelburg e Paulino de York, volveron a Kent, levando consigo ao seu fillo Uscfrea, \u00e1 s\u00faa filla Eanfl\u00e6d de Deira, e ao fillo de Osfrith, Yffi, para exiliarse con eles. Uscfrea e Yffi foron enviados \u00e1 corte de Dagoberto I, rei dos francos, parente de Aethelburg, pero morreron pouco despois. Eanfl\u00e6d viviu para casar co seu primo, o rei Oswiu de Northumbria, fillo de Acha e Aethelfrith. Tam\u00e9n se converteu en santa, do mesmo xeito que os seus pais.\nO reino de Edwin foi dividido despois da s\u00faa morte. O seu sucesor foi Osric, fillo do t\u00edo paterno de Edwin Aelfric, en Deira, e por Eanfrith, fillo de Aethelfrith e a irm\u00e1 de Edwin Acha, en Bernicia. Os dous convert\u00e9ronse ao paganismo, e os dous foron asasinados por Cadwallon. Posteriormente, o irm\u00e1n de Eanfrith, Oswald derrotou e deu morte a Cadwallon e uniu a Northumbria unha vez m\u00e1is. Desde ese momento, con excepci\u00f3n de Oswine fillo de Osric, o poder de Northumbria estivo en mans dos \"idaneses\", os descendentes de Ida de Bernicia, at\u00e9 mediados do s\u00e9culo XIII.\nDespois da s\u00faa morte, Edwin foi venerado como santo por alg\u00fans, a\u00ednda que o seu culto foi substitu\u00eddo en gran medida polo m\u00e1is popular culto a Oswald, quen foi asasinado en 642. Ambos morreron en batalla a mans de inimigos com\u00fans, os britanos e os pag\u00e1ns de Mercia, o que fixo que ambos fosen vistos como m\u00e1rtires polos anglos; Con todo, o trato que Beda d\u00e1 a Oswald demostra que o percib\u00eda como un santo indiscut\u00edbel, un \"status\" que non lle conferiu a Edwin.\nO reco\u00f1ecemento de Edwin de Northumbria procede en gran parte das referencias de Beda, escritas desde o punto de vista ingl\u00e9s e cristi\u00e1n, e bas\u00e9ase principalmente na s\u00faa traballosa conversi\u00f3n ao cristianismo. O seu reino unido do norte non sobreviviu \u00e1 s\u00faa morte, nin tampouco o proselitismo ao cristianismo do seu reino, xa que os seus sucesores renunciaron ao cristianismo e reconvert\u00e9ronse \u00e1 s\u00faa primitiva relixi\u00f3n pag\u00e1. Cando se compara o reinado de Edwin co do seu cu\u00f1ado pag\u00e1n Aethelfrith, ou co dos fillos de Aethelfrith, ou co do pag\u00e1n Penda de Mercia, ponse de manifesto que a s\u00faa figura non era tan importante na primeira metade do s\u00e9culo VII. Poida que os feitos m\u00e1is significantes do reinado de Edwin fosen as s\u00faas derrotas, o apoxeo de Penda e Mercia, e o retorno do exilo irland\u00e9s dos fillos de Aetrhelfrith, quen uniron o reino de Northumbria coas provincias mar\u00edtimas irlandesas por varias xeraci\u00f3ns."}
{"id": "330670", "revid": "109216", "url": "https://gl.wikipedia.org/wiki?curid=330670", "title": "Telef\u00e9rico do Porto de Barcelona", "text": "O Telef\u00e9rico do Porto de Barcelona (en catal\u00e1n: \"Telef\u00e8ric del Port\") \u00e9 un transbordador a\u00e9reo da cidade de Barcelona. Une a zona de Miramar da monta\u00f1a de Montju\u00efc coa torre Jaume I, situada xunto ao World Trade Center do Port Vell, e a torre Sant Sebasti\u00e0, situada xunto \u00e1 praia. Boa parte do percorrido, de 1.303 metros, real\u00edzase por enriba das augas do porto, sen grandes pendentes e co seu punto m\u00e1is alto na torre Jaume I, na metade do percorrido.\n\u00c9 obra do arquitecto Carles Bu\u00efgas, que con motivo da Exposici\u00f3n Internacional de Barcelona de 1929 quer\u00eda crear un sistema para conectar rapidamente os pavill\u00f3ns de Montju\u00efc coa zona portuaria da cidade. Non obstante, por falta de capital, as obras non se remataron a tempo para a exposici\u00f3n, entrando en servizo en 1931.\nO telef\u00e9rico \u00e9 utilizado basicamente polos turistas que visitan Barcelona, polas boas vistas da cidade dende o seu interior. O a\u00e9reo est\u00e1 xestionado por unha compa\u00f1\u00eda privada, Telef\u00e9ricos de Barcelona S.A."}
{"id": "330671", "revid": "10599", "url": "https://gl.wikipedia.org/wiki?curid=330671", "title": "Telef\u00e8ric del Port", "text": ""}
{"id": "330677", "revid": "6513372", "url": "https://gl.wikipedia.org/wiki?curid=330677", "title": "Jos\u00e9 Julio Fern\u00e1ndez Rodr\u00edguez", "text": "Jos\u00e9 Julio Fern\u00e1ndez Rodr\u00edguez, nado na R\u00faa en 1970, \u00e9 un xurista galego.\nTraxectoria.\n\u00c9 catedr\u00e1tico de Dereito Constitucional na Universidade de Santiago de Compostela.\nFoi valedor do Pobo de Galicia entre maio de 2012 e setembro de 2015. As\u00ed mesmo, director do Centro de Estudos de Seguridade da Universidade de Santiago de Compostela. Antigo membro da Xunta Electoral de Santiago de Compostela.\nAsistiu como experto a diversos programas xur\u00eddicos internacionais de cooperaci\u00f3n e de fortalecemento institucional (Per\u00fa, Turqu\u00eda).\nCruz do M\u00e9rito Naval con distintivo branco (Reino de Espa\u00f1a). Doutor Honoris Causa pola Universidade Antonio Guillermo Urrelu.\nObra.\nAutor de numerosas publicaci\u00f3ns cient\u00edficas sobre teor\u00eda da constituci\u00f3n, dereitos fundamentais, xustiza constitucional, internet, estado auton\u00f3mico, seguridade e defensa.\n\u00c1 marxe da s\u00faa actividade acad\u00e9mica, \u00e9 autor dos libros de poes\u00eda en lingua castel\u00e1 e lingua galega respectivamente: \"Lejana Transparencia\" (Follas Novas, Santiago de Compostela, 2012) e \"Feitizo crepuscular\" (2013), e do conto infantil \"Astropal. Un cometa con coraz\u00f3n\" (H\u00e9rcules de Edici\u00f3ns, A Coru\u00f1a, 2015)."}
{"id": "330684", "revid": "89787", "url": "https://gl.wikipedia.org/wiki?curid=330684", "title": "SQL", "text": "SQL (en ingl\u00e9s \"sequel\" e que \u00e9 un acr\u00f3nimo de Structured Query Language, \"linguaxe de consulta estructurada\") \u00e9 unha linguaxe espec\u00edfica de dominio para xerar, manipular e obter datos de bases de datos relacionadas. Permite a xesti\u00f3n de datos ben en sistemas de bases de datos con relaci\u00f3ns (RDBMS) ou en sistemas con fluxo de datos relacionados (RDSMS). SQL permite acceder a rexistros de datos cunha \u00fanica orde e sen ter que buscar onde est\u00e1n os datos te\u00f1en ou non te\u00f1an un rexistro.\nAo comezo fundamentouse na \u00e1lxebra relacional e no c\u00e1lculo de relaci\u00f3ns por tuplas ou ringleiras e agora fundamentase nunha serie de ordes, ou clases que son sub-linguaxes, que permiten procura de datos, a linguaxe de definici\u00f3n de datos (DDL, \"Data Definition Language\"), a linguaxe de control de datos (DCL, \"Data Control Language\") e a linguaxe de manipulaci\u00f3n de datos (DML, \"Data Manipulation Language\"). SQL pretende facer buscas de datos, manipulalos (introduc\u00edndoos, actualiz\u00e1ndoos ou borr\u00e1ndoos), definindo os datos (o marco de creaci\u00f3n e modificaci\u00f3n) e o control de acceso a datos. Inda que SQL polo xeral se considera, en boa parte, unha linguaxe declarativa (4GL), tam\u00e9n incl\u00fae elementos procesais.\nSQL foi unha das primeiras linguaxes comerciais que empregou o modelo de relaci\u00f3ns que describiu Edgar F. Codd no seu artigo de 1970 \"Un modelo de relaci\u00f3ns de datos para bancos de datos con alta cantidade de datos compartidos\". A\u00ednda que non inclu\u00edu todas as regras de relaci\u00f3ns do modelo descrito por Codd, SQL converteuse na linguaxe de base de datos m\u00e1is empregada.\nSQL converteuse nu est\u00e1ndar do Instituto Nacional Americano de Est\u00e1ndares (ANSI) en 1986 e da Organizaci\u00f3n internacional de est\u00e1ndares (ISO) en 1987. Malia a existencia destes est\u00e1ndares a meirande parte do c\u00f3digo SQL non pode migrarse entre diferentes sistemas de bases de datos sen facer alg\u00fans axustes.\nExemplos.\nEn SQL para obter da base de datos \"t\u00e1boa\" d\u00faas variables, \"campo_un\" e \"campo_dous\", na que os valores da variable \"campo_un\" sexan iguais a \"valor\", def\u00ednese:\n&lt;samp&gt;\nSELECT campo_un, campo_dous\nFROM taboa\nWHERE campo_un = 'valor';\n&lt;/samp&gt;"}
{"id": "330688", "revid": "23204", "url": "https://gl.wikipedia.org/wiki?curid=330688", "title": "Gran Chaco", "text": "O Gran Chaco (termo xeralmente aceptado como proveniente do quechua \"chaku\", \"territorio de cacer\u00eda\") \u00e9 unha rexi\u00f3n xeogr\u00e1fica, as\u00ed como unha \u00e1rea cultural de Suram\u00e9rica, situada no norte do Cono Sur, que se estende por parte dos actuais territorios da rexi\u00f3n norte da Arxentina, Bolivia a parte occidental de Paraguai e o centro-sur do Brasil, especificamente en parte dos estados de Mato Grosso e Mato Grosso do Sul, entre os r\u00edos Paraguai e Paran\u00e1 e o Altiplano andino.\nXeograf\u00eda.\nSituaci\u00f3n e extensi\u00f3n.\nO Gran Chaco, caracterizado por ter amplas extensi\u00f3ns boscosas, sit\u00faase no centro-sur de Am\u00e9rica do Sur. Est\u00e9ndese desde os 16\u00b0 55' latitude Sur, na rexi\u00f3n tropical, at\u00e9 os 33\u00b0 52' de latitude Sur, na rexi\u00f3n temperada, e desde os 67\u00b0 50' de lonxitud Oeste ao p\u00e9 dos Andes, at\u00e9 os 57\u00b0 50' de lonxitud Oeste, na provincia de Corrientes.\nO Gran chaco suramericano ten unha superficie aproximada de 1.144.500\u00a0km2.\nSubrexi\u00f3ns.\nO Gran Chaco subdiv\u00eddese de Norte a Sur en:\nAs subregi\u00f3ns central e austral conforman en Bolivia e a Arxentina a Rexi\u00f3n Chaque\u00f1a.\nR\u00edos e serras da rexi\u00f3n.\nDentro dos r\u00edos e serras que se encontran dentro da rexi\u00f3n do Chaco, est\u00e1n os seguintes: \nClima, flora, fauna e uso do territorio.\nRexi\u00f3ns naturais e clima.\nAopograf\u00eda e o clima do Chaco var\u00edan ao longo do territorio, polo cal se fixo a seguinte clasificaci\u00f3n:\nFlora e fauna.\nDe acordo coas condici\u00f3ns da rexi\u00f3n, a flora e a fauna son diversas. Por\u00e9n, p\u00f3dense destacar as seguintes:\nUso do territorio.\nA\u00ednda que cultivado desde os primeiros asentamentos europeos desde o s\u00e9culo XVI, o Chaco Suramericano albergou s\u00f3 \u00e1reas agr\u00edcolas illadas e moi pequenas at\u00e9 a d\u00e9cada de 1970. Desde ent\u00f3n, os mercados cada vez m\u00e1is globalizados e os prezos crecentes dos grans contribu\u00edron a disparar a taxa de expansi\u00f3n agr\u00edcola, co 16 % do solo baixo cultivo no ano 2000.\nEtnograf\u00eda.\nA poboaci\u00f3n aut\u00f3ctona est\u00e1 conformada por dez troncos ling\u00fc\u00edsticos dos cales se desprenden aproximadamente corenta etnias diferentes que ocuparon zonas dos catro diferentes pa\u00edses que abarca o Chaco: Arxentina, Bolivia, Brasil e Paraguai. A continuaci\u00f3n, pres\u00e9ntanse as diferentes familias ling\u00fc\u00edsticas coas etnias correspondentes e a situaci\u00f3n de acordo co pa\u00eds.\nHistoria.\nCaracter\u00edsticas xerais das culturas precolombianas.\nO etn\u00f3logo alem\u00e1n Walter Krickeberg, na s\u00faa obra titulada \"Etnolog\u00eda de Am\u00e9rica\", fai unha descrici\u00f3n xeral das culturas del Gran Chaco, enfatizando as seguintes caracter\u00edsticas xerais:\nCaduveos.\nOs caduveos denomin\u00e1banse as\u00ed mesmos como \"cadiguegod\u00ed\". A s\u00faa poboaci\u00f3n principal situ\u00e1base no Brasil, especialmente en Mato Grosso do Sur. Actualmente div\u00eddense en catro aldeas principais: Bodoquena, Campina, Tom\u00e1zia e S\u00e3o Jo\u00e3o. Pertencen \u00e1 familia ling\u00fc\u00edstica mbay\u00e1-guaycur\u00fa. Son reco\u00f1ecidos como os \u00faltimos sobreviventes desta familia ling\u00fc\u00edstica. Co\u00f1ec\u00e9ronse tam\u00e9n como \"indios cabaleiros\" polo grande uso e domesticaci\u00f3n que lle deron aos cabalos e, por esta raz\u00f3n, utilizaban m\u00e1is as lanzas que os arcos para a cacer\u00eda. Viv\u00edan da recolecci\u00f3n de froitos silvestres, e permit\u00edan a pr\u00e1ctica do infanticidio e o aborto. Claude L\u00e9vi-Strauss ded\u00edcallers un cap\u00edtulo enteiro no seu libro \"Tristes Tr\u00f3picos\", onde fai unha an\u00e1lise detallada sobre unha das porincipais caracter\u00edsticas culturais dos caduveos: a pintura corporal. Dentro deste estudo, L\u00e9vi-Strauss fai as seguintes observaci\u00f3ns:\nConquista do Gran Chaco e reduci\u00f3ns xesu\u00edtas e franciscanas.\nO illamento do Chaco veuse favorecido pola impenetrabilidade do seu territorio, e a f\u00e9rrea resistencia dos seus habitantes manter\u00eda as culturas orixinarias durante tres s\u00e9culos despois do descubrimento de Am\u00e9rica. En 1524, Alejo Garc\u00eda foi o primeiro europeo en internarse no Gran Chaco. Penetrou no Chaco chegando at\u00e9 os contrafortes andinos. Juan de Ayolas, alguacil maior, internouse no Chaco chegando at\u00e9 Bolivia; foi morto polos nativos na viaxe de regreso (1540). O 11 de marzo de 1542 chega a Asunci\u00f3n Alvar N\u00fa\u00f1ez Cabeza de Vaca, que intenta chegar \u00e1 Serra da Prata. O capit\u00e1n Hernando Ribera foi enviado ao norte e remontou o r\u00edo Paraguai.\nA continuaci\u00f3n, pres\u00e9ntase un cadro coas principais misi\u00f3ns realizadas por xesu\u00edtas e franciscanos na \u00e1rea do Chaco.\nA ditadura de Gaspar Rodr\u00edguez de Francia.\nJos\u00e9 Gaspar Rodr\u00edguez de Francia foi un avogado e pol\u00edtico paraguaio considerado o ide\u00f3logo e principal dirixente da Independencia de Paraguai, das Provincias Unidas do R\u00edo da Prata e do Imperio do Brasil da Coroa espa\u00f1ola. Gobernou desde 1814 a 1840 sen permitir ningunha influencia do exterior, e o seu goberno caracterizouse por ter tres obxectivos principais: eliminar calquera elemento do estranxeiro, eliminar a influencia colonial e obter a lealdade dos cidad\u00e1ns e persoas que se encontraran ao servizo do Estado.\nGuerra do Chaco.\nFoi un enfrontamento entre Paraguai e Bolivia que durou de 1932 a 1935. Unha das raz\u00f3ns principais do conflito foi que desde a conformaci\u00f3n dos respectivos Estados-Naci\u00f3n non se encontraba ben delimitado o territorio, sendo a subrexi\u00f3n do Chaco Boreal a que se disputaban. Entre as consecuencias enc\u00f3ntrase o impacto \u00e1s comunidades ind\u00edxenas. O 27 de abril de 2009, 74 anos despois de finalizado o enfrontamento b\u00e9lico, os presidentes Evo Morales de Bolivia e Fernando Lugo de Paraguai asinaron en Buenos Aires o acordo definitivo de l\u00edmites territoriais do Chaco Boreal.\nActualidade.\nEn censos realizados nos \u00faltimos anos, as porcentaxes das poboaci\u00f3ns das comunidades ind\u00edenas quedaron da seguinte maneira:\nReformas legais.\nDentro das reformas legais para o reco\u00f1ecemento dos pobos ind\u00edxenas que cada pa\u00eds que integra a \u00e1rea do Gran Chaco realizadas de maneira interna, destacan as seguintes:\nDatos complementarios.\nPorcentaxee de superficie por pa\u00eds.\nA rexi\u00f3n chaque\u00f1a ocupa diferentes extensi\u00f3ns en cada un dos seguintes pa\u00edses."}
{"id": "330690", "revid": "27155", "url": "https://gl.wikipedia.org/wiki?curid=330690", "title": "FQL", "text": "FQL (do , linguaxe de consulta de Facebook) \u00e9 unha linguaxe de consulta \ndesenvolvida pola rede social Facebook, que posibilita a consulta de datos dos usuarios segundo o paradigma SQL, dun modo sinxelo e sen a necesidade de recorrer directamente \u00e1 API da rede."}
{"id": "330691", "revid": "98629", "url": "https://gl.wikipedia.org/wiki?curid=330691", "title": "Chaco", "text": "Chaco pode facer referencia a:\nAdemais, pode facer referencia a:"}
{"id": "330692", "revid": "22795", "url": "https://gl.wikipedia.org/wiki?curid=330692", "title": "Provincia del Chaco", "text": ""}
{"id": "330693", "revid": "89787", "url": "https://gl.wikipedia.org/wiki?curid=330693", "title": "Claudio Beauvue", "text": "Claudio Beauvue, nado en Saint-Claude o 16 de abril de 1988, \u00e9 un futbolista guadalupe\u00f1o. Xoga na demarcaci\u00f3n de dianteiro no RC Calais da R\u00e9gional 1, sexta categor\u00eda do f\u00fatbol franc\u00e9s.\nTraxectoria.\nComezos.\nComezou a xogar ao f\u00fatbol no Fumerolles Saint-Claude, da s\u00faa cidade natal, e o seu talento chamou a atenci\u00f3n de observadores franceses. Aos 14 anos viaxou a Francia para xogar na canteira do do USJA Carquefou e pouco despois entrou na do FC Nantes.\nTroyes (2006-2011).\nNo 2006 fichou polo Troyes AC. Debutou co primeiro equipo o 24 de agosto de 2007 nun encontro da Ligue 2 contra o Bastia, e asinou o seu primeiro contrato profesional co club no ver\u00e1n de 2008. Militou no Troyes ata 2011, xogando unha das campa\u00f1as no Championnat National (terceira divisi\u00f3n), despois de descender na 2008/09, pero logrando ascender de novo ao primeiro intento.\nCh\u00e2teauroux (2011-2013).\nEn marzo de 2011 foi cedido cunha opci\u00f3n de compra ao LB Ch\u00e2teauroux, tam\u00e9n da Ligue 2, para a tempada 2011/12. A s\u00faa boa actuaci\u00f3n, con dez goles en 37 encontros, fixo que o club adquirise os seus dereitos federativos. O 19 de outubro de 2012 conseguiu un triplete nun encontro de liga fronte ao Gaz\u00e9lec Ajaccio.\nCesi\u00f3n ao Bastia (2013).\nEn febreiro de 2013 foi cedido ao SC Bastia, da primeira divisi\u00f3n francesa, a Ligue 1, debutando na xornada 23 contra o \u00c9vian Thonon. Marcou o seu primeiro gol na m\u00e1xima categor\u00eda na xornada 36 fronte ao Montpellier. \nGuingamp (2013-2015).\nPor\u00e9n, o equipo non exerce a opci\u00f3n de compra e finalmente en xu\u00f1o de 2013 foi traspasado ao EA Guingamp tam\u00e9n da Ligue 1. No equipo bret\u00f3n, o adestrador Jocelyn Gourvennec utilizouno principalmente na banda dereita. Marcou sete goles e proclamouse campi\u00f3n da Copa de Francia ao vencer na final ao Stade Rennes, ademais de clasificarse para a Europa League. Ao ano seguinte afianzouse no equipo titular, e pasou a ocupar a posici\u00f3n de dianteiro centro despois da marcha de Mustapha Yatabar\u00e9, anotando importantes goles tanto no campionato franc\u00e9s coma na Europa League. Na fase de grupos da competici\u00f3n europea anotou catro goles nos tres partidos de volta, contribu\u00edndo a que o equipo se clasificase como segundo de grupo. Na liga anotou 17 goles, rematando como quinto m\u00e1ximo goleador do campionato, s\u00f3 por detr\u00e1s de Lacazette, Gignac, Ibrahimovi\u0107 e Cavani.\nOlympique de Li\u00f3n (2015-2016).\nEn xu\u00f1o de 2015 fichou polo Olympique de Li\u00f3n. Debutou na Supercopa de Francia e marcou oito goles durante a s\u00faa media tempada no equipo lion\u00e9s. Ademais debutou na Liga de Campi\u00f3ns, xogando os seis partidos da fase de grupos. \nCelta de Vigo (2016-2020).\nEl xaneiro de 2016 o club chegou a un acordo co Celta de Vigo para o seu traspaso por 5 mill\u00f3ns de euros m\u00e1is 2,5 en variables, asinando un contrato por cinco tempadas e media. Debutou na Primeira divisi\u00f3n na xornada 21 fronte ao Rayo Vallecano no Estadio de Vallecas e marcou o seu primeiro gol d\u00faas xornadas despois en Bala\u00eddos contra o Sevilla, po\u00f1endo o 1-1 definitivo no marcador. Disputou un total de 13 encontros co equipo de Berizzo esa tempada, ata que en abril sufriu unha rotura do tend\u00f3n de Aquiles dereito, perdendo o que restaba da competici\u00f3n e parte da tempada seguinte.\nRegresou aos terreos de xogo a principios de 2017 e en marzo marcou o gol da vitoria no \u00faltimo minuto fronte ao FC Krasnodar na ida dos oitavos de final da Europa League (2-1). Disputou tam\u00e9n os cuartos de final contra o Genk e as semifinais, onde o seu equipo caeu co Manchester United. \nCesi\u00f3ns ao Legan\u00e9s e ao Caen (2017-2019).\nPara a seguinte tempada sa\u00edu cedido ao Legan\u00e9s. No equipo de Asier Garitano disputou 35 encontros, 22 deles como titular, e marcou tres goles. Na campa\u00f1a 2018/19 volveu ir cedido, esta vez ao Caen, da primeira divisi\u00f3n francesa. Co equipo normando marcou tres goles en liga e en abril de 2019 foi apartado do equipo polo seu comportamento indisciplinado. O equipo acabou descendendo \u00e1 Ligue 2.\nAo seu regreso a Vigo o club comunicoulle que non contaba con el. Pouco despois nun adestramento sufriu a s\u00faa segunda lesi\u00f3n grave, a rotura do menisco do xeonllo esquerdo.\nDeportivo da Coru\u00f1a (2020-2021).\nO 18 de xaneiro de 2020, anunciouse a s\u00faa fichaxe polo Deportivo da Coru\u00f1a, despois de rescindir o seu contrato co Celta. Asinou por ano e medio, sempre que o equipo se mantivese en Segunda Divisi\u00f3n. Xogou 11 partidos e marcou 2 goles, e a pesar do descenso do club ese ano a Segunda Divisi\u00f3n B, renovou o seu contrato co Deportivo ata 2022. Disputou 17 encontros e marcou un gol na tempada 2020/21, e tralo remate desta chegou a un acordo co club para rescindir o seu contrato.\nUS Boulougne (2021-2023).\nEn agosto de 2021 anunciouse a s\u00faa fichaxe polo US Boulogne, do Championnat National, terceira divisi\u00f3n do f\u00fatbol franc\u00e9s. Disputou un total de 12 partidos na s\u00faa primeira tempada, na que o club de Boulogne-sur-Mer acabou descendendo. Comezou a seguinte campa\u00f1a co Boulogne no Championnat National 2, anotando 3 goles en 15 partidos, pero no mercado invernal fichou polo US Ivry.\nUS Ivry (2023).\nDebutou co Ivry marcando un gol ante o Le Blanc-Mesnil, nun partido do Championnat National 3, a quinta categor\u00eda do f\u00fatbol franc\u00e9s. Xogou 13 partidos co equipo do Val do Marne, marcando tres tantos.\nRC Calais (2023-).\nNa tempada 2023/24 baixou unha categor\u00eda m\u00e1is para xogar co RC Calais na R\u00e9gional 1.\nSelecci\u00f3n de Guadalupe.\nFoi internacional en tres ocasi\u00f3ns coa selecci\u00f3n de Guadalupe, coa que debutou o 24 de marzo de 2016 nun amigable contra a selecci\u00f3n de Suriname. Marcou o seu \u00fanico gol coa selecci\u00f3n cinco despois, contra o mesmo rival. Xogou un terceiro encontro internacional en 2018, diante de selecci\u00f3n de Cura\u00e7ao."}
{"id": "330694", "revid": "98629", "url": "https://gl.wikipedia.org/wiki?curid=330694", "title": "Guerra do Chaco", "text": "A guerra do Chaco foi un conflito armado entre Paraguai e Bolivia que se estendeu desde o 9 de setembro de 1932 at\u00e9 o 12 de xu\u00f1o de 1935, polo control do Chaco Boreal.\nFoi a guerra m\u00e1is importante en Suram\u00e9rica durante o s\u00e9culo XX. Nos 3\u00a0anos de duraci\u00f3n, Bolivia mobilizou 250\u00a0000\u00a0soldados e Paraguai 120\u00a0000, que se enfrontaron en combates nos que houbo gran cantidade de baixas (60\u00a0000\u00a0bolivianos e 30\u00a0000\u00a0paraguaios), e gran cantidade de feridos, mutilados e desaparecidos. Os distintos tipos de enfermidades tanto f\u00edsicas como psicol\u00f3xicas, a caracter\u00edstica hostil do teatro de operaci\u00f3ns e a falta de auga e dunha boa alimentaci\u00f3n, produciron a maior porcentaxe de baixas e afectaron a sa\u00fade dos soldados sobreviventes, a moitos de por vida.\nO enfrontamento consumiu inxentes recursos econ\u00f3micos de ambos os pa\u00edses, de por si moi pobres. O Paraguai abasteceu o seu ex\u00e9rcito coa gran cantidade de armas e equipos capturados en distintas batallas. Terminada a guerra, alg\u00fans excedentes vendeunos a Espa\u00f1a (Decreto-lei 8406,de 15 de xaneiro de 1937).\nO cesamento das hostilidades acordouse o 12 de xu\u00f1o de 1935. Baixo a presi\u00f3n dos Estados Unidos, por un tratado secreto asinado o 9 de xullo de 1938, Paraguai cedeu 110\u00a0000\u00a0km\u00b2 ocupados polo seu ex\u00e9rcito ao cesamento das hostilidades.\nO \"Tratado de Paz, Amizade e L\u00edmites\" asinouse o 21\u00a0de\u00a0xullo de 1938. E finalmente, o 27 de abril de 2009, 74 anos despois de finalizado o enfrontamento b\u00e9lico, os presidentes Evo Morales de Bolivia e Fernando Lugo de Paraguai asinaron en Buenos Aires o acordo definitivo de l\u00edmites territoriais do Chaco Boreal.\nA zona en litixio quedou dividida nunha cuarta parte baixo soberan\u00eda boliviana e tres cuartas partes baixo soberan\u00eda paraguaia. Bolivia recibiu unha zona \u00e1s beiras do alto\u00a0r\u00edo\u00a0Paraguai."}
{"id": "330695", "revid": "98629", "url": "https://gl.wikipedia.org/wiki?curid=330695", "title": "Chaco Boreal", "text": "O Chaco Boreal \u00e9 a zona m\u00e1is setentrional do Gran Chaco.\nHistoria e caracter\u00edsticas.\nOs seus l\u00edmites polo norte son difusos, sinal\u00e1beis aproximadamente polo paralelo 16\u00b0 S (un criterio moi usado para dar os l\u00edmites setentrionais do Chaco Boreal \u00e9 a divisoria de augas: o lado correspondente \u00e1 conca do Prata consid\u00e9rase chaque\u00f1o, o lado correspondente \u00e1 conca do Amazonas consid\u00e9rase amaz\u00f3nico, pero tal criterio a\u00ednda que ten a vantaxe de dar un deslindado bastante percept\u00edbel, adoece de imprecisi\u00f3ns ecol\u00f3xicas, xa que ao norte dos l\u00edmites da conca do Amazonas se prolongan extensi\u00f3ns de biomas indiscutibelmente chaque\u00f1os). O seu l\u00edmite meridional est\u00e1 dado polo r\u00edo Pilcomayo (ou Araguay); os seus l\u00edmites orientais sit\u00faanse ao longo do r\u00edo Paraguai e o Gran Pantanal, mentres que os seus l\u00edmites occidentais est\u00e1n dados polas Yungas do contraforte dos Andes denominada Cordilleira Oriental. O l\u00edmite sur do Chaco Boreal \u00e9 o r\u00edo Pilcomayo que o \"separa\" do Chaco Central.\nObservados os l\u00edmites vese ent\u00f3n que o Chaco Boreal actualmente enc\u00f3ntrase repartido entre os seguintes estados:\nPola s\u00faa parte Arxentina, a\u00ednda que contra 1870 chegou a reclamar un extenso sector do Chaco Boreal cuxo l\u00edmite era unha diagonal que part\u00eda do cruzamento do paralelo 22\u00b0 S co Pilcomayo e desde al\u00ed at\u00e9 o cruzamento do paralelo 20\u00b0 S co r\u00edo Paraguai, logo reduciu a s\u00faa pretensi\u00f3n at\u00e9 o r\u00edo Fogones ou Yaveviry (m\u00e1is co\u00f1ecido como r\u00edo Verde); por\u00e9n, un laudo arbitral estadounidense considerou que o l\u00edmite arxentino situ\u00e1base no l\u00edmite entre o Chaco Boreal e o Chaco Central, \u00e9 dicir, que tal l\u00edmite \u00e9 o citado r\u00edo Pilcomayo e, por ende, Arxentina no pos\u00fae zonas no Chaco Boreal."}
{"id": "330697", "revid": "27155", "url": "https://gl.wikipedia.org/wiki?curid=330697", "title": "Cataratas", "text": ""}
{"id": "330698", "revid": "23204", "url": "https://gl.wikipedia.org/wiki?curid=330698", "title": "R\u00edo Paraguai", "text": "O r\u00edo Paraguai (en castel\u00e1n, \"r\u00edo Paraguay\") \u00e9 un dos principais r\u00edos de Am\u00e9rica do Sur, o principal afluente do r\u00edo Paran\u00e1 e un dos m\u00e1is importantes da conca do Prata.\nNace no Brasil, no concello de Alto Paraguai, no estado do Mato Grosso, discorre brevemente por Bolivia, cruza Paraguai e, no seu treito final, serve de l\u00edmite entre este \u00faltimo pa\u00eds e a Arxentina, at\u00e9 desaugar no r\u00edo Paran\u00e1 fronte \u00e1 localidade arxentina de Isla del Cerrito (provincia del Chaco).\n\u00c9 a principal arteria fluvial da rexi\u00f3n, en especial de Paraguai. A s\u00faa conca, que ten unha superficie de 1\u00a0168\u00a0540\u00a0km\u00b2, est\u00e1 entre as 20 maiores da Tierra. Ten unha lonxitud total de 2625\u00a0km, o que o sit\u00faa tam\u00e9n entre os 40\u00a0r\u00edos m\u00e1is longos do mundo.\nO seu curso alto forma en gran parte as maiores zonas h\u00famidas de Am\u00e9rica: os Ba\u00f1ados de Otuquis e o Gran Pantanal, que act\u00faa como un xigantesco regulador do seu caudal e, \u00e1 s\u00faa vez, do caudal do r\u00edo Paran\u00e1.\nO seu nome \u00e9 de orixe guaran\u00ed: o sufixo \"-ay\" significa \"r\u00edo\", mientres que o significado do prefixo \"para-\" non est\u00e1 esclarecido; probabelmente sexa unha mutaci\u00f3n de \"payagu\u00e1\", nome pexorativo co que os guaran\u00eds apelaban aos integrantes dunha etnia de ind\u00edxenas do Chaco e o actual Paraguai Oriental, que contra o s\u00e9culo XVI habitaba na zona de confluencia dos actualmente chamados r\u00edos Paran\u00e1 e Paraguai. Polo tanto, o significado m\u00e1is prob\u00e1bel sexa \"r\u00edo dos payagu\u00e1s\"."}
{"id": "330700", "revid": "98629", "url": "https://gl.wikipedia.org/wiki?curid=330700", "title": "Saw 3D", "text": "Saw 3D (tam\u00e9n co\u00f1ecido como Saw: The Final Chapter ou Saw 3D: The Final Chapter) \u00e9 un filme estadounidense dirixido por Kevin Greutert e escrito por Patrick Melton e Marcus Dunstan que se estreou no 2010. \u00c9 o s\u00e9timo t\u00edtulo da franqu\u00eda \"Saw\" e est\u00e1 protagonizado por Tobin Bell, Costas Mandylor, Betsy Russell, Sean Patrick Flanery e Cary Elwes."}
{"id": "330703", "revid": "25871", "url": "https://gl.wikipedia.org/wiki?curid=330703", "title": "R\u00edo Pilcomayo", "text": "O r\u00edo Pilcomayo ou Araguay \u00e9 un curso de auga da cunca do Prata que discorre por territorio de Bolivia, Arxentina e Paraguai, servindo de fronteira en parte do seu curso.\nHistoria e caracter\u00edsticas.\nTen unha lonxitude nominal de 2426\u00a0km, e drena unha conca de 270\u00a0000\u00a0km\u00b2.\n\u00c9 o \u00fanico r\u00edo do mundo que presenta o fen\u00f3meno de extinci\u00f3n do leito por atarquinamento.\nO top\u00f3nimo \"pilcomayo\" deriva do quechua: \"pishqu\" = \"paxaro\" e \"mayu\"= \"r\u00edo\", \u00e9 dicir, \"r\u00edo dos paxaros\".\nA denominaci\u00f3n guaran\u00ed \u00e9 Araguay ou, mellor, Aragua\u00fd, que pode significar: \"ar\u00e1\" = \"pagaio\" e \"gua\u00fd\" = \"r\u00edo\", \u00e9 dicir, \"r\u00edo dos papagaios\", ou talvez \"ara\" = \"ceo\", \"gu\u00e1\" = \"lugar\" e \"y\" = \"auga, isto \u00e9 \"auga do ceo\"."}
{"id": "330704", "revid": "23204", "url": "https://gl.wikipedia.org/wiki?curid=330704", "title": "Alex Meraz", "text": "Alejandro \"Alex\" Meraz, nado en Mesa (Arizona) o 10 de xaneiro de 1985, \u00e9 un actor, bailar\u00edn e artista marcial estadounidense. Meraz \u00e9 co\u00f1ecido por interpretar o papel de Paul Lahote no filme \"\"."}
{"id": "330709", "revid": "23204", "url": "https://gl.wikipedia.org/wiki?curid=330709", "title": "Alejandro Meraz", "text": ""}
{"id": "330710", "revid": "56817", "url": "https://gl.wikipedia.org/wiki?curid=330710", "title": "Lemming", "text": "O lemming \u00e9 un grupo de mam\u00edferos pertencente \u00e1 orde dos roedores do que hai varias especies.\nCaracter\u00edsticas.\nTr\u00e1tase dun roedor cunha lonxitude duns 13-15 cent\u00edmetros e un peso que oscila entre os 35 e 100 gramos. O pelame \u00e9 pardo avermellado, nalg\u00fans ocasi\u00f3ns con tons amarelos e con manchas negras. Ditas manchas var\u00edan moito entre individuos, dando lugar a individuos moi diferentes entre si. As orellas e rabo son moi curtos. \u00c9 unha especie pouco sociable e de vida principalmente nocturna. Non hiberna.\nAlimentaci\u00f3n.\nAlim\u00e9ntase de musgo, bagas, cortiza, ra\u00edces e follas do chan.\nDistribuci\u00f3n e h\u00e1bitat.\nPresente no norte de Escandinavia. Habita en zonas con presenza de pozas e formaci\u00f3ns de bidueiros e matogueiras diversas. Tam\u00e9n \u00e9 frecuente na tundra monta\u00f1osa."}
{"id": "330711", "revid": "1131", "url": "https://gl.wikipedia.org/wiki?curid=330711", "title": "Des Esseintes", "text": ""}
{"id": "330712", "revid": "6939", "url": "https://gl.wikipedia.org/wiki?curid=330712", "title": "Hummelhonung", "text": ""}
{"id": "330713", "revid": "6939", "url": "https://gl.wikipedia.org/wiki?curid=330713", "title": "Jude the Obscure", "text": ""}
{"id": "330718", "revid": "56817", "url": "https://gl.wikipedia.org/wiki?curid=330718", "title": "Rexionalismo", "text": "O rexionalismo \u00e9 un movemento cultural e pol\u00edtico de recuperaci\u00f3n da identidade propia (lingua, historia, dereito, tradici\u00f3ns e outras peculiaridades). As reclamaci\u00f3ns pol\u00edticas do movemento lim\u00edtanse a acadar certo grao de autonom\u00eda xur\u00eddica, a\u00ednda que mantendo sempre a dependencia pol\u00edtica, motivo polo que \u00e9 considerado unha forma de unionismo.\nNo caso concreto de Galiza, xurdiu durante os primeiros anos da Restauraci\u00f3n borb\u00f3nica (\u00faltimo terzo do s\u00e9culo XIX). Politicamente, os rexionalistas eran partidarios da descentralizaci\u00f3n administrativa e, nalg\u00fans casos, da autonom\u00eda."}
{"id": "330719", "revid": "1131", "url": "https://gl.wikipedia.org/wiki?curid=330719", "title": "Castelo de San Xurxo", "text": "O castelo de San Xurxo foi unha fortaleza medieval situada no macizo gran\u00edtico do Monte Pindo, en Carnota.\nHistoria.\nMant\u00edvose en p\u00e9 durante boa parte da Idade Media, logo de ser fundado (ou refundado) no s\u00e9culo X (ao tempo das Torres de Oeste) polo bispo Sisnando II, coma parte da s\u00faa estratexia de fortificaci\u00f3n das costas galegas ante os continuos ataques e saqueos normandos e \u00e1rabes desde o mar, defendendo ademais neste punto un paso privilexiado a Santiago de Compostela, cobizado centro econ\u00f3mico e relixioso na \u00e9poca. Por iso se lle considera un dos castelos de pedra m\u00e1is antigos de Galiza, e dos poucos que nunca puido ser conquistado, que se co\u00f1eza.\nA fortificaci\u00f3n situouse sobre o Pico Pedrullo, un escarpado penedo de 300 metros de altitude situado sobre a costa de Carnota preto do lugar de Quilmas, espectacular formaci\u00f3n xeol\u00f3xica natural coa que se fund\u00edan as propias murallas da fortaleza configurando un conxunto de moi dif\u00edcil acceso. Composto por varias torres vix\u00eda e unha torre de homenaxe, ofrec\u00eda unha fant\u00e1stica perspectiva sobre a costa do sur da Costa da Morte permitindo escrutar as augas situadas entre o Cabo Touri\u00f1\u00e1n e o Cabo Corrubedo.\nDespois de pasar alternativamente polas mans da Coroa, igrexa e nobres da \u00e9poca, e despois de protagonizar a Revolta de Carnota, pouco a pouco esta fortaleza foi cedendo importancia ao ritmo que os centros de poder se foron radicando na contorna de Santiago de Compostela a partir do s\u00e9culo XIII, ata que finalmente a principios do s\u00e9culo XIV o nobre Lope S\u00e1nchez de Ulloa, quen nese momento ostentaba a tenencia do castelo, pide permiso \u00e1 Igrexa para derrubar a fortificaci\u00f3n:\nFoi as\u00ed que, a diferenza do veci\u00f1o Castelo de Penafiel, o Castelo de San Xurxo xa deb\u00eda estar destru\u00eddo nos tempos da Revolta Irmandi\u00f1a, o cal se ratifica ante a ausencia de toda referencia desta fortificaci\u00f3n na documentaci\u00f3n medieval que se conserva sobre este episodio hist\u00f3rico.\nCo paso dos s\u00e9culos as ru\u00ednas do Castelo de San Xurxo incorpor\u00e1ronse \u00e1s lendas e tradici\u00f3ns populares, que situaron entre os seus cascallos desde fabulosos tesouros ata a tumba da mesm\u00edsima Ra\u00ed\u00f1a Lupa. Estas lendas provocaron que os seus restos foron sucesivamente profanados e removidos na procura de tesouros e restos, provocando que a d\u00eda de hoxe as estruturas do castelo (que a mediados do s\u00e9culo XX a\u00ednda se ergu\u00edan varios metros de altura) ficasen reducidos a unha inmensa morea de entullo e as bases dalgunhas murallas. Nos seus restos nunca se desenvolveron escavaci\u00f3ns arqueol\u00f3xicas."}
{"id": "330720", "revid": "5863", "url": "https://gl.wikipedia.org/wiki?curid=330720", "title": "Revolta de Carnota", "text": "A revolta de Carnota foi un episodio b\u00e9lico acontecido no contorno de Carnota no ano 1130, relativamente ben documentada pola documentaci\u00f3n medieval. Enfrontou a Arias Mu\u00f1iz, arcediago de Trast\u00e1mara \u00e1s ordes de Diego Xelm\u00edrez, arcebispo de Santiago, contra o pobo insurrecto de Carnota liderado polo nobre Rodrigo P\u00e9rez de Traba, no seu Castelo de San Xurxo, situado no c\u00e9lebre macizo carnot\u00e1n do Monte Pindo."}
{"id": "330722", "revid": "6939", "url": "https://gl.wikipedia.org/wiki?curid=330722", "title": "An Inspector Calls", "text": ""}
{"id": "330723", "revid": "89787", "url": "https://gl.wikipedia.org/wiki?curid=330723", "title": "The Mills", "text": "The Mills \u00e9 unha banda colombiana de rock formada en Bogot\u00e1 no 2007. Est\u00e1 formado por cinco integrantes, polo vocalista \u00c1lvaro Charry (Bako), o guitarrista Jorge Bello (Geogy), o baixista Ram\u00f3n Guti\u00e9rrez, o teclista Diego C\u00e1ceres e o bater\u00eda Diego Cadavid. A formaci\u00f3n da banda foron influenciados por grupos do rock alternativo como U2, Coldplay e Radiohead. O seu primeiro traballo discogr\u00e1fico foi \"Don't Care What They Think\", \u00e9 o primeiro EP da banda publicada no 2007."}
{"id": "330725", "revid": "56817", "url": "https://gl.wikipedia.org/wiki?curid=330725", "title": "La Uni\u00f3n (grupo musical)", "text": "La Uni\u00f3n (estilizado tam\u00e9n como La Uni\u00f8n), \u00e9 un grupo espa\u00f1ol de pop e New Wave, entre outros x\u00e9neros. Son co\u00f1ecidos en toda Hispanoam\u00e9rica pola s\u00faa cl\u00e1sica canci\u00f3n \"Lobo hombre en Par\u00eds\"."}
{"id": "330726", "revid": "5863", "url": "https://gl.wikipedia.org/wiki?curid=330726", "title": "O existencialismo \u00e9 un humanismo", "text": ""}
{"id": "330728", "revid": "98629", "url": "https://gl.wikipedia.org/wiki?curid=330728", "title": "Vanden Plas (automoci\u00f3n)", "text": "Vanden Plas \u00e9 o nome dos carroceiros que produciron carrozar\u00edas para fabricantes de autom\u00f3biles especiais e de alta gama. Ultimamente o nome converteuse nunha designaci\u00f3n de modelos de gama alta de luxo para os coches de varias filiales de British Leyland e do Grupo Rover, utilizado por \u00faltima vez en 2003 para designar a versi\u00f3n longa do Rover 75.\nB\u00e9lxica e Inglaterra.\nCarrozar\u00edas personalizadas e a medida.\nO negocio comezou en 1870 en Bruxelas B\u00e9lxica como Carrosserie Van den Plas, inicialmente facendo eixes para carruaxes tiradas por cabalos. Foi fundada por Guillaume Van den Plas, un ferreiro, e os seus tres fillos, Antoine, Henri e Willy, que m\u00e1is tarde montaron unha sucursal en Par\u00eds. En 1884 traslad\u00e1ronse de Bruxelas a Antuerpen. Co aumento do negocio abriron unha sucursal en Bruxelas outra vez en 1890. En 1900, traballaron con de Dion Bouton, Berlier, Germain, Packard. En 1908 Vanden Plas ti\u00f1a 400 empregados que produc\u00edan 300 corpos especiais ao ano e pronto aumentaron a m\u00e1is de 750. A empresa belga cesou a produci\u00f3n en 1934 e da s\u00faa rama francesa da mesma.\nO nome do carroceiro apareceu por primeira vez no Reino Unido en 1906, cando os coches M\u00e9tallurgique eran importados con carrozar\u00edas Vanden Plas.\nDurante a primeira guerra mundial as actividades no Reino Unido foron cambiadas para producir avi\u00f3ns e o negocio foi comprado por Aircraft Manufacturing Company con base en Hendon, preto de Londres. En 1917 constitu\u00eduse \u00e1 empresa, Vanden Plas (1917) Ltd.. Logo da guerra houbo problemas para volver a fabricar carroza\u00edas e en 1922 a empresa foi colocada baixo administraci\u00f3n xudicial. Os dereitos exclusivos do nome no Reino Unido perderonse na d\u00e9cada de 1920 a empresa belga estaba presente no London Motor Show xunto coa empresa brit\u00e1nica. En 1923 os dereitos sobre o nome foron comprados polos irm\u00e1ns Fox que fundaron a Vanden Plas (Inglaterra) 1.923 Limited. Trasladaron o negocio desde Hendon a Kingsbury baseandose nos contactos que fixeran con Bentley. Entre 1924 e 1931, Vanden Plas constru\u00edu as carrozar\u00edas para m\u00e1is de 700 dos seus chasis.\nNa d\u00e9cada de 1930 a empresa pasou a ser menos dependente dun s\u00f3 fabricante de autom\u00f3biles e forneceu carrozar\u00edas a Alvis, Armstrong Siddeley, Bentley, Daimler, Lagonda e Rolls-Royce. A compa\u00f1\u00eda tam\u00e9n actualizou os seus m\u00e9todos de produci\u00f3n que a levaron a facer pequenos lotes de carrozar\u00edas semellantes. Co estalido da guerra en 1939, a compa\u00f1\u00eda volveu fabricar avi\u00f3ns e abandonou as carrozar\u00edas. Durante a guerra a compa\u00f1\u00eda fabricou o marco de madeira para o de Havilland Mosquito, un dos avi\u00f3ns m\u00e1is exitosos da segunda guerra mundial. Logo da guerra, a compa\u00f1\u00eda continuou a s\u00faa asociaci\u00f3n con de Havilland e fabricou pezas para o avi\u00f3n de combate DH Vampire.\nProduci\u00f3n de limusinas.\nPrincess.\nCoa paz en 1945, a compa\u00f1\u00eda buscou reiniciar o seu vello negocio cando chegou un novo cliente. Austin quer\u00eda comercializar unha versi\u00f3n do Rolls Royce de 4 litros con condutor, o coche de luxo A110 Sheerline e achegouse a Vanden Plas. Vanden Plas converteuse nunha subsidiaria da Austin Motor Company en 1946 e produciu o modelo de Austin A120 Princess no chasis do Austin Sheerline.\nDesde 1958 tam\u00e9n inclu\u00edron a montaxe do chasis e o consello de administraci\u00f3n de Austin (agora BMC, resultante da fusi\u00f3n de Austin Motor Company e a Nuffield Organisation (propietaria de Morris, MG, Riley e Wolseley) en 1952) reco\u00f1eceu a Vanden Plas como fabricante por dereito propio, Austin cedeu o nome, polo que o Princess pod\u00eda venderse en concesionarios de Nuffield. En 1960 Princess converteuse en Vanden Plas Princess.\nDaimler DS 420.\nJaguar (que fusion\u00e1rase con BMC en 1966) fusionou Austin coa s\u00faa nova filial Daimler. a produci\u00f3n de limusinas Princess terminou en 1968, cando foron substitu\u00eddas polas limusinas Daimler DS420 (Jaguar adquirira Daimler en 1960) constru\u00eddas por Vanden Plas nunha plataforma alongada do Jaguar Mark X. O DS420 foi producido na f\u00e1brica de Vanden Plas en Kingsbury Lane ata que se pechou en novembro de 1979.\nA xunta xeral da empresa British Leyland decidiu en 1967 que non hab\u00eda fondos suficientes no orzamento de publicidade do grupo para facer fronte \u00e1 comercializaci\u00f3n conxunta en Am\u00e9rica do Norte da marca Daimler, e da marca Jaguar. Esta decisi\u00f3n cambiouse m\u00e1is tarde, pero en Am\u00e9rica do Norte utilizouse Vanden Plas no lugar de Daimler nos modelos de luxo superiores de Jaguar. A propiedade do nome Vanden Plas quedou no Grupo Rover polo que cando vendeu Rover, Jaguar viuse obrigado a deixar de usar a marca Vanden Plas no Reino Unido malia que continuu fac\u00e9ndoo en Am\u00e9rica. No Reino Unido o Daimler Double-Six Vanden Plas converteuse simplemente no Daimler Double-Six.\nEmblema de enxe\u00f1er\u00eda.\nTam\u00e9n en 1957/8, os Vanden Plas dese\u00f1ados por Leonard Lord agregaron accesorios de luxo nun lote de autom\u00f3biles Austin A105 Westminster, comezou a pr\u00e1ctica de utilizar os co\u00f1ecementos e o nome da empresa como emblema de enxe\u00f1er\u00eda para versi\u00f3ns de luxo (realmente melloradas) de moitos coches BMC (m\u00e1is tarde British Leyland (BL)) como o 1100/1300 e o Allegro (co\u00f1ecido como Vanden Plas 1500, 1,5 e 1,7 1975 ata 1980).\nDe 1982 a 1989, Austin Rover fixo series Vanden Plas de alta gama para os modelos Metro, Maestre, Montego e Rover SD1.\nO nome tam\u00e9n se utiliza en Am\u00e9rica do Norte nos coches marca Jaguar, e noutros mercados se utiliza baixo a marca Daimler.\nEn 1992, unha compa\u00f1\u00eda xaponesa recreou o Vanden Plas 1100/1300 nun Nissan Micra K11. Trat\u00e1base de replicar a parte dianteira e traseira do Vanden Plas, co esquema de pintura en dous tons que baseabase no modelo orixinal da d\u00e9cada de 1960.\nO \u00faltimo coche brit\u00e1nico mercado no Reino Unido co nome Vanden Plas foi o Rover 75 a principios do s\u00e9culo XXI.\nChina.\nOs dereitos sobre o dese\u00f1o dos coches Rover 75 e do Grupo MG (que antes fora MG Rover) foron comprados por unha empresa chinesa, Nanjing Automobile. Ford adquiriu o nome de Rover ao Grupo Rover propietario anterior a BMW para protexer a marca Land Rover de Shanghai Automotive que quer\u00eda o nome Rover para o seu coche baseado no 75 (Ford era nese momento propietario de Land Rover e Jaguar). O nome Vanden Plas (para f\u00f3ra de Norteam\u00e9rica) e moitos outros nomes de Leyland adquiriunos Nanjing Automobile."}
{"id": "330729", "revid": "5863", "url": "https://gl.wikipedia.org/wiki?curid=330729", "title": "\u00c6thelfrith de Northumbria", "text": "\u00c6thelfrith (tam\u00e9n Aethelfrido, Aethelfrith, Etelfrido), finado c. 616, foi rei de Bernicia desde c. 593 at\u00e9 c. 616; e tam\u00e9n foi, desde c. 604, o primeiro rei berniciano que reinou en Deira, un reino ao sur de Bernicia. Tendo en conta que Deira e Bernicia foron os dous reinos que formaron o co\u00f1ecido posteriormente como Reino de Northumbria, pode ser considerado, en termos hist\u00f3ricos, o primeiro rei de Northumbria. Tam\u00e9n \u00e9 lembrado polas s\u00faas exitosas campa\u00f1as contra os britanos e pola s\u00faa vitoria sobre o reino irland\u00e9s de Dalriada. A\u00ednda que foi derrotado e morreu en batalla e foi substitu\u00eddo polo seu rival din\u00e1stico, a s\u00faa li\u00f1a foi finalmente restaurada no trono na d\u00e9cada de 630.\nUnificaci\u00f3n do Reino.\n\u00c6thelfrith, fillo de \u00c6thelric e neto de Ida, aparentemente foi sucesor de Hussa como rei de Bernicia ao redor do ano 592 ou 593; a ascensi\u00f3n de \u00c6thelfrith puido ser complicada, con rivalidades entre as diferentes dinast\u00edas, e os familiares de Hussa. A \"Historia Brittonum\" conta que \u00c6thelfrith reinou en Bernicia por doce anos e en Deira por outros doce, o cal se pode interpretar como que reinou en Bernicia desde 592 at\u00e9 604, ano no que tam\u00e9n empezou a reinar en Deira. Os seus predecesores eran personaxes historicamente escuros; \u00c6thelfrith \u00e9 o rei berniciano m\u00e1is antigo do que se co\u00f1ecen detalles significativos. O historiador Frank Stenton dixo que \"\"a historia continuada de Northumbria, e en efecto a de toda Inglaterra, comeza co reino de \u00c6thelfrith\", e que \"el foi realmente o fundador do reino hist\u00f3rico de Northumbria, e foi lembrado como o primeiro gran l\u00edder que sa\u00edu dos anglos setentrionais\".\nBeda narra os grandes \u00e9xitos de \u00c6thelfrith contra os britanos, a\u00ednda que tam\u00e9n o cr\u00edticou polo seu paganismo (a conversi\u00f3n de Northumbria non comezou sen\u00f3n at\u00e9 a d\u00e9cada despois da s\u00faa morte).\n\u00c1ed\u00e1n mac Gabr\u00e1in, o rei de Dalriada (ao noroeste de Bernicia), alarmouse polos \u00e9xitos do berniciano, e en 603 dirixiu \"unha inmensa e ponderosa armada\"\" contra \u00c6thelfrith. A\u00ednda que \u00c6thelfrith comandou unha forza inferior, venceu na Batalla de Desgastan; a maior\u00eda do ex\u00e9rcito de \u00c1ed\u00e1n morreu nesta batalla, e \u00c1ed\u00e1n apenas puido escapar. Beda conta que a vitoria de \u00c6thelfrith foi tan devastadora que os reis irlandeses non volveron declarar guerra ningunha, at\u00e9 os tempos do mesmo Beda. A batalla tam\u00e9n lle custou cara a \u00c6thelfrith; Beda conta que Teobaldo, o irm\u00e1n de \u00c6thelfrith, morreu, \"con case todo o ex\u00e9rcito que comandaba\". Hering, o fillo de Hussa, o predecesor de \u00c6thelfrith, tam\u00e9n \u00e9 mencionado como parte ao lado dos invasores, o cal indica que si existiu unha rivalidade entre as dinast\u00edas de Bernicia. \u00c6thelfrith puido chegar a acordos con Dalriada, xa que despois disto, as campa\u00f1as militares de \u00c6thelfrith tiveron lugar noutras partes de Gran Breta\u00f1a, e os seus fillos puideron refuxiarse na Dalriada irlandesa despois da morte de \u00c6thelfrith.\n\u00c6thelfrith obtivo o control de Deira ao redor de 604; as circunstancias disto son desco\u00f1ecidas. Que obtivese poder en Deira a trav\u00e9s dunha conquista puidese explicar porqu\u00e9 o fillo de Aella, Edwin e Hereric, sobri\u00f1o de Edwin, os cales eran not\u00e1beis membros da realeza deirana tiveron que exiliarse.\nTam\u00e9n por aquela \u00e9poca naceu Oswald, o fillo de \u00c6thelfrith. Oswald era fillo de Acha, filla de Aella, e por tanto irm\u00e1 de Edwin. A\u00ednda que Beda non menciona explicitamente que \u00c6thelfrith casou con Acha, p\u00e9nsase que as\u00ed o fixo. Ambos se puideron casar antes de tomar o poder en Deira, nese caso o matrimonio puido facilitar a toma do poder, ou se puideron casar despois para consolidar o seu poder en Deira.\nA \"Historia Brittonum\" conta que \u00c6thelfrith lle deu a cidade de \"Din Guaire\" \u00e1 s\u00faa primeira esposa, Bebba, pola cal foi renomeada Bebbamburg. Beda tam\u00e9n menciona que Bebbamburg foi nomeada en honra a unha ra\u00ed\u00f1a chamada Bebba, a\u00ednda que non menciona a \u00c6thelfrith. Mencionouse que ela \"\"foi probablemente a primeira e m\u00e1is importante esposa de \u00c6thelfrith\".\nMasacres.\nEntre os anos 613 e 616, \u00c6thelfrith atacou Powys e derrotou ao seu ex\u00e9rcito na Batalla de Chester, na que morreu o rei de Powys Selyf Sarffgadau, xunto con outro rei chamado Cetula, probablemente Cadwal Crysban de Rh\u00f4s. Masacrou tam\u00e9n aos monxes de Bangor-Is-Coed que se achaban reunidos para axudar aos britanos coas s\u00faas oraci\u00f3ns. Beda di que decidiu atacalos porque, a\u00ednda que estaban desarmados, est\u00e1banselle opondo por medio das oraci\u00f3ns. Dise que morreron ao redor de 1.200 monxes, con s\u00f3 50 que lograron escapar. A vitoria de \u00c6thelfrith en Chester subli\u00f1ouse por ter unha grande importancia estrat\u00e9xica, xa que puido provocar a divisi\u00f3n dos britanos de Gales e os do norte; con todo, notouse que Beda enfocou m\u00e1is o masacre dos monxes e non incl\u00fae detalle ning\u00fan da batalla, nin a menciona como decisiva.\nHereric foi envelenado mentres que se hospedaba na corte de Ceretic, rei de Elmet; \u00c6thelfrith puido ser o respons\u00e1bel do asasinato xa que isto consolidou a s\u00faa li\u00f1a ao poder en Bernicia.\nEdwin terminou en Anglia Oriental, baixo a protecci\u00f3n do seu rei, Redwald. \u00c6thelfrith mandou mensaxeiros para subornar a Redwald con \"unha gran suma de di\u00f1eiro\"\" para que asasinase a Edwin; Beda reporta que o seu primeiro intento non tivo ning\u00fan efecto, pero \u00c6thelfrith mandou m\u00e1is mensaxeiros e ameazou coa guerra se Redwald non acced\u00eda. (Subornos e ameazas como estas tam\u00e9n puideron ser usadas para conseguir o asasinato de Hereric). Redwald eventualmente accedeu a matar a Edwin ou entregalo aos mensaxeiros de \u00c6thelfrith, pero foi aparentemente disuadido pola s\u00faa esposa, a cal lle dixo que unha cousa as\u00ed non seria merecedora da s\u00faa honra. Redwald ent\u00f3n levantou un ex\u00e9rcito e marchou en contra de \u00c6thelfrith, e ao redor de 616 \u00c6thelfrith foi derrotado e morreu no lado leste do r\u00edo Idle por un ex\u00e9rcito de Redwald; Beda dixo que \u00c6thelfrith ti\u00f1a un ex\u00e9rcito inferior, xa que Rewald non lle deu suficiente tempo para agrupar forzas bastantes.\nDespois da morte de \u00c6thelfrith, Edwin converteuse en rei de non s\u00f3 de Deira sen\u00f3n tam\u00e9n de Bernicia; os fillos de \u00c6thelfrith, Eanfrith, Oswald, e Oswiu escaparon cara \u00e1 o norte. Despois da morte de Edwin en 633 na Batalla de Hatfield Chase, Eanfrith retomou temporalmente o poder de Bernicia, e Oswald de Northumbria tomou poder de toda Northumbria despois da morte de Eanfrith. Desde este punto os descendentes de \u00c6thelfrith reinaron at\u00e9 principios do s\u00e9culo XIII."}
{"id": "330732", "revid": "624", "url": "https://gl.wikipedia.org/wiki?curid=330732", "title": "\u00c6thelfrith de Bernicia", "text": ""}
{"id": "330733", "revid": "624", "url": "https://gl.wikipedia.org/wiki?curid=330733", "title": "Aethelfrith de Northumbria", "text": ""}
{"id": "330734", "revid": "56817", "url": "https://gl.wikipedia.org/wiki?curid=330734", "title": "Seacroft", "text": "Seacroft \u00e9 un suburbio nas aforas de Leeds, West Yorkshire, Reino Unido. A \u00e1rea foi constru\u00edda principalmente na d\u00e9cada de 1950, en torno ao ex-Seacroft Green. Ten unha poboaci\u00f3n de aproximadamente 18 mil habitantes. Sofre de privaci\u00f3n e unha elevada taxa de criminalidade, desemprego e analfabetismo. Os anos 1960, o Centro C\u00edvico Seacroft foi constru\u00eddo, mais foi demolido en 1999 e substitu\u00eddo polo Centro comercial Seacroft Green, que cont\u00e9n unha gran tenda da Tesco. O centro comercial ten unha estaci\u00f3n de \u00f3mnibus con rutas para Leeds, Wetherby, Harrogate e outros suburbios de Leeds."}
{"id": "330735", "revid": "5854463", "url": "https://gl.wikipedia.org/wiki?curid=330735", "title": "Comarca de Carnota", "text": "A comarca de Carnota \u00e9 o nome dunha comarca hist\u00f3rica situada na costa occidental de Galicia, entre os r\u00edos Xallas e Tambre. Comprende aproximadamente os actuais municipios de Carnota, Muros, Mazaricos, Outes, Negreira, A Ba\u00f1a, Santa Comba, e parte do Val do Dubra, En distintos momentos da historia funcionou como divisi\u00f3n territorial administrativa, e tam\u00e9n coma divisi\u00f3n relixiosa diferenciada ata a actualidade, co nome de arciprestado de Ent\u00edns.\nHistoria.\nSegundo a \"Naturalis historia\" de Plinio o Vello, antes da romanizaci\u00f3n de Galicia a zona estaba poboada pola tribo galaica dos supertamarcos (de al\u00e9n do Tambre), que despois quedaron integrados no \"conventus lucensis\". Esta denominaci\u00f3n foi seguida por Ptolomeu e Estrab\u00f3n.\nPomponio Mela foi outro dos autores que no s\u00e9culo I describiu a tribo dos supertamarcos no seu \"De Chorographia\":\nEstelas funerarias.\nCons\u00e9rvanse cinco estelas funerarias que conte\u00f1en referencias \u00e1 tribo dos celtas supertamarcos, curiosamente todas elas aparecidas moi lonxe da situaci\u00f3n orixinal desta tribo:\nCondado de Carnota na Idade Media.\nA primeira referencia a este territorio despois da ocupaci\u00f3n romana \u00e9 no s\u00e9culo IX coma fregues\u00eda cedida a bispos lusitanos fuxidos ao norte das invasi\u00f3ns \u00e1rabes.\nNo ano 830, nunha relaci\u00f3n de igrexas da zona, nom\u00e9anse varias en Carnota: \"Pintani\" (posibelmente a ermida do Monte Pindo), \"Gaudiosi\" (desco\u00f1ecida), Santo Ourente de Ent\u00edns, Santa Tasia de Ent\u00edns, San Pedro de Outes, San Xo\u00e1n de Roo, Santa Mari\u00f1a de Esteiro e \"Zendimiri\" (desco\u00f1ecida).\nO 18 de maio de 952 Ordo\u00f1o III doa ao arcebispo de Compostela Sisnando II o \"Commiso\" (Condado) \"de Cornatum\"\".\" Cando Sisnando II manda fortificar as costas galegas para defendelas dos ataques por mar de normandos e \u00e1rabes, fai constru\u00edr nesta zona o Castelo de San Xurxo, entre outros. Por\u00e9n mentres outras fortificaci\u00f3ns desaparecen rapidamente da documentaci\u00f3n medieval, San Xurxo mantense ata entrado o s\u00e9culo XIV polo que debeu tratarse da m\u00e1is importante fortaleza costeira sita na rexi\u00f3n.\nA Igrexa nomeou tenente deste castelo ao incipiente nobre Pedro Froilaz de Traba, fundador da Casa de Traba, quen en 1091 xa asina coma Conde dun territorio co\u00f1ecido na altura coma \"terra\" ou \"commisso\" de Carnota, \"Carinota\" ou \"Karnota\". Desde esta posici\u00f3n foi acumulando poder e riquezas para si e para a s\u00faa familia. Pedro Froilaz deixa a fortaleza e os seus dominios nesta zona ao seu fillo Rodrigo P\u00e9rez de Traba, quen tam\u00e9n recibiu o t\u00edtulo de Conde e posteriormente ser\u00eda alf\u00e9rez na coroaci\u00f3n do futuro rei Afonso VII.\nOs dominios do Condado de Carnota eran famosos polas s\u00faas rendas, que resultaban sumamente gravosas \u00e1 Igrexa, as\u00ed coma polos seus bancos pesqueiros, polo que as propiedades nesta \u00e1rea eran moi cobizadas e obxecto de m\u00faltiples doaz\u00f3ns, permutas e mandas testamentarias da \u00e9poca.\nNos anos posteriores o castelo e as terras baixo o seu goberno cambiaron en varias ocasi\u00f3ns de mans, circulando do poder nobiliario ao eclesi\u00e1stico e \u00e1 coroa alternativamente, e perdendo relevancia ao tempo que os centros de poder se \u00edan concentrando na contorna da incipiente Santiago de Compostela. Finalmente, no primeiro treito do s\u00e9culo XIV, o Castelo foi demolido por orde do nobre Lope Sanchez de Ulloa.\nS\u00e9culo XIX.\nEsta grande configuraci\u00f3n comarcal debeuse manter coma m\u00ednimo ata o s\u00e9culo XIX. As\u00ed, na cartograf\u00eda de 1812 de Luis L\u00f3pez Ballesteros, o territorio aparece coa denominaci\u00f3n de \"Partido do Pindo\" (en clara alusi\u00f3n ao macizo gran\u00edtico carnot\u00e1n) coma nome dunha rexi\u00f3n con forma de partido cuxa capital situaba en Outes e que remataba polo interior no r\u00edo Dubra."}
{"id": "330736", "revid": "5863", "url": "https://gl.wikipedia.org/wiki?curid=330736", "title": "Arias Mu\u00f1iz", "text": "Arias Mu\u00f1iz (Aria Munincide) foi un personaxe pol\u00edtico e relixioso da Idade Media galega. Aparece citado en fontes coma a \"Historia Compostel\u00e1\", que o describe coma un habitual axitador pol\u00edtico de Compostela, lanzando arengas tanto dirixidas ao pobo coma ao clero, chegando a provocar un levantamento popular contra o arcebispo Diego Xelm\u00edrez, polo cal foi tachado de conspirador e traidor pola Igrexa. \nA revolta de Carnota.\nArias Mu\u00f1iz foi o protagonista tam\u00e9n da revolta de Carnota, un episodio b\u00e9lico narrado na \"Historia Compostel\u00e1\" durante o cal o propio arcediago sufriu unha emboscada polo pobo insurrecto, quen o descabalgou, desposu\u00edu das s\u00faas monturas e riquezas e apreixou no Castelo de San Xurxo, no monte Pindo. S\u00f3 foi liberado despois da intermediaci\u00f3n de Diego Xelm\u00edrez, quen anatemizou ao conde Rodrigo P\u00e9rez de Traba, nobre e tenente do castelo a quen acusaba da insurrecci\u00f3n, e excomungou o monte Pindo, onde mandou gravar unha inscrici\u00f3n que a\u00ednda pode lerse.\nA consecuencia da resposta do arcebispo, Rodrigo P\u00e9rez de Traba prometeu liberar ao arcediago, restitu\u00edlo en todos os seus bens e capturar e entregar \u00e1 Igrexa ao pobo e nobreza que participara na acci\u00f3n."}
{"id": "330742", "revid": "89787", "url": "https://gl.wikipedia.org/wiki?curid=330742", "title": "Enxe\u00f1ar\u00eda f\u00edsica", "text": "A enxe\u00f1ar\u00eda f\u00edsica \u00e9 a rama da enxe\u00f1ar\u00eda que procura asimilar e adaptar tecnolox\u00edas novas e existentes a procesos industriais. Est\u00e1 orientada a xerar, a trav\u00e9s da investigaci\u00f3n aplicada, o desenvolvemento de tecnolox\u00edas alternativas para usos industriais, mediante a formulaci\u00f3n te\u00f3rica abstracta dos fen\u00f3menos f\u00edsicos que involucran un proxecto.\nEsta enxe\u00f1ar\u00eda estuda todos os fen\u00f3menos naturais, pero \u00e1 s\u00faa vez procura levar \u00e1 pr\u00e1ctica, de xeito din\u00e1mico, todos os seus conceptos te\u00f3ricos e experimentais. Unha caracter\u00edstica fundamental do enxe\u00f1eiro f\u00edsico \u00e9 a s\u00faa capacidade de dese\u00f1o, disciplina e innovaci\u00f3n, o que lle permite dispor dos seus co\u00f1ecementos fisicomatem\u00e1ticos en proxectos que involucran ramas diversas da f\u00edsica cl\u00e1sica e moderna, adapt\u00e1ndoas a fins pr\u00e1cticos, o que lle outorga unha vantaxe sobre as demais enxe\u00f1ar\u00edas nas que o enxe\u00f1eiro adquire unha certa especializaci\u00f3n.\nO enxe\u00f1eiro f\u00edsico est\u00e1 preparado para traballar \u00e1 fronte do desenvolvemento tecnol\u00f3xico. Esta especialidade, en xeral, pode caracterizarse polas aplicaci\u00f3ns de procedementos f\u00edsicos multidisciplinares e adoito especializados a problemas t\u00e9cnicos da m\u00e1is variada \u00edndole. Como conclusi\u00f3n, o enxe\u00f1eiro f\u00edsico xoga un papel fundamental no avance tecnol\u00f3xico.\nHistoria.\nA enxe\u00f1ar\u00eda f\u00edsica apareceu por primeira vez en 1924 nos Estados Unidos como parte do Plan de Richard, que procuraba fortalecer as \u00e1reas cient\u00edficas necesarias en todas as ramas da enxe\u00f1ar\u00eda. Hoxe en d\u00eda, o programa ofr\u00e9cese tam\u00e9n noutros pa\u00edses, tales como Canad\u00e1, Inglaterra, Portugal, Rusia, Xap\u00f3n, B\u00e9lxica, Brasil, Suecia, Espa\u00f1a, Colombia, M\u00e9xico, Cuba, Per\u00fa e Chile.\nFormaci\u00f3n.\nA enxe\u00f1ar\u00eda e a tecnolox\u00eda son de vital importancia para a consecuci\u00f3n da reduci\u00f3n da pobreza. O enxe\u00f1eiro debe ser o autor da construci\u00f3n de capacidades de innovaci\u00f3n e desenvolvemento tecnol\u00f3xico que o conduza a desenvolver permanentemente novos produtos, procesos e servizos para suplir as necesidades que o mercado demanda. Nos procesos de innovaci\u00f3n participan diversos actores; o sector empresarial debe ser protagonista directo na actividade innovadora, pero tam\u00e9n \u00e9 importante o papel do sector universitario, xa que a trav\u00e9s da cooperaci\u00f3n entre a universidade e a empresa \u00e9 como se revaloriza a interacci\u00f3n entre a ciencia, a tecnolox\u00eda e a produci\u00f3n.\nAlgunhas aplicaci\u00f3ns na industria.\nPara a transmisi\u00f3n de enerx\u00eda p\u00f3dense dese\u00f1ar cables fabricados con materiais supercondutores que poden ter unha corrente el\u00e9ctrica maior que os cables convencionais cun m\u00ednimo de perda.\nNalg\u00fans pa\u00edses desenvolv\u00e9ronse trens de levitaci\u00f3n magn\u00e9tica. Estes trens son r\u00e1pidos e c\u00f3modos comparados cos actuais sistemas de transporte de masas, e alcanzan velocidades moi altas, malia ser moi elevado, hoxe en d\u00eda, o custo enerx\u00e9tico.\nEnxe\u00f1eiros enfocados cara \u00e1 \u00e1rea biol\u00f3xica poden utilizar as t\u00e9cnicas f\u00edsicas para descifraren a estrutura das prote\u00ednas, informaci\u00f3n moi importante para entender os procesos biol\u00f3xicos e desenvolver novos medicamentos que permitir\u00e1n tratar algunhas doenzas.\nO estudo da turbulencia \u00e9 un factor dominante que determina o funcionamento de todos os sistemas de flu\u00eddos de longos oleodutos, de sistemas de inxecci\u00f3n de carburantes e dos modelos para a predici\u00f3n do tempo global. As melloras ter\u00e1n rendibilidade na reduci\u00f3n de perdas de enerx\u00eda en transporte e na mellora da eficiencia de motores, as\u00ed como no afondamento na comprensi\u00f3n do comportamento global do clima.\n\u00c1mbito laboral.\nAlgunhas das \u00e1reas nas que se pode inserir un enxe\u00f1eiro f\u00edsico son:\nUniversidades.\nA enxe\u00f1ar\u00eda f\u00edsica p\u00f3dese estudar nos niveis de pregrao, grao e mestrado. A seguir, am\u00f3sase unha listaxe coas instituci\u00f3ns universitarias que ofrecen esta carreira."}
{"id": "330744", "revid": "6939", "url": "https://gl.wikipedia.org/wiki?curid=330744", "title": "L'Enfance d'un chef", "text": ""}
{"id": "330747", "revid": "6939", "url": "https://gl.wikipedia.org/wiki?curid=330747", "title": "Venises", "text": ""}
{"id": "330748", "revid": "12452", "url": "https://gl.wikipedia.org/wiki?curid=330748", "title": "O romance de Ponthus e Sidoine", "text": ""}
{"id": "330753", "revid": "89787", "url": "https://gl.wikipedia.org/wiki?curid=330753", "title": "Mu\u00f3n", "text": "Un mu\u00f3n \u00e9 unha part\u00edcula elemental semellante ao electr\u00f3n, con carga el\u00e9ctrica unitaria negativa de -1 e un spin de 1\u20442, pero cunha masa moito maior (105,7 MeV/c2). \u00c9 clasificado como un lept\u00f3n, do mesmo xeito que o electr\u00f3n (masa de 0,511 MeV/c2), o tau (masa de 1777,8 MeV/c2) e os tres neutrinos. Como \u00e9 o caso doutros lept\u00f3ns, non se cre que o m\u00faon te\u00f1a subestrutura ningunha; ou sexa, non presenta part\u00edculas m\u00e1is simples, resultando delo o ser part\u00edcula elemental.\nO mu\u00f3n \u00e9 unha part\u00edcula subat\u00f3mica inestable, cunha vida media de 2,2 \u00b5s. Entre todas as part\u00edculas subat\u00f3micas inestables co\u00f1ecidas, s\u00f3 o neutr\u00f3n e alg\u00fans n\u00facleos at\u00f3micos te\u00f1en unha vida \u00fatil m\u00e1is longa; outros decaen moito m\u00e1is r\u00e1pido. O decaemento do mu\u00f3n sempre produce, polo menos, tres part\u00edculas, que deben inclu\u00edr un electr\u00f3n da mesma carga que o mu\u00f3n e dous neutrinos de distintos tipos.\nComo todas as part\u00edculas elementais, o mu\u00f3n ten unha antipart\u00edcula correspondente de carga oposta, mais coa mesma masa e o mesmo spin: o antimu\u00f3n (tam\u00e9n chamado \"mu\u00f3n positivo\"). Os mu\u00f3ns presentan \u03bc- e os antimu\u00f3ns presentan \u03bc+ (ou sexa, cargas opostas, como ocorre tam\u00e9n entre o electr\u00f3n e o positr\u00f3n). Os mu\u00f3ns cham\u00e1ronse anteriormente mes\u00f3ns Mu, pero os f\u00edsicos de part\u00edculas modernos non os clasifican como mes\u00f3ns e, por este motivo, a comunidade cient\u00edfica non lles aplica hoxe este termo.\nOs mu\u00f3ns te\u00f1en unha masa de 105,7 MeV/c2, que \u00e9 preto de 200 veces maior c\u00e1 do electr\u00f3n. Por mor da s\u00faa maior masa, os mu\u00f3ns non sufren grandes aceleraci\u00f3ns cando se atopan con campos electromagn\u00e9ticos e non emiten tanta radiaci\u00f3n de desaceleraci\u00f3n (bremsstrahlung). Iso permite que os mu\u00f3ns dunha enerx\u00eda determinada penetren m\u00e1is profundamente na materia que os electr\u00f3ns, tendo en conta que a desaceleraci\u00f3n de electr\u00f3ns e mu\u00f3ns se debe principalmente \u00e1 perda de enerx\u00eda polo mecanismo bremsstrahlung. Como exemplo, os chamados mu\u00f3ns secundarios, xerados por raios c\u00f3smicos que chega \u00e1 atmosfera, poden penetrar na superficie da Terra e, mesmo, en minas profundas.\nXa que os mu\u00f3ns te\u00f1en unha grande masa e enerx\u00eda en comparaci\u00f3n coa enerx\u00eda de decaemento da radioactividade, nunca se producen por decaemento radioactivo. Prod\u00facense, pola contra, en grandes cantidades en interacci\u00f3ns de alta enerx\u00eda en materia normal, en certos experimentos do acelerador de part\u00edculas con hadr\u00f3ns ou naturalmente nas interacci\u00f3ns de raios c\u00f3smicos coa materia. Esas interacci\u00f3ns adoitan producir mes\u00f3ns, que na maior\u00eda das veces decaen a mu\u00f3ns.\nHistoria.\nOs mu\u00f3ns foron descubertos por Carl D. Anderson e Seth Neddermeyer no Caltech, en 1936, ao estudar a radiaci\u00f3n c\u00f3smica. Carl Anderson notara part\u00edculas que curvaban dun xeito distinto dos electr\u00f3ns e outras part\u00edculas co\u00f1ecidas cando pasaban por un campo magn\u00e9tico. Estes carg\u00e1banse negativamente, mais curvaban acentuadamente menos que os electr\u00f3ns, a\u00ednda que de xeito m\u00e1is acentuado que os prot\u00f3ns, para part\u00edculas de mesma velocidade. As\u00famese que a magnitude da s\u00faa carga el\u00e9ctrica negativa \u00e9 igual \u00e1 do electr\u00f3n e, daquela, para ter en conta a diferenza de curvatura, sup\u00faxose que a s\u00faa masa era maior c\u00e1 do electr\u00f3n, a\u00ednda que menor da dun prot\u00f3n. As\u00ed Anderson denominou inicialmente a nova part\u00edcula \"mesotr\u00f3n\", adoptando o prefixo \"meso\" da palabra grega para \"medio\". A existencia do mu\u00f3n foi confirmada en 1937 polo experimento da c\u00e1mara de nube feito por J.C. Street e CE Stevenson.\nO f\u00edsico te\u00f3rico Hideki Yukawa xa previra unha part\u00edcula cunha masa semellante \u00f3 mes\u00f3n antes da descuberta de ning\u00fan mes\u00f3n:\"Parece natural modificar a teor\u00eda de Heisenberg e Fermi, da seguinte maneira: a transici\u00f3n dunha part\u00edcula pesada a partir do estado de neutr\u00f3n para o estado de prot\u00f3n non vai sempre acompa\u00f1ada pola emisi\u00f3n de fot\u00f3ns; a transici\u00f3n \u00e9 por veces ocupada por outra part\u00edcula pesada.\"Por mor da s\u00faa masa, pensouse inicialmente que o mes\u00f3n mu era a part\u00edcula de Yukawa, pero m\u00e1is tarde probouse que posu\u00eda propiedades diferentes das requiridas. A part\u00edcula prevista por Yukawa, o mes\u00f3n pi, foi finalmente identificada en 1947 (de novo a partir de interacci\u00f3ns de raios c\u00f3smicos), e amosou ser distinto do mes\u00f3n mu descuberto anteriormente por ter as propiedades correctas para ser unha part\u00edcula que media a forza nuclear.\nCon d\u00faas part\u00edculas co\u00f1ecidas agora coa masa intermediaria, o termo xeral \"mes\u00f3n\" foi adoptado para se referir a calquera part\u00edcula dentro da faixa de masa correcta entre electr\u00f3ns e n\u00facleos. F\u00f3ra diso, co fin de diferenciar entre os dous tipos distintos de mes\u00f3ns tras a descuberta do segundo mes\u00f3n, a part\u00edcula mesotr\u00f3n foi inicialmente renomeada como \"mes\u00f3n mu, mu\u00f3n\" (a letra grega \u03bc (mu) corresponde a m) e o novo mes\u00f3n descuberto en 1947 (part\u00edcula de Yukawa ) foi nomeado como \"mes\u00f3n pi, pi\u00f3n\".\nM\u00e1is tarde, ao se descubriren m\u00e1is tipos de mes\u00f3ns en experimentos nos aceleradores de part\u00edculas, descubriuse finalmente que o mes\u00f3n mu difer\u00eda significativamente non s\u00f3 do mes\u00f3n pi (de aproximadamente a mesma masa), sen\u00f3n tam\u00e9n de todos os outros tipos de mes\u00f3ns. A diferenza, en parte, \u00e9 que os mu\u00f3ns non interact\u00faan coa forza nuclear, como fan os mes\u00f3ns pi (como estaban destrinados a facer, na teor\u00eda de Yukawa). Mes\u00f3ns m\u00e1is recentes tam\u00e9n amosaron evidencias de se comportaren como o mes\u00f3n pi en interacci\u00f3ns nucleares, mais non como o mes\u00f3n mu. \u00c1 parte diso, os produtos resultantes do decaemento dos mu\u00f3ns inclu\u00edan tanto un neutrino como un antineutrino, ao contrario de s\u00f3 un ou outro, como se observa no decaemento doutros mes\u00f3ns cargados.\nNo eventual modelo patr\u00f3n da f\u00edsica de part\u00edculas codificadas na d\u00e9cada de 1970, todos os outros mes\u00f3ns, ag\u00e1s o mu\u00f3n, foron finalmente entendidos como hadr\u00f3ns, ou sexa, part\u00edculas feitas de quarks e, xa que logo, suxeitas \u00e1 forza nuclear. No modelo de quark, un mes\u00f3n xa non era definido pola masa, sen\u00f3n que eran part\u00edculas compostas de exactamente dous quarks (un quark e antiquark), ao contrario dos bari\u00f3ns, que se definen como part\u00edculas compostas por tres quarks (prot\u00f3ns e neutr\u00f3ns son os bari\u00f3ns m\u00e1is leves). Os mes\u00f3ns mu, no entanto, amos\u00e1ranse como part\u00edculas fundamentais (lept\u00f3ns), como os electr\u00f3ns, sen estrutura quark. Daquela, os mes\u00f3ns mu non eran mes\u00f3ns de ning\u00fan xeito, no novo sentido. O termo \"mes\u00f3n\" \u00fasase como o modelo de quark da estrutura da part\u00edcula.\nCon este cambio na definici\u00f3n, o termo \"mes\u00f3n mu\" foi abandonouse e substitu\u00eduse, cando \u00e9 posible, polo termo moderno mu\u00f3n. No novo modelo de quark, \u00e1s veces, continuou a referirse a outros tipos de mes\u00f3ns na terminolox\u00eda m\u00e1is curta (por exemplo, pi\u00f3n de \"mes\u00f3n pi\"), mais no caso do mu\u00f3n, mantivo o nome m\u00e1is curto e nunca m\u00e1is foi debidamente referido polo seu termo m\u00e1is vello \"mes\u00f3n mu\".\nNo experimento de Rossi-Hall (1941), os mu\u00f3ns us\u00e1ronse para observar a dilataci\u00f3n do tempo prevista pola relatividade especial, por primeira vez.\nNo 2021, no experimento Mu\u00f3n g-2, establ\u00e9cese que o valor do factor g-2 \u00e9 an\u00f3malo en relaci\u00f3n coa teor\u00eda do Modelo est\u00e1ndar de f\u00edsica de part\u00edculas. O valor queda en 2,00233184122(82) (entre par\u00e9ntese a incerteza).\n\u00c1tomos mu\u00f3nicos.\nO mu\u00f3n foi a primeira part\u00edcula elemental descuberta que non se atopa en \u00e1tomos com\u00fans. Os mu\u00f3ns negativos poden, no entanto, formar \u00e1tomos mu\u00f3nicos, a trav\u00e9s da substituci\u00f3n dun electr\u00f3n nos \u00e1tomos com\u00fans. Os \u00e1tomos mu\u00f3nicos de hidr\u00f3xeno son moito menores que os t\u00edpicos \u00e1tomos de hidr\u00f3xeno, porque a masa do mu\u00f3n que \u00e9 moito maior lle d\u00e1 unha funci\u00f3n de onda do estado fundamental moito m\u00e1is localizada do que se observa no electr\u00f3n. En \u00e1tomos de multielectr\u00f3ns, cando s\u00f3 un dos electr\u00f3ns \u00e9 substitu\u00eddo por un mu\u00f3n, o tama\u00f1o do \u00e1tomo contin\u00faa a ser determinado polos outros electr\u00f3ns e o tama\u00f1o at\u00f3mico queda case inalterado. No entanto, nestes casos, a orbital do mu\u00f3n contin\u00faa a ser menor e moito m\u00e1is preto do n\u00facleo que as orbitais at\u00f3micas dos electr\u00f3ns.\nO helio mu\u00f3nico cr\u00e9ase pola substituci\u00f3n dun dos electr\u00f3ns por un mu\u00f3n no helio-4. As \u00f3rbitas do mu\u00f3n quedan m\u00e1is preto do n\u00facleo e as\u00ed o helio mu\u00f3nico ser\u00eda como un is\u00f3topo do hidr\u00f3xeno cuxo n\u00facleo consiste en dous neutr\u00f3ns, dous prot\u00f3ns e un mu\u00f3n, cun \u00fanico electr\u00f3n f\u00f3ra. Coloquialmente, poder\u00edase chamar \"hidr\u00f3xeno 4.1\", tendo en conta que a masa do mu\u00f3n \u00e9 aproximadamente 0,1 u. Quimicamente, o helio mu\u00f3nico pos\u00fae un electr\u00f3n de valencia non pareado, e pode ligarse con outros \u00e1tomos, comport\u00e1ndose m\u00e1is como un \u00e1tomo de hidr\u00f3xeno que como un inerte \u00e1tomo de helio.\nUn mu\u00f3n positivo, no medio de materia com\u00fan, tam\u00e9n pode vincular un electr\u00f3n e formar un \u00e1tomo ex\u00f3tico co\u00f1ecido como muonio (Mu), no que o mu\u00f3n act\u00faa como o n\u00facleo. O mu\u00f3n positivo, neste contexto, pode ser considerado un pseudois\u00f3topo do protio (hidr\u00f3xeno con s\u00f3 un prot\u00f3n no n\u00facleo). Ao ser a masa do muonio reducida, de a\u00ed o seu raio de Bohr, queda moi pr\u00f3ximo da de hidr\u00f3xeno. Este \"\u00e1tomo\" de curta duraci\u00f3n comp\u00f3rtase quimicamente (nunha primeira aproximaci\u00f3n) como o protio, o deuterio e o tricio."}
{"id": "330755", "revid": "89787", "url": "https://gl.wikipedia.org/wiki?curid=330755", "title": "Ceitil", "text": "O ceitil foi unha moeda portuguesa creada no reinado de Afonso V.\nA s\u00faa designaci\u00f3n ten orixe no nome \"sextil\", ou sexa, un sexto.\nO seu valor pasou de 1/5 de real branco a 1/6 de real. Hai conxecturas dunha desvalorizaci\u00f3n ata 1/7 de real a finais do s\u00e9culo XV.."}
{"id": "330757", "revid": "23204", "url": "https://gl.wikipedia.org/wiki?curid=330757", "title": "Sant Gervasi de Cassoles", "text": "Sant Gervasi de Cassoles \u00e9 un antigo concello da provincia de Barcelona, anexionado ao concello de Barcelona en 1897. Estend\u00edase polo noroeste da cidade, entre os municipios, naquel ent\u00f3n independentes, de Sarri\u00e0, Les Corts de Sarri\u00e0, Gr\u00e0cia e Horta. Actualmente forma parte do distrito de Sarri\u00e0-Sant Gervasi, concretamente os actuais barrios de Sant Gervasi-Galvany, Sant Gervasi-la Bonanova e el Putxet i Farr\u00f3, ademais do Tibidabo.\nO nome de Sant Gervasi (San Xervasio) corresponde \u00e1 advocaci\u00f3n dunha primitiva capela rural ou igrexa, xa mencionada no ano 987, e \"de Cassoles\" foi interpretado como derivado de \"casas illadas\" ou \"soas\"."}
{"id": "330761", "revid": "22570", "url": "https://gl.wikipedia.org/wiki?curid=330761", "title": "Administrador apost\u00f3lico", "text": "Un administrador apost\u00f3lico \u00e9 un prelado da Igrexa Cat\u00f3lica nomeado polo Papa para exercer de ordinario dunha administraci\u00f3n apost\u00f3lica ou dunha diocese (ou estrutura equivalente) que non ten bispo (administrador apost\u00f3lico \"sede vacante\", logo do pasamento ou renuncia do anterior) ou, \u00e1s veces, cun bispo incapacitado (administrador apost\u00f3lico \"sede plena\")."}
{"id": "330764", "revid": "75439", "url": "https://gl.wikipedia.org/wiki?curid=330764", "title": "Distrito 22@", "text": "O Distrito 22@, co\u00f1ecido como 22@ ou Distrito da Innovaci\u00f3n (en catal\u00e1n: \"Districte 22@\" ou \"Districte de la innovaci\u00f3\"), \u00e9 unha zona da cidade de Barcelona dunhas 200 hect\u00e1reas co obxectivo de transformar a antiga zona industrial do Poblenou, no distrito de Sant Mart\u00ed, para convertela nunha \u00e1rea de concentraci\u00f3n estrat\u00e9xica de actividades intensivas en co\u00f1ecemento. Ademais, estase a crear no 22@ un novo modelo de cidade compacta onde as empresas, universidades, centros de investigaci\u00f3n, de formaci\u00f3n e de transferencia tecnol\u00f3xica conviven con vivendas, equipamentos e zonas verdes.\nDende o ano 2000 xa se instalaron na zona m\u00e1is de 1.500 novas empresas que xeraron m\u00e1is de 42.000 novos postos de traballo."}
{"id": "330765", "revid": "10599", "url": "https://gl.wikipedia.org/wiki?curid=330765", "title": "22@", "text": ""}
{"id": "330766", "revid": "1131", "url": "https://gl.wikipedia.org/wiki?curid=330766", "title": "Castelo dos Tres Drag\u00f3ns", "text": "O Castelo dos Tres Drag\u00f3ns (en catal\u00e1n: \"Castell dels Tres Dragons\") \u00e9 o nome popular que recibe o edificio modernista constru\u00eddo na cidade de Barcelona entre 1887 e 1888 como Caf\u00e9-Restaurante para a Exposici\u00f3n Universal de 1888. \u00c9 obra de Llu\u00eds Dom\u00e8nech i Montaner. Este nome probablemente foi adoptado da novela hom\u00f3nima de 1865 de Seraf\u00ed Pitarra.\nAtop\u00e1base ao final do paseo principal da exposici\u00f3n, hoxe Passeig de Llu\u00eds Companys, que un\u00eda o Arco de Triunfo co Parque da Ciutadella. Dende 2011 \u00e9 unha sede cient\u00edfica do Museo de Ciencias Naturais de Barcelona."}
{"id": "330767", "revid": "10599", "url": "https://gl.wikipedia.org/wiki?curid=330767", "title": "Castell dels Tres Dragons", "text": ""}
{"id": "330768", "revid": "10599", "url": "https://gl.wikipedia.org/wiki?curid=330768", "title": "Palau Nacional (Barcelona)", "text": ""}
{"id": "330769", "revid": "1131", "url": "https://gl.wikipedia.org/wiki?curid=330769", "title": "Palau de la Virreina", "text": "O Palau de la Virreina (en galego: \"Pazo da Vicerra\u00ed\u00f1a\") \u00e9 un pazo situado no barrio do Raval de Barcelona, nas Rambles. \u00c9 considerado un dos mellores expo\u00f1entes do barroco aplicado \u00e1 arquitectura civil en Catalu\u00f1a e est\u00e0 declarado Ben Cultural de Interese Nacional.\nAs dependencias e o patio serven de marco a importantes exposici\u00f3ns temporais e tam\u00e9n \u00e9 a sede da \u00e1rea de cultura do Concello de Barcelona. No seu interior p\u00f3dense ver en exposici\u00f3n permanente os Xigantes de Barcelona Cidade e a Aguia de Barcelona."}
{"id": "330770", "revid": "1131", "url": "https://gl.wikipedia.org/wiki?curid=330770", "title": "Palau Reial de Pedralbes", "text": "O Palau Reial de Pedralbes (en galego: \"Pazo Real de Pedralbes\") \u00e9 un edificio situado nunha ampla zona de xard\u00edns no distrito de Les Corts da cidade de Barcelona.\nEntre 1919 e 1931 foi a residencia oficial da Familia real espa\u00f1ola nas s\u00faas visitas \u00e1 cidade. Entre 1932 e 2013 foi sede do Museo de Cer\u00e1mica e do Museo das Artes Decorativas ata que se trasladaron ao edificio HUB da pla\u00e7a de les Gl\u00f2ries Catalanes. Dende 2010 \u00e9 a sede permanente da Secretar\u00eda Xeral da Uni\u00f3n polo Mediterr\u00e1neo."}
{"id": "330776", "revid": "6939", "url": "https://gl.wikipedia.org/wiki?curid=330776", "title": "Los pazos de Ulloa", "text": ""}
{"id": "330777", "revid": "23204", "url": "https://gl.wikipedia.org/wiki?curid=330777", "title": "Seven Years in Tibet", "text": ""}
{"id": "330779", "revid": "25871", "url": "https://gl.wikipedia.org/wiki?curid=330779", "title": "Ricardo Vilari\u00f1o", "text": "Ricardo Rodr\u00edguez Vilari\u00f1o de Barbeito, nado en Monforte de Lemos, foi un avogado, xornalista e escritor galego.\nTraxectoria.\nViviu en Madrid, onde colaborou con Emilio Castelar. Posteriormente abandonou o republicanismo, afiliouse ao Partido Liberal e foi concelleiro do concello de Madrid polo distrito de Buenavista. Foi socio fundador do Centro Gallego de Madrid do que chegou a ser secretario e vicepresidente. Participou en Acci\u00f3n Gallega e colaborou no seu peri\u00f3dico. En 1917 pasouse ao Partido Conservador."}
{"id": "330780", "revid": "1888", "url": "https://gl.wikipedia.org/wiki?curid=330780", "title": "Ricardo Rodr\u00edguez Vilari\u00f1o de Barbeito", "text": ""}
{"id": "330781", "revid": "1888", "url": "https://gl.wikipedia.org/wiki?curid=330781", "title": "Ricardo R. Vilari\u00f1o", "text": ""}
{"id": "330782", "revid": "1888", "url": "https://gl.wikipedia.org/wiki?curid=330782", "title": "Ricardo R. Vilari\u00f1o de Barbeito", "text": ""}
{"id": "330785", "revid": "89787", "url": "https://gl.wikipedia.org/wiki?curid=330785", "title": "George Eliot", "text": "Mary Ann Evans, tam\u00e9n escrito como Mary Anne ou Marian, e co\u00f1ecida polo seu pseud\u00f3nimo George Eliot, nada o 22 de novembro de 1819 e finada o 22 de decembro de 1880, foi unha novelista, xornalista e tradutora brit\u00e1nica. Tr\u00e1tase dunha das figuras m\u00e1is destacadas da era vitoriana. \u00c9 autora de sete novelas, entre\u00a0as que figuran \"Adam Bede\"\u00a0(1859),\u00a0\"The Mill on the Floss\"\u00a0(1860),\u00a0\"Silas Marner\"\u00a0(1861),\u00a0\"Middlemarch\"\u00a0(1871\u201372), e \"Daniel Deronda\"\u00a0(1876), moitas delas contextualizadas na Inglaterra provincial e enfocadas dende un punto de vista realista e psicol\u00f3xico. De entre esas obras destaca sobre todo \"Middlemarch\",\u00a0que foi descrita por Martin Amis\u00a0e Julian Barnes\u00a0como a m\u00e1is importante novela en lingua inglesa."}
{"id": "330787", "revid": "624", "url": "https://gl.wikipedia.org/wiki?curid=330787", "title": "Hefestos", "text": ""}
{"id": "330788", "revid": "23204", "url": "https://gl.wikipedia.org/wiki?curid=330788", "title": "Xos\u00e9 Manuel Esperante", "text": "Xos\u00e9 Manuel Esperante, nado en Escarabote (Lam\u1e55on, Boiro) en 1976, \u00e9 un actor galego."}
{"id": "330789", "revid": "89787", "url": "https://gl.wikipedia.org/wiki?curid=330789", "title": "Safri Duo", "text": "Safri Duo \u00e9 un grupo dinamarqu\u00e9s de m\u00fasica electr\u00f3nica composto por Uffe Savery e Morten Friis. Nun principio enfocados na m\u00fasica cl\u00e1sica, en 1999 foron descubertos por un selo musical de m\u00fasica cl\u00e1sica. Despois de asinar, lanzaron un tema que mesturaba sons tribais e m\u00fasica electr\u00f3nica. O resultado foi o popular \"Played-A-Live (The Bongo Song)\", que se converteu nunha das canci\u00f3ns m\u00e1is populares de Europa no 2001. O sinxelo e \u00e1lbum seguintes, \"Episode II\" venderon un mill\u00f3n de unidades en todo o mundo, facendo de Safri Duo o grupo musical dinamarqu\u00e9s m\u00e1is famoso dende Aqua."}
{"id": "330790", "revid": "22570", "url": "https://gl.wikipedia.org/wiki?curid=330790", "title": "Chet Faker", "text": "Nicholas James Murphy, nado en Melbourne o 23 de xu\u00f1o de 1988, \u00e9 un cantante e m\u00fasico australiano m\u00e1is co\u00f1ecido polo seu nome art\u00edstico Chet Faker. No 2012, lanzou o seu EP \"Thinking in Textures\" e asinou con Downtown Records nos Estados Unidos. En outubro dese mesmo ano ga\u00f1ou o Breakthrough Artist of the Year e \"Thinking in Textures\" foi elixido como Mellor sinxelo/EP independente nos Australian Independent Records Awards."}
{"id": "330791", "revid": "23204", "url": "https://gl.wikipedia.org/wiki?curid=330791", "title": "Nicholas James Murphy", "text": ""}
{"id": "330792", "revid": "25871", "url": "https://gl.wikipedia.org/wiki?curid=330792", "title": "Daniel Dicenta", "text": "Daniel Dicenta Silva, nado en Valencia o 6 de novembro de 1937 e finado en Madrid o 2 de setembro de 2014, foi un actor valenciano.\nTraxectoria.\nFillo do tam\u00e9n actor Manuel Dicenta e neto do dramaturgo Joaqu\u00edn Dicenta. A s\u00faa carreira profesional forxouse fundamentalmente no mundo do teatro e na televisi\u00f3n, a\u00ednda que realizou tam\u00e9n incursi\u00f3ns no cinema. Estivo casado coa actriza Lola Herrera, coa que tivo dous fillos: a actriz e presentadora Natalia Dicenta Herrera e o fot\u00f3grafo Daniel Dicenta Herrera."}
{"id": "330793", "revid": "5863", "url": "https://gl.wikipedia.org/wiki?curid=330793", "title": "San Mamede de Moldes", "text": ""}
{"id": "330795", "revid": "5863", "url": "https://gl.wikipedia.org/wiki?curid=330795", "title": "Salvador C\u00e1novas Cervantes", "text": "Salvador C\u00e1novas Cervantes, nado en Cartaxena o 13 de novembro de 1880 e finado en Caracas en 1949, foi un avogado, xornalista e historiador espa\u00f1ol.\nTraxectoria.\nLicenciado en Dereito pola Universidade de La Laguna. En 1902 era secretario da asociaci\u00f3n Club Republicano Federal \"Los Girondinos\" de Barcelona presidida por Federico Gironella. Colaborou en \"La Tribuna\" de Barcelona e \"El Mundo\" de Madrid e foi redactor de \"Las Noticias\" de Barcelona. En 1910 participou na campa\u00f1a de mitins agrarios de Acci\u00f3n Gallega. Fundador e primeiro director do maurista \"La Tribuna\" de Madrid (1911-1923), foi proclamado deputado por Almad\u00e9n polo artigo 29 na elecci\u00f3n parcial de 24 de setembro de 1916. Despois foi director de \"La Tierra\" (1930-1935), publicaci\u00f3n pr\u00f3xima \u00e1s posici\u00f3ns anarquistas. En xu\u00f1o de 1936 promoveu e dirixiu a revista mensual \"Energ\u00edas\". Logo do golpe de Estado do 18 de xullo de 1936 integrouse na redacci\u00f3n de \"Solidaridad Obrera\". Tam\u00e9n dirixiu o peri\u00f3dico anarquista \"Castilla Libre\".\nAo rematar a guerra exiliouse en Francia onde foi director de \"Democracia\" (1939) publicado polo Consello xeral do movemento libertario espa\u00f1ol. Na liberaci\u00f3n de Francia era redactor de \"Solidaridad Obrera\". En decembro de 1947 marchou a Venezuela e morreu en Caracas en 1949."}
{"id": "330796", "revid": "1888", "url": "https://gl.wikipedia.org/wiki?curid=330796", "title": "C\u00e1novas Cervantes", "text": ""}
{"id": "330798", "revid": "6279", "url": "https://gl.wikipedia.org/wiki?curid=330798", "title": "Monta\u00f1a de Montserrat", "text": ""}
{"id": "330799", "revid": "6279", "url": "https://gl.wikipedia.org/wiki?curid=330799", "title": "Macizo de Montserrat", "text": ""}
{"id": "330802", "revid": "56817", "url": "https://gl.wikipedia.org/wiki?curid=330802", "title": "Serrallo", "text": "Nunha mansi\u00f3n musulm\u00e1 turca, un serrallo \u00e9 unha estancia onde se confinaban as esposas e as concubinas. Nos pazos musulm\u00e1ns corresp\u00f3ndese co har\u00e9n.\nO termo v\u00e9n dunha variaci\u00f3n en italiano do nome persa \"saray\", que significa \u00abpazo\u00bb ou \u00abpatio pechado\u00bb. O pazo de Topkap\u0131 (en ) \u00e9 o principal pazo de Istambul, que foi morada do sult\u00e1n e que hoxe se converteu nun museo.\nOutre accepci\u00f3nn en Turqu\u00eda refire aos pazos tradicionais e \u00e1s grandes mansi\u00f3ns constru\u00eddas no centro de patios amurallados.\nEn Ir\u00e1n, o termo serrallo designa un patio constru\u00eddo no seo dun bazar, destinado aos comercios e aos obradoiros.\nSobre todo no s\u00e9culo XVIII foi un termo que despertara ex\u00f3ticas e luxuriosas fantas\u00edas dos europeos respecto \u00e1 cultura do Imperio Otom\u00e1n, tal e como fixera Mozart na s\u00faa \u00f3pera O rapto no Serrallo. Os grandes serrallos de Istambul est\u00e1n considerados como obras mestras da arquitectura otom\u00e1 (por exemplo o antes referido Topkapi)."}
{"id": "330803", "revid": "56817", "url": "https://gl.wikipedia.org/wiki?curid=330803", "title": "Cadela (moeda)", "text": "A cadela, pataca, mota pequena ou perrachica era o nome coloquial co que se denominaba a moeda espa\u00f1ola de 5 c\u00e9ntimos de peseta, que se comezou a emitir en cobre en 1878 e acabou por ser de aluminio en tempos de Francisco Franco.\nO nome d\u00e9uselle en alusi\u00f3n ao le\u00f3n que aparec\u00eda no reverso, que a xente deu en confundir cun can, seguramente cun af\u00e1n sarc\u00e1stico.\nAs\u00ed mesmo, cham\u00e1baselle can \u00e1 moeda de iguais motivos no anverso e no reverso co dobre de peso, tama\u00f1o e valor (10 c\u00e9ntimos)."}
{"id": "330815", "revid": "839", "url": "https://gl.wikipedia.org/wiki?curid=330815", "title": "Ihor Vozniak", "text": "Ihor Vozniak (en ), nado en Lypytsi, RSS de Ucra\u00edna o 3 de agosto de 1952, \u00e9 un eclesi\u00e1stico cat\u00f3lico ucra\u00edno, dende 2005 arcebispo metropolita de Lviv dos ucra\u00ednos.\nTraxectoria.\nIhor Vozniak naceu o 3 de agosto de 1952 en Lypytsi, no distrito de Mykolaiv da rexi\u00f3n de Lviv, na RSS de Ucra\u00edna.\nEn 1973 profesou en segredo como membro da Congregaci\u00f3n do Sant\u00edsimo Redentor en Lviv. Foi tam\u00e9n en segredo ordenado sacerdote de dita congregaci\u00f3n o 23 de novembro de 1980 por Volodymyr Sterniuk, bispo que exerc\u00eda de cabeza da Igrexa Cat\u00f3lica Ucra\u00edna na Uni\u00f3n Sovi\u00e9tica cando Yosyf Slipyi estaba no exilio.\nO 11 de xaneiro de 2002 foi nomeado bispo auxiliar de Lviv e bispo titular de \"Nisa in Lycia\". Recibiu a consagraci\u00f3n episcopal de mans do arcebispo maior de Lviv, Liubomyr Huzar, o 17 de febreiro do mesmo ano.\nO 10 de novembro de 2005 foi nomeado arcebispo de Lviv."}
{"id": "330818", "revid": "1131", "url": "https://gl.wikipedia.org/wiki?curid=330818", "title": "Paseo de Recoletos", "text": "O Paseo de Recoletos \u00e9 un paseo da cidade de Madrid que forma parte do eixe central da cidade que continua cara ao norte como Paseo de la Castellana e cara ao sur como Paseo del Prado. Ten pouco m\u00e1is de 500 metros de lonxitude e une a praza de Cibeles coa plaza de Col\u00f3n.\n\u00c9 o xard\u00edn p\u00fablico ou alameda m\u00e1is antigo da cidade. Coas modas pasou a chamarse bulevar e \u00e9 un dos principais. Debe o seu nome a un convento de frades recolectos que hab\u00eda no seu trazado."}
{"id": "330819", "revid": "1131", "url": "https://gl.wikipedia.org/wiki?curid=330819", "title": "Praza de Cibeles", "text": " \nA praza de Cibeles \u00e9 unha praza da cidade de Madrid, situada na intersecci\u00f3n da r\u00faa de Alcal\u00e1 (que a cruza de oeste a este) co paseo de Recoletos (ao norte) e o paseo del Prado (ao sur). Este lugar, un dos m\u00e1is simb\u00f3licos da capital, divide os l\u00edmites dos distritos Centro, Retiro e Salamanca.\nNo centro do recinto, sit\u00faase a soada fonte de Cibeles, esculpida no ano 1782, a partir dun dese\u00f1o de Ventura Rodr\u00edguez. Cada unha das catro esquinas da praza est\u00e1 presidida por edificios emblem\u00e1ticos, constru\u00eddos entre finais do s\u00e9culo XVIII e principios do XX. O Palacio de Buenavista ou Cuartel Xeral do Ex\u00e9rcito, que data de 1777, \u00e9 o m\u00e1is antigo de todos eles. Sit\u00faase no \u00e1ngulo noroccidental, enfrontado ao Palacio de Linares ou Casa de Am\u00e9rica, que se alza sobre o nororiental. Pola s\u00faa banda, o Palacio de Comunicaci\u00f3ns, sede da Alcald\u00eda de Madrid desde o ano 2007, est\u00e9ndese sobre o extremo sueste e o Banco de Espa\u00f1a sobre o suroeste."}
{"id": "330821", "revid": "1131", "url": "https://gl.wikipedia.org/wiki?curid=330821", "title": "Cerro de los \u00c1ngeles", "text": "O Cerro de los \u00c1ngeles \u00e9 un cerro testemu\u00f1a situado no termo municipal de Xetafe, a uns 10\u00a0km ao sur de Madrid. A s\u00faa fama reside en que foi tradicionalmente considerado como o centro xeogr\u00e1fico da pen\u00ednsula ib\u00e9rica.\nSobre a explanada situada na cima do cerro at\u00f3panse a Ermida da Nosa Se\u00f1ora dos Anxos, do s\u00e9culo XIV, e o Monumento ao Sagrado Coraz\u00f3n, constru\u00eddo en 1919 e inaugurado polo rei Afonso XIII. Tam\u00e9n hai o Seminario Diocesano Nosa Se\u00f1ora dos Ap\u00f3stolos, lugar de formaci\u00f3n para os sacerdotes que realizar\u00e1n o seu labor apost\u00f3lica na Diocese de Xetafe."}
{"id": "330824", "revid": "839", "url": "https://gl.wikipedia.org/wiki?curid=330824", "title": "Stefan Soroka", "text": "Stefan Soroka (en ), nado en Winnipeg (Canad\u00e1) o 13 de novembro de 1951, \u00e9 un eclesi\u00e1stico cat\u00f3lico canadense, dende 2000 6\u00ba arcebispo metropolita de Filadelfia dos ucra\u00ednos.\nTraxectoria.\nO 13 de xu\u00f1o de 1982 foi ordenado sacerdote polo arcebispo de Winnipeg Maksym Hermaniuk.\nO 29 de marzo de 1996 foi nomeado bispo auxiliar de Winnipeg e bispo titular de Acarassus. Recibiu a consagraci\u00f3n episcopal o 13 de xu\u00f1o do mesmo ano, de mans do arcebispo de Winnipeg Michael Bzdel, e tendo como co-consagrantes ao bispo de Saskatoon Cornelius Pasichny e ao bispo auxiliar de Filadelfia Wolodymyr Paska.\nO 29 de novembro de 2000 foi nomeado arcebispo de Filadelfia."}
{"id": "330828", "revid": "23204", "url": "https://gl.wikipedia.org/wiki?curid=330828", "title": "Glut\u00f3n", "text": "O glut\u00f3n (\"Gulo gulo\") \u00e9 un mam\u00edfero pertencente \u00e1 familia dos must\u00e9lidos.\nCaracter\u00edsticas.\nTr\u00e1tase dun animal cunha lonxitude que oscila entre os 70 e 90 cent\u00edmetros. O seu peso pode variar entre os 10 e 20 quilogramos. \u00c9 a especie meirande dentro dos must\u00e9lidos. Semella un pequeno oso pardo, co rabo denso e as patas moi longas.\n\u00c9 unha especie solitaria que vive en grandes extensi\u00f3ns, sen un lugar permanente de residencia. A s\u00faa alimentaci\u00f3n \u00e9 omn\u00edvora: dende bagas ata paxaros, lemmings ou lebres. Tam\u00e9n depreda especies meirandes coma o cervo ou o reno, mais unicamente os individuos enfermos ou envellecidos. En ausencia de caza pode alimentarse de calaza.\nDistribuci\u00f3n.\nPor toda a zona de tundra e taiga en Eurasia. Tam\u00e9n presente no Canad\u00e1 e Alasca."}
{"id": "330829", "revid": "27155", "url": "https://gl.wikipedia.org/wiki?curid=330829", "title": "Raposo \u00e1rtico", "text": "O raposo \u00e1rtico ou raposo polar (\"Vulpes lagopus\") \u00e9 un mam\u00edfero pertencente \u00e1 familia dos c\u00e1nidos.\nCaracter\u00edsticas.\nMoi semellante o raposo com\u00fan, mais adaptado \u00e1s condici\u00f3ns extremas do seu h\u00e1bitat. A principal diferenza \u00e9 o pelame, completamente branco no inverno, e un pardo agrisado no ver\u00e1n. Ademais \u00e9 lixeiramente maior c\u00f3 raposo com\u00fan e o foci\u00f1o e orellas algo m\u00e1is curtas. \u00c9 un animal solitario, ag\u00e1s na \u00e9poca de reproduci\u00f3n. Adoita ser n\u00f3made durante o inverno, \u00e1 procura do alimento. Este pode ser dende bagas e cogomelos ata lemmings, paxaros, ovos, peixes ou aves acu\u00e1ticas. Non despreza a calaza, e mesmo \u00e1s veces segue \u00f3s osos polares para aproveitar os seus restos. Pouco medo\u00f1o, pode aproximarse as vilas ou asentamentos humanos.\nDistribuci\u00f3n.\nSobre todo na tundra aberta, sen presenza de \u00e1rbores. Tam\u00e9n en zonas costeiras ou nas zonas xeadas do \u00c1rtico."}
{"id": "330830", "revid": "1131", "url": "https://gl.wikipedia.org/wiki?curid=330830", "title": "Plaza de Col\u00f3n de Madrid", "text": " \nA Plaza de Col\u00f3n \u00e9 unha das prazas m\u00e1is emblem\u00e1ticas da cidade de Madrid. Recibe o nome de Cristovo Col\u00f3n, ao que fai honor. At\u00f3pase delimitada polas r\u00faas Serrano, Goya, Jorge Juan, e os paseos de Recoletos e La Castellana, unindo estes dous coa r\u00faa G\u00e9nova.\nNa praza at\u00f3panse o Centro de arte Teatro Fern\u00e1n G\u00f3mez, un monumento a Cristovo Col\u00f3n de estilo neog\u00f3tico erixido entre 1881 e 1885, e os Xard\u00edns do Descubrimento, cun monumento formado por tres macroesculturas de formig\u00f3n. Ademais, dende 2001, ondea na praza a bandeira de Espa\u00f1a m\u00e1is grande do mundo, de 14 x 21 metros (294 m\u00b2), nun mastro de 50 m de altura."}
{"id": "330832", "revid": "10599", "url": "https://gl.wikipedia.org/wiki?curid=330832", "title": "Praza de Col\u00f3n de Madrid", "text": ""}
{"id": "330833", "revid": "23204", "url": "https://gl.wikipedia.org/wiki?curid=330833", "title": "Cabassous chacoensis", "text": "Cabassous chacoensis, co\u00f1ecido na bibloiograf\u00eda internacional como armadillo de cola espida do Chaco, \u00e9 unha especie de mam\u00edfero placentario da orde dos cingulados, familia dos dasip\u00f3didos (\u00fanica da orde) e subfamilia dos tolipeutinos, unha das catro que integran o x\u00e9nero \"Cabassous\", nativo da rexi\u00f3n do Gran Chaco, na zona central de Am\u00e9rica do Sur.\nCaracter\u00edsticas.\n\u00c9 o m\u00e1is pequeno dos armadillos de cola espida, cunha lonxitude media de cabeza e tronco de 30\u00a0cm, mentres que a das outras especies oscila entre os 32 e os 46\u00a0cm. Tam\u00e9n te\u00f1en as orellas m\u00e1is pequenas que as dos seus conx\u00e9neres, orellas que, ademais, te\u00f1en unha distintiva expansi\u00f3n carnosa no bordo dianteiro da que carecen as outras especies.\nH\u00e1bitat e distribuci\u00f3n.\nComo os seus nomes (cient\u00edfico e vulgar) indican, este armadillo de cola espida enc\u00f3trase na rexi\u00f3n do Gran Chaco, desde Paraguai occidental ao centro-norte da Arxentina. Tam\u00e9n se pode encontrar en Bolivia e, posibemente, no Brasil.\nDentro desta rexi\u00f3n, \u00e9 m\u00e1is probabel encontralo en h\u00e1bitats semi\u00e1ridos, m\u00e1is que nos h\u00famidos. Polo xeral habita en zonas de bosques xer\u00f3filos pouco densos e en sabanas abertas ou pr\u00f3ximas \u00e1s salinas, buscando refuxio en engrobas entre o bosque. Esta comunidade arb\u00f3rea pertence \u00e1 provincia fitogeogr\u00e1fica chaque\u00f1a, especificamente ao Chaco seco e ao Chaco semi\u00e1rido.\nBiolox\u00eda.\nDebido aos h\u00e1bitats inh\u00f3spitos nos que vive, esta especie foi pouco estudada, e pouco se co\u00f1ece da s\u00faa biolox\u00eda e comportamento, a\u00ednda que se sup\u00f3n que \u00e9 un animal solitario de h\u00e1bitos nocturnos, e un activo escavador de tobos, nos que pasar\u00eda agochado durante case todo o d\u00eda sa\u00edndo \u00e1 noiti\u00f1a pata alimentarse principalmente de formigas e t\u00e9rmites, pero tam\u00e9n de gran cantidade doutros insectos, como escaravellos e as s\u00faas larvas, e posibelmente tam\u00e9n lagartos e outros animais pequenos; pode tam\u00e9n matar gali\u00f1as para alimentarse. Citouse que pode facer unha chamada que \u00e9 unha especie de gru\u00f1ido, e que as femias traen ao mundo unha soa cr\u00eda por parto.\nTaxonom\u00eda.\nDescrici\u00f3n.\nA especie \"Cabassous chacoensis\" foi descrita en 1980 polo zo\u00f3logo R. M. Wetzel na p\u00e1xina 335 do seu traballo \"Revision of the naked-tailed armadillos, genus \"Cabassous\" Mc Murtrie\". \"Annals of Carnegie Museum\", 49 (2): 223-357. Non se co\u00f1ecen subespecies.\nEtimolox\u00eda.\nO espec\u00edfico, \"chacoensis\", fai referencia \u00e1 s\u00faa \u00e1rea de dispersi\u00f3n, no Chaco.\nOutros nomes vulgares.\nAdemais de armadillo de cola espida do Chaco, a especie tam\u00e9n se co\u00f1ece, nos pa\u00edses onde se distrib\u00fae, polos nomes de \"cabas\u00fa chaque\u00f1o\", \"tat\u00fa a\u00ed\", \"pichiciego grande\", \"cabas\u00fa de orejas cortas\", \"tat\u00fa-piche chaque\u00f1o\", \"quirquincho de rabo mole\", \"cabas\u00fa chico\", \"quirquincho blanco\" e \"tat\u00fa de rabo molle chaque\u00f1o\"."}
{"id": "330834", "revid": "22795", "url": "https://gl.wikipedia.org/wiki?curid=330834", "title": "Armadillo de cola espida do Chaco", "text": ""}
{"id": "330835", "revid": "1131", "url": "https://gl.wikipedia.org/wiki?curid=330835", "title": "Porta de Alcal\u00e1", "text": "A Porta de Alcal\u00e1 (en castel\u00e1n: \"Puerta de Alcal\u00e1\") \u00e9 unha das cinco antigas portas reais que daban acceso \u00e1 cidade de Madrid.\nAt\u00f3pase situada no centro da rotonda da praza da Independencia, no cruzamento das r\u00faas de Alcal\u00e1, Alfonso XII, Serrano e Salustiano Ol\u00f3zaga, xunto \u00e1s portas do Retiro: Porta de Espa\u00f1a, Porta da Independencia (entrada principal aos xard\u00edns do Retiro) e Porta de Hernani.\nHistoria e caracter\u00edsticas.\nA porta daba acceso a aqueles viaxeiros que entraban antigamente \u00e1 poboaci\u00f3n desde Francia, Arag\u00f3n ou Catalu\u00f1a por Alcal\u00e1 de Henares. Na actualidade \u00e9 unha porta monumental que se atopa situada xunto \u00e1 Fonte de Cibeles e o Parque do Retiro. Foi constru\u00edda por mandato de Carlos III en substituci\u00f3n doutra porta anterior que exist\u00eda xa desde o s\u00e9culo XVI. O dese\u00f1o e obra pertence ao arquitecto italiano Francesco Sabatini. Competiron con Sabatini outros proxectos por parte de arquitectos espa\u00f1ois: Ventura Rodr\u00edguez e de Jos\u00e9 de Hermosilla, sendo finalmente elixido persoalmente polo Rei o dese\u00f1o de Sabatini.\nTr\u00e1tase dunha porta de estilo neocl\u00e1sico e aspecto monumental similar aos Arcos de Triunfos romanos, se erigi\u00f3 mirando o seu exterior a oriente no ano 1778. A porta foi posteriormente restaurada en cinco ocasi\u00f3ns en m\u00e1is de dous s\u00e9culos de existencia, sendo a \u00faltima a finais do s\u00e9culo XX. A orixinalidade da s\u00faa f\u00e1brica consiste en ser o primeiro arco de triunfo constru\u00eddo en Europa trala ca\u00edda do Imperio romano, sendo precursor doutros como o Arco do Triunfo de Par\u00eds e a Porta de Brandeburgo en Berl\u00edn.\nSufriu desde os seus comezos diversas transformaci\u00f3ns urban\u00edsticas na s\u00faa contorna, pasando de ser a fronteira exterior de Madrid a un centro tur\u00edstico de obrigado paso que aparece inserida case no medio da mesma cidade. Este cambio debeuse ao ensanche do s\u00e9culo XIX ao longo do barrio de Serrano e a prolongaci\u00f3n da r\u00faa de Alcal\u00e1. Finalmente \u00e9 desde 1976 considerado polo Estado Espa\u00f1ol como un Monumento Hist\u00f3rico-Art\u00edstico, estendendo a s\u00faa categor\u00eda \u00e1 mesma praza da Independencia.\nA porta xa desde a s\u00faa localizaci\u00f3n final foi adquirindo desde finais do s\u00e9culo XVIII relevancia no pobo madrile\u00f1o, e a finais do s\u00e9culo XIX era xa un dos seus monumentos m\u00e1is caracter\u00edsticos que aparece en numerosas ilustraci\u00f3ns da cidade. Ao ser un dos monumentos m\u00e1is representativos, na s\u00faa dobre condici\u00f3n de mirada cara ao interior da cidade e ao exterior da mesma. a Porta de Alcal\u00e1 serviu como soporte para todo tipo de manifestaci\u00f3ns pol\u00edticas e art\u00edsticas e nas s\u00faas inmediaciones produc\u00edronse numerosos feitos hist\u00f3ricos."}
{"id": "330836", "revid": "10599", "url": "https://gl.wikipedia.org/wiki?curid=330836", "title": "Puerta de Alcal\u00e1", "text": ""}
{"id": "330837", "revid": "1131", "url": "https://gl.wikipedia.org/wiki?curid=330837", "title": "Porta do Sol (Madrid)", "text": " \nA Porta do Sol \u00e9 unha c\u00e9ntrica praza da cidade de Madrid. Aqu\u00ed at\u00f3pase desde 1950 o denominado Quil\u00f3metro Cero das estradas radiais espa\u00f1olas.\nO edificio m\u00e1is antigo da Porta do Sol \u00e9 a Casa de Correos e nela destaca o reloxo de torre que foi constru\u00eddo e doado no s\u00e9culo XIX por Jos\u00e9 Rodr\u00edguez de Losada, e cuxas badaladas das 12 da noite do 31 de decembro marcan a tradicional toma das doce uvas \u00e1 gran maior\u00eda dos espa\u00f1ois. Ditas badaladas empez\u00e1ronse a televisar o 31 de decembro de 1962 na Primera de Televisi\u00f3n Espa\u00f1ola e a partir dese ano non se deixaron de retransmitir por diversas canles de televisi\u00f3n de Espa\u00f1a.\nA Porta do Sol foi nas s\u00faas orixes un dos accesos do valado que rodeaba Madrid no s\u00e9culo XV, que recoll\u00eda no seu per\u00edmetro os arrabaldes medievais que foran crecendo extramuros, a redor da muralla cristi\u00e1 do s\u00e9culo XII. O nome da porta prov\u00e9n dun sol que adornaba a entrada, colocado a\u00ed por estar orientada a porta cara ao levante."}
{"id": "330839", "revid": "5863", "url": "https://gl.wikipedia.org/wiki?curid=330839", "title": "Gulo gulo", "text": ""}
{"id": "330842", "revid": "98629", "url": "https://gl.wikipedia.org/wiki?curid=330842", "title": "Virus de Zika", "text": "O virus de Zika ou virus Zika (ZIKV, virus do bosque de Zika en Uganda) \u00e9 un virus pertencente \u00e1 familia \"Flaviviridae\" e ao x\u00e9nero \"Flavivirus\".\nEn humanos este virus causa inicialmente unha enfermidade leve chamada febre de Zika, Zika, ou doenza de/do Zika, transmitida por mosquitos, que se co\u00f1ec\u00eda desde a d\u00e9cada de 1950 como unha doenza propia dunha estreita \u00e1rea ecuatorial que se estend\u00eda desde \u00c1frica a Asia. Non obstante, en 2014, o virus espallouse m\u00e1is cara ao leste a trav\u00e9s do oc\u00e9ano Pac\u00edfico e chegou \u00e1 Polinesia Francesa, e despois \u00e1 illa de Pascua e en 2015 alcanzou Am\u00e9rica Central, o Caribe e Suram\u00e9rica, onde orixinou en 2015-2016 un gromo que chegou ao nivel de pandemia. O virus de Zika est\u00e1 relacionado cos virus causantes do dengue, febre amarela, encefalite xaponesa, e febre do Nilo occidental. A doenza que causa \u00e9 similar a unha forma suave do dengue, que se trata principalmente gardando repouso, e con calmantes e non pode ser previda con f\u00e1rmacos ou vacinas. Hai unha moi posible ligaz\u00f3n entre a febre de Zika e a microcefalia en nenos neonatos que a adquiren por transmisi\u00f3n de nai a fillo, e tam\u00e9n con condici\u00f3ns neurol\u00f3xicas m\u00e1is fortes en adultos infectados, inclu\u00edndo casos de s\u00edndrome de Guillain-Barr\u00e9.\nXunto con outros virus da s\u00faa familia, o virus de Zika \u00e9 un virus con envoltura e icosa\u00e9drico cun xenoma de ARN monocatenario non segmentado e de sentido positivo. Est\u00e1 moi estreitamente relaciondao co virus Spondweni e \u00e9 un dos dous virus situado no clado do virus Spondweni.\nO virus illouse por primeira vez en 1947 dun macaco rhesus que fora encerrado nunha gaiola e deixado no bosque de Zika en Uganda, preto do lago Vitoria, polos cient\u00edficos do Instituto de investigaci\u00f3n da febre amarela. F\u00edxose no mesmo lugar un segundo illamento do virus nun mosquito da especie \"Aedes africanus\" en 1948. Cando o mencionado mono desenvolveu unha febre, os investigadores illaron do seu soro un axente transmisible que foi descrito definitivamente como o virus de Zika (\"Zika virus\") en 1952. En 1968, foi illado por vez primeira de humanos en Nixeria. De 1951 a 1981, houbo informes de probas de infecci\u00f3ns en humanos noutros pa\u00edses africanos, como a Rep\u00fablica Centroafricana, Exipto, Gab\u00f3n, Serra Leoa, Tanzania, e Uganda, e tam\u00e9n nalg\u00fans pa\u00edses de Asia como India, Indonesia, Malaisia, Filipinas, Tailandia, e Vietnam.\nHipotet\u00edzase que a patox\u00e9nese do virus empeza cunha infecci\u00f3n das c\u00e9lulas dendr\u00edticas preto do sitio de inoculaci\u00f3n, e seguidamente esp\u00e1llase aos ganglios linf\u00e1ticos e ao torrente sangu\u00edneo. Os flavivirus xeralmente repl\u00edcanse no citoplasma, pero os ant\u00edxenos do virus de Zika foron atopados no n\u00facleo das c\u00e9lulas infectadas.\nHai d\u00faas li\u00f1axes do virus de Zika, a li\u00f1axe africana e a asi\u00e1tica. Os estudos filoxen\u00e9ticos indican que o virus espallado por Am\u00e9rica est\u00e1 moi probablemente relacionado coas cepas da Polinesia Francesa. Public\u00e1ronse as secuencias xen\u00f3micas completas de virus Zika. Recentes descubrimentos preliminares a partir de secuencias do virus atoparon un posible cambio nun cod\u00f3n da prote\u00edna non estrutural 1 do virus que pode incrementar a taxa de replicaci\u00f3n viral en humanos.\nDebido \u00e1 dimensi\u00f3n que alcanzou a epidemia de 2015-2016 as autoridades sanitarias dalg\u00fans pa\u00edses recomendaron precauci\u00f3ns, especialmente a mulleres embarazadas, \u00e1 hora de viaxar aos pa\u00edses m\u00e1is afectados, mentres que Colombia, Rep\u00fablica Dominicana, Ecuador, O Salvador, e Xamaica aconsellaron \u00e1s mulleres que pospuxeran o seu proxecto de quedaren pre\u00f1adas ata que se saiba m\u00e1is sobre os riscos para os fetos.\nTransmisi\u00f3n.\nO virus de Zika transm\u00edtese por medio de mosquitos que te\u00f1en actividade di\u00farna e foi illado de varias especies deles do x\u00e9nero \"Aedes\", como \"A. aegypti\", e mosquitos arb\u00f3reos como \"A. africanus\", \"A. apicoargenteus\", \"A. furcifer\", \"A. hensilli\", \"A. luteocephalus\", e \"A. vitattus\". O per\u00edodo de incubaci\u00f3n extr\u00ednseco nos mosquitos \u00e9 de aproximadamente 10 d\u00edas. O virus de Zika pode transmitirse entre humanos por contacto sexual e pode tam\u00e9n cruzar a placenta, e afectar aos fetos.\nOs h\u00f3spedes vertebrados do virus son principalmente monos e humanos. Antes da epidemia de 2015-2016, que en realidade empezou en 2007, o virus de Zika \"raramente causaba infecci\u00f3ns 'que se estendesen' reco\u00f1ecidas en humanos, mesmo nas \u00e1reas enzo\u00f3ticas\".\nO risco social potencial do virus de Zika pode ser delimitado pola distribuci\u00f3n das especies de mosquitos que o transmiten (o seu vector epidemiol\u00f3xico). A distribuci\u00f3n global do portador m\u00e1is citado do virus Zika, \"A. aegypti\", est\u00e1 expand\u00edndose debido ao comercio e viaxes globais. A distribuci\u00f3n de \"A. aegypti\" \u00e9 agora a m\u00e1is ampla da que se ten rexistro, xa que est\u00e1 presente en todos os continentes inclu\u00edndo a periferia de Europa e en Norteam\u00e9rica.\nFix\u00e9ronse informes recentes sobre o espallamento do Zika en Am\u00e9rica Latina e o Caribe. Os pa\u00edses e territorios que foron identificados pola Organizaci\u00f3n da Sa\u00fade Panamericana como zonas onde houbo unha \"transmisi\u00f3n do virus de Zika local\" son Barbados, Bolivia, Brasil, Colombia, Rep\u00fablica Dominicana, Ecuador, O Salvador, G\u00fciana Francesa, Guadalupe, Guatemala, G\u00fciana, Hait\u00ed, Honduras, Martinica, M\u00e9xico, Panam\u00e1, Paraguai, Porto Rico, Saint Martin, Suriname e Venezuela.\nEn 2009 acreditouse un caso de transmisi\u00f3n sexual do virus nun bi\u00f3logo norteamericano que visitara Senegal e que de regreso transmitiu o virus \u00e1 s\u00faa muller, a cal enfemou de Zika. Consid\u00e9rase que foi a primeira persoa que transmitiu por v\u00eda sexual un virus normalmente transmitido por insectos voadores.\nEn 2015, detectouse o ARN do virus Zika no l\u00edquido amni\u00f3tico de dous fetos, o que indicaba que cruzara a placenta e pod\u00eda causar unha infecci\u00f3n transmitida verticalmente de nai a fillo. O 20 de xaneiro de 2016, cient\u00edficos do estado de Paran\u00e1, Brasil, detectaron material xen\u00e9tico do virus de Zika na placenta dunha muller que sufrira un aborto debido \u00e1 microcefalia do seu feto, o cal confirmaba que o virus pode atravesar a barreira placentaria.\nVacinas.\nA\u00ednda que existen vacinas efectivas contra varios flavivirus, non \u00e9 as\u00ed para o virus de Zika. Hai vacinas contra o virus da febra amarela, o da encefalie xaponesa e encefalite transitida por carrachas xa desde a d\u00e9cada de 1930 e recentemente introduciuse a vacina contra o dengue.\nPor\u00e9n, os traballos para obter unha vacina contra o virus de Zika a\u00ednda se iniciaron hai pouco, segundo Anthony Fauci, director do National Institute of Allergy and Infectious Diseases dos Estados Unidos. Os investigadores do Vaccine Research Center que traballan nesta vcina te\u00f1en unha ampla experiencia de traballo en vacinas para outros virus como o virus do Nilo occidental, o virus chikungunya e o do dengue. Segundo algunhas previsi\u00f3ns en 10 ou 12 anos poder\u00eda dispo\u00f1erse dunha vacina efectiva contra o virus de Zika.\nCl\u00ednica.\nS\u00edntomas com\u00fans das infecci\u00f3ns por este virus son dores de cabeza leves, erupci\u00f3n maculopapular, febre, malestar, conxuntivite e dor articular. O primeiro caso ben documentado de Zika foi descrito en 1964; empezou cunha dor de cabeza leve, e seguiu con erupci\u00f3n maculopapular, febre e dor de costas; despois, en dous d\u00edas, a erupci\u00f3n empezou a diminu\u00edr, e en tres d\u00edas, a febre cesou e s\u00f3 permaneceu a erupci\u00f3n. En xeral, a febre de Zika \u00e9 unha doenza que adoita ser relativamente leve e de alcance limitado, da que s\u00f3 unha de cada cinco persoas afectadas chega a presentar s\u00edntomas, sen que haxa v\u00edtimas mortais, pero o seu verdadeiro potencial como axente viral desco\u00f1\u00e9cese.\nEn 2016, non hai vacina contra el nin f\u00e1rmacos preventivos. Os s\u00edntomas poden ser tratados con paracetamol (acetaminof\u00e9n), mentres que a aspirina e outros antiinflamatorios non esteroideos s\u00f3 se deber\u00edan usar se foi descartado o dengue para as\u00ed reducir o risco de hemorraxias.\nComplicaci\u00f3ns neurol\u00f3xicas.\nNunha epidemia de zika na Polinesia Francesa, produc\u00edronse 73 casos de s\u00edndrome de Guillain\u2013Barr\u00e9 e outras condici\u00f3ns neurol\u00f3xicas nunha poboaci\u00f3n de 270.000 persoas, que poden ser resultado de complicaci\u00f3ns por infecci\u00f3n polo virus de Zika.\nEn decembro de 2015, o Centro Europeo para a Prevenci\u00f3n e Control de Doenzas sacou unha extensa actualizaci\u00f3n sobre a posible asociaci\u00f3n do virus Zika coa microcefalia conx\u00e9nita. Os datos suxiren que os beb\u00e9s neonatos paridos por nais que tiveran unha infecci\u00f3n polo virus de Zika durante o primeiro trimestre de embarazo te\u00f1en un risco incrementado de padecer microcefalia. En decembro de 2015 sospeit\u00e1base que unha infecci\u00f3n transplacentaria do feto pod\u00eda orixinar a microcefalia e danos cerebrais. O ministro de Sanidade do Brasil confirmou despois a relaci\u00f3n entre o virus Zika e a microcefalia.\nHistoria.\nEn 1947, cient\u00edficos que investigaban a febre amarela situaron nunha gaiola un macaco rhesus no boque de Zika (\"zika\" significa 'descoidado' en idioma luganda), preto do Instituto de Investigaci\u00f3n de Virus de \u00c1frica Occidental en Entebbe, Uganda. O mono desenvolveu unha febre, e os investigadores illaron do seu soro un axente transmisible, que en 1952 ser\u00eda descrito como o virus de Zika. Non se illou de humanos ata anos despois, en Nixeria. Desde ent\u00f3n ata 2007 os casos confirmados de infecci\u00f3n por este virus foron raros e localizados en Asia e Sueste asi\u00e1tico.\nEn 2007, deuse o primeiro gromo f\u00f3ra de \u00c1frica ou Asia na illa de Yap nos Estados Federados de Micronesia, que se caracterizou por producir erupci\u00f3ns, conxuntivite e artralxia, e inicialmente pensouse que se trataba de casos de dengue, de chikungunya, ou de doenza do r\u00edo Ross. Por\u00e9n, as mostras do soro dos pacientes en fase aguda da doenza conti\u00f1an ARN do virus de Zika. Confirm\u00e1ronse 49 casos, e contabiliz\u00e1ronse outros 59 casos non confirmados, e non houbo hospitalizaci\u00f3ns nin falecementos. Posteriormente houbo epidemias en Polinesia, illa de Pascua, illas Cook e Nova Caledonia.\nDesde abril de 2015, est\u00e1 tendo lugar un gran gromo de virus Zika en Am\u00e9rica, que empezou no Brasil e que se espallou por moitos pa\u00edses de Am\u00e9rica do Sur e Central e o Caribe. En xaneiro de 2016, a CDC estadounidense emitiu unha alerta de nivel 2 para as viaxes por esas rexi\u00f3ns onde se est\u00e1 a producir a transmisi\u00f3n do virus. A CDC recomendou \u00e1s mulleres embarazadas consultar aos seus m\u00e9dicos antes de viaxar \u00e1 zona. Os gobernos ou axencias sanitarias de pa\u00edses como o Reino Unido, Irlanda, Nova Zelandia, Canad\u00e1, e a Uni\u00f3n Europea fixeron advertencias similares pouco despois. En Colombia, o ministro de Sanidade recomendou evitar o embarazo durante oito meses, mentres que Ecuador, O Salvador e Xamaica fixeron tam\u00e9n advertencias similares.\nNo Brasil anunci\u00e1ronse plans, para previr o espallamento do virus Zika durante os Xogos Ol\u00edmpicos de Ver\u00e1n de 2016 de R\u00edo de Xaneiro.\nSegundo informou a CDC, as autoridades sanitarias brasileiras informaron de m\u00e1is de 3.500 casos de micrfocefalia entre outubro de 2015 e xaneiro de 2016. Alg\u00fans dos nenos afectados presentaron un tipo grave de microcefalia e outros morreron. A\u00ednda non se comprende ben o espectro completo de resultados que poder\u00edan estar asociados coa infecci\u00f3n durante o embarazo e os factores que poder\u00edan incrementar o risco para o feto. Plan\u00e9anse m\u00e1is estudos para aprender m\u00e1is sobre os riscos da infecci\u00f3n polo virus Zika durante o embarazo. Na rexi\u00f3n m\u00e1is afectada do Brasil aproximadamente o 1 % dos neonatos son susceptibles de ter microcefalia."}
{"id": "330843", "revid": "27155", "url": "https://gl.wikipedia.org/wiki?curid=330843", "title": "Virus Zika", "text": ""}
{"id": "330844", "revid": "27155", "url": "https://gl.wikipedia.org/wiki?curid=330844", "title": "ZIKV", "text": ""}
{"id": "330845", "revid": "22570", "url": "https://gl.wikipedia.org/wiki?curid=330845", "title": "Cabassous unicinctus", "text": "Cabassous unicionctus, co\u00f1ecido na bibliograf\u00eda internacional como armadillo de cola espida do Sur ou armadillo de cola espida meridional, \u00e9 unha especie de mam\u00edfero placentario da orde dos cingulados, familia dos dasip\u00f3didos (\u00fanica da orde) e subfamilia dos tolipeutinos, unha das catro que integran o x\u00e9nero \"Cabassous\",\n\u00c9 a especie de m\u00e1is ampla \u00e1rea de distribuci\u00f3n de todas as dos armadillos de cola espida, xa que se estende sobre toda a metade norte do continente surameriucano, desde Venezuela a Bolivia, pasando por Colombia, Ecuador, Per\u00fa, Suriname, Brasil, e quizais Paraguai.\nCaracter\u00edsticas.\nM\u00e1is pequeno do que alg\u00fans outros armadillos, os machos miden unha media de 36\u00a0cm de lonxitude de cabeza e tronco, e pesan ao redor de 3,0\u00a0kg, mentres que as femias son m\u00e1is grandes, xa que alcanzan os 38\u00a0cm e un peso de 3,8\u00a0kg. A cola mide uns 16\u00a0cm en ambos os sexos e ten s\u00f3 pequenas escamas na pel, como en todas as especies do x\u00e9nero, e a diferenza dos escudos m\u00e1is grandes que presentan a maior\u00eda dos armadillos.\nA parte superior do corpo est\u00e1 cubierta por unha armadura \u00f3sea de cor gris escura formada por escudos cadrados. Na parte media, esta coiraza div\u00eddese nunha serie de aneis m\u00f3biles (de dez a trece), dando ao animal certo grao de flexibilidade. A\u00ednda que hai algunhas serdas e pelos ao redor das marxes dos escudos, a cola e a parte inferior do animal est\u00e1n desprovistas de pelo. A coiraza cobre a parte posterior do colo estend\u00e9ndose at\u00e9 a cabeza, entre as orellas. Tam\u00e9n hai escamas, m\u00e1is pequenas e m\u00e1is delgadas, nas meixelas e na superficie externa das orellas. O foci\u00f1o \u00e9 relativamente curto e as orellas son grandes e en forma de funil. As catro patas rematan en cinco dedos con garras, \u00e1s das patas anteriores particularmente grandes.\nH\u00e1bitat e distribuci\u00f3n.\nO armadillo de cola espida do Sur enc\u00f3ntrase no norte de Suram\u00e9rica, ao leste dos Andes, chegando polo sur at\u00e9 o norte de Paraguai e o sur do Brasil.\nVive nunha variedade de h\u00e1bitats en toda esta rexi\u00f3n desde a selva tropical at\u00e9 zonas pantanosas, O Cerrado brasileiro e prader\u00edas abertas.\n\u00c9 un animal terrestre, solitario e nocturno, que vive en numerosos h\u00e1bitats desde o bosque tropical at\u00e9 en prader\u00edas. Ao igual que moitos outros armadillos, \u00e9 insect\u00edvoro, aliment\u00e1ndose fundamentalmente de formigas e t\u00e9rmites. Escava tobos cuxa entrada \u00e9 duns 16\u00a0cm de di\u00e1metro; as mesmas util\u00edzaas s\u00f3 durante unha noite e despois as abandona.\nBiolox\u00eda e costumes.\nO armadillo de cola espida do Sur \u00e9 un animal solitario e do que se di que \u00e9 nocturno nos tr\u00f3picos, pero se informou de que tam\u00e9n \u00e9 di\u00farno mais ao sur. Como case todos os armadillos, \u00e9 insect\u00edvoro, aliment\u00e1ndose case exclusivamente de formigas e t\u00e9rmites.\nA reproduci\u00f3n ocorre durante todo o ano.\nEste animal pode vivir at\u00e9 sete anos en catividade.\n\"Cabassous unicinctus\" pasa moito do seu tempo escavando; cava tobos de cerca de 16\u00a0cm de di\u00e1metro, na parte exterior, pero o animal, xirando o seu corpo ao escavar, constr\u00fae espazos arredondados m\u00e1is amplos a uns 45\u00a0cm da entrada. Polo xeral estes tobos est\u00e1n situados nas proximidades dos mont\u00edculos dos termiteiros.\nTaxonom\u00eda.\nDescrici\u00f3n.\nA especie foi descrita en 1758 por Carl von Linn\u00e9 na 10\u00aa edici\u00f3n do seu \"Systema Naturae\", baixo o nome de \"Dasypus unicinctus\". Posteriormente foi reclasificado dentro do x\u00e9nero \"Cabassous\".\nSin\u00f3nimos.\nAdemaios de polo nome primixenio que lle impuxo Linneo, e do actualmentre v\u00e1lido, co\u00f1ecense tam\u00e9n polo sin\u00f3nimo:\nSubespecies.\n\u00c9 pos\u00edbel que este taxon poida abarcar m\u00e1is dunha especie, e que as poboaci\u00f3ns do norte e do sur representen especies separadas. (E. Cu\u00e9llar com. pers. 2004).\nPero na actualidade, e despoisa do traballo de Wetzel (1980), reco\u00f1\u00e9cense, dentro da especie, as d\u00faas subespecies seguintes:\nCabassous unicinctus \nEstado de conservaci\u00f3n.\nDesde o ano 2006 a Uni\u00f3n Internacional para a Conservaci\u00f3n da Natureza e dos Recursos Naturais (UICN) v\u00e9n cualificando o status de \"Cabassous unicinctus\" como \"LC\" (pouco preocupante) debido \u00e1 s\u00faa ampla \u00e1rea de distribuci\u00f3n, \u00e1 presum\u00edbel abundante poboaci\u00f3n, a que se acha en numerosas \u00e1reas protexidas, e porque \u00e9 pouco prob\u00e1bel que a s\u00faa poboaci\u00f3n estea decrecendo tan rapidamente como para inclu\u00edr a especie nunha categor\u00eda de ameazada."}
{"id": "330846", "revid": "22795", "url": "https://gl.wikipedia.org/wiki?curid=330846", "title": "Armadillo de cola espida do Sur", "text": ""}
{"id": "330847", "revid": "22795", "url": "https://gl.wikipedia.org/wiki?curid=330847", "title": "Armadillo de cola espida meridional", "text": ""}
{"id": "330851", "revid": "1131", "url": "https://gl.wikipedia.org/wiki?curid=330851", "title": "International Standard Name Identifier", "text": "O International Standard Name Identifier ou ISNI \u00e9 unha base de datos que xestiona un m\u00e9todo para identificar de forma un\u00edvoca as persoas que colaboran con contidos nos medios de comunicaci\u00f3n, como libros, programas de televisi\u00f3n, artigos de xornais ou revistas, etc. Este identificador consiste en dezaseis cifras divididas en cadanseu bloque de catro.\nExemplo: o n\u00famero ISNI de Alfonso Daniel Rodr\u00edguez Castelao \u00e9 0000 0001 0856 5397.\nFoi desenvolvida baixo o auspicio da Organizaci\u00f3n Internacional para a Estandarizaci\u00f3n (ISO) coa s\u00faa norma internacional ISO-27729, publicada o 15 de marzo de 2012. A subcomisi\u00f3n novena do comit\u00e9 t\u00e9cnico 46 \u00e9 a respons\u00e1bel do seu desenvolvemento. O ISNI pode ser empregado para a desambig\u00fcaci\u00f3n de nomes que, doutro xeito, poder\u00edan confundirse, e ligan os datos sobre estas persoas, que son recollidos e utilizados en t\u00f3dolos sectores da industria dos medios de comunicaci\u00f3n. No ano 2014, o banco de datos do ISNI conti\u00f1a m\u00e1is de oito mill\u00f3ns de identidades, ou sexa, 7,53 mill\u00f3ns de persoas e 490\u00a0000 organizaci\u00f3ns. Nela colaboran 29 instituci\u00f3ns e bases de datos, as\u00ed como corenta bibliotecas nacionais e de investigaci\u00f3n. Int\u00e9granse tam\u00e9n os datos do rexisto Virtual International Authority File (VIAF)."}
{"id": "330852", "revid": "25871", "url": "https://gl.wikipedia.org/wiki?curid=330852", "title": "ISNI", "text": ""}
{"id": "330853", "revid": "98629", "url": "https://gl.wikipedia.org/wiki?curid=330853", "title": "Ecorrexi\u00f3n do Cerrado", "text": "A Ecorrexi\u00f3n do Cerrado, ou simplemente O Cerrado (do portugu\u00e9s \"pechado\", \"denso\"), \u00e9 unha ampla ecorrexi\u00f3n de sabana tropical do Brasil.\nHistoria e caracter\u00edsticas.\nO Cerrado cobre 1.916.900\u00a0km\u00b2 nos que se incl\u00faen o estado de Goi\u00e1s, o Distrito Federal, a maior parte dos estados Mato Grosso, Mato Grosso do Sul, Tocantins, a parte occidental de Minas Gerais e Ba\u00eda, a parte sur de Maranh\u00e3o e Piau\u00ed, e pequenas partes dos estados de S\u00e3o Paulo e de Paran\u00e1.\nEste ecosistema ocupa o 22 % da superficie do Brasil, sendo a\u00ednda maior que a superficie de Alasca. O Cerrado est\u00e9ndese, as\u00ed mesmo, polo leste de Bolivia, o nordeste e centro de Paraguai, alcanzando polo sur, xa empobrecido, o Parque provincial Tey\u00fa Cuar\u00e9 e arredores, na provincia de Misiones, Arxentina, segundo recentes investigaci\u00f3ns nas que se abordou a not\u00e1bel afinidade da flora vascular e a fauna de vertebrados desta \u00e1rea protexida con respecto ao Cerrado \"sensu stricto\".\nDurante o holoceno temper\u00e1n, a vexetaci\u00f3n correspondente ao cerrado expandiuse e ocupou unha superficie maior que a actual.\nHoxe existen \"illas\" de Cerrado na \u00e1rea de selvas semideciduas da mata atl\u00e1ntica, que ser\u00edan o remanente desta maior \u00e1rea de distribuci\u00f3n da vexetaci\u00f3n do Cerrado alcanzada hai 10.000-7.000 anos.\nEsta rexi\u00f3n natural limita ao norte coa rexi\u00f3n da Amazonia e ao oeste e suroeste co Gran Chaco, respecto ao cal mant\u00e9n grandes semellanzas florifaun\u00edsticas e paisax\u00edsticas.\nO Cerrado caracter\u00edzase por unha enorme biodiversidade de plantas e animais, pero esta riqueza natural est\u00e1 progresivamente ameazada polos monocultivos (particularmente polo da soia), a expansi\u00f3n da agricultura en xeral e a queima da vexetaci\u00f3n para facer carb\u00f3n vexetal.\nA pesar do feito de que deste ecosistema xa se perdeu moito, Norman Borlaug, laureado co Premio Nobel da Paz, describiu o \"cerrado\" como unha das \u00faltimas fronteiras da terra de zonas virxes con posibilidade de seren ar\u00e1beis para a expansi\u00f3n da agricultura."}
{"id": "330856", "revid": "98629", "url": "https://gl.wikipedia.org/wiki?curid=330856", "title": "Cerrado", "text": "O top\u00f3nimo Cerrado pode referirse a:"}
{"id": "330857", "revid": "89787", "url": "https://gl.wikipedia.org/wiki?curid=330857", "title": "Die Antwoord", "text": "Die Antwoord (, \"A Resposta\") \u00e9 un grupo de m\u00fasica rap-rave surafricano formado en Cidade do Cabo no ano 2008. Os membros do grupo son Ninja, Yolandi Visser (estilizado como Vi$$er) e DJ Hi-Tek. O estilo visual e musical deste grupo incorpora elementos da subcultura \"zef\", unha cultura descrita como moderna e vulgar, que se apropia de elementos culturais descartados e anticuados. As letras das s\u00faas canci\u00f3ns est\u00e1n en afrikaans, xosa e ingl\u00e9s.\nDie Antwoord publicou o seu \u00e1lbum de estrea \"$O$\" no 2009 de forma gratu\u00edta. Tras firmar por un breve per\u00edodo de tempo co selo Interscope Records, no ano 2011 fundaron o seu propio selo Zef Recordz, publicando dous \u00e1lbums m\u00e1is titulados \"Ten$Ion\" (2012) e \"Donker Mag\" (2014)."}
{"id": "330863", "revid": "75439", "url": "https://gl.wikipedia.org/wiki?curid=330863", "title": "Pseudochondrostoma duriense", "text": "Pseudochondrostoma duriense \u00e9 unha especie de peixe tele\u00f3steo da familia dos cipr\u00ednidos. \u00c9 end\u00e9mica do noroeste da Pen\u00ednsula Ib\u00e9rica.\nDescrici\u00f3n.\nTr\u00e1tase dunha especie de talle medio que non adoita acadar os 50 cm de lonxitude total. A apertura bucal \u00e9 infera e recta cun beizo inferior groso que presenta unha l\u00e1mina c\u00f3rnea. As aletas dorsal e anal presentan 8 radios ramificados, en ocasi\u00f3ns 9. Ten entre 63 e 74 escamas na li\u00f1a lateral. O n\u00famero de dentes far\u00ednxeos \u00e9 de 5-5 e o de branquiespi\u00f1as de 12 a 24. O corpo adoita estar pigmentado con pequenas manchas negras que son m\u00e1is evidentes nas poboaci\u00f3ns de Portugal e Galicia."}
{"id": "330868", "revid": "23204", "url": "https://gl.wikipedia.org/wiki?curid=330868", "title": "Ezra Miller", "text": "Ezra Matthew Miller, nado en Wyckoff, Nova Jersey o 30 de setembro de 1992, \u00e9 un actor, cantante, m\u00fasico e modelo estadounidense. Fixo a s\u00faa primeira aparici\u00f3n no cine con \"Afterschool\" (2008). Posteriormente protagonizou \"We Need to Talk About Kevin\" (2011) e co-protagonizou \"The Perks of Being a Wallflower\" (2012). En 2015, apareceu no drama \"The Stanford Prison Experiment\" e na comedia \"Trainwreck\"."}
{"id": "330869", "revid": "23204", "url": "https://gl.wikipedia.org/wiki?curid=330869", "title": "Ezra Matthew Miller", "text": ""}
{"id": "330870", "revid": "102241", "url": "https://gl.wikipedia.org/wiki?curid=330870", "title": "Crioulo palenquero", "text": "O palenquero (tam\u00e9n palenque) \u00e9 unha lingua crioula baseado no castel\u00e1n falada en Colombia. O palenquero \u00e9 a \u00fanica lingua crioula baseada no castel\u00e1n de Am\u00e9rica Latina. \u00c9 falado polos descendentes dos escravos que se liberaron baixo o liderado de Benkos Bioh\u00f3 a finais do s\u00e9culo XVI e comezos do s\u00e9culo XVII. O grupo \u00e9tnico que fala este crioulo estaba formado por unhas 3\u00a0000 persoas en 1998, que viven na vila de San Basilio de Palenque, no suroeste de Cartaxena de Indias."}
{"id": "330871", "revid": "23204", "url": "https://gl.wikipedia.org/wiki?curid=330871", "title": "Palenquero", "text": ""}
{"id": "330872", "revid": "23204", "url": "https://gl.wikipedia.org/wiki?curid=330872", "title": "Crioulo palenque", "text": ""}
{"id": "330873", "revid": "1131", "url": "https://gl.wikipedia.org/wiki?curid=330873", "title": "Faro de Westerheversand", "text": "O faro de Westerheversand (en ) at\u00f3pase en Westerhever, no estado alem\u00e1n de Schleswig-Holstein. Est\u00e1 considerado como un dos faros m\u00e1is famosos do norte de Alema\u00f1a, polo que adoita ser utilizado na celebraci\u00f3n de vodas. Empezouse a constru\u00edr en 1906 e comezou a funcionar o 26 de maio de 1908.\nP\u00f3dese visitar dende o ano 2001."}
{"id": "330874", "revid": "5863", "url": "https://gl.wikipedia.org/wiki?curid=330874", "title": "MusicBrainz", "text": "MusicBrainz \u00e9 un proxecto cuxo obxectivo \u00e9 a creaci\u00f3n dunha base de datos musical de contido aberto. MusicBrainz recolle informaci\u00f3n sobre m\u00fasica gravada, nomes de artistas, t\u00edtulos, listaxes de canci\u00f3ns, datas de publicaci\u00f3n, etc. O 30 de xaneiro de 2016, MusicBrainz conti\u00f1a informaci\u00f3n de arredor dun mill\u00f3n de artistas, un mill\u00f3n e medio de \u00e1lbums e m\u00e1is de quince mill\u00f3ns e medio de gravaci\u00f3ns.\nOs rexistros fanse grazas ao traballo de editores voluntarios que seguen unhas normas de edici\u00f3n precisas. As obras rexistradas poden conter outra informaci\u00f3n como a data de gravaci\u00f3n, pa\u00eds de orixe ou a duraci\u00f3n das canci\u00f3ns. Os usuarios finais poden utilizar programas que se comunican con MusicBrainz para etiquetar os seus arquivos de son como MP3, Ogg Vorbis ou AAC."}
{"id": "330883", "revid": "6279", "url": "https://gl.wikipedia.org/wiki?curid=330883", "title": "Illa Navassa", "text": ""}
{"id": "330886", "revid": "10599", "url": "https://gl.wikipedia.org/wiki?curid=330886", "title": "Palacio da Generalitat de Catalunya", "text": ""}
{"id": "330887", "revid": "1131", "url": "https://gl.wikipedia.org/wiki?curid=330887", "title": "Puerta de Europa", "text": "As torres da Puerta de Europa, tam\u00e9n co\u00f1ecidas como Torres KIO (debido a que foron promovidas pola empresa kuwait\u00ed KIO, Kuwait Investments Office) son d\u00faas torres da cidade de Madrid inclinadas unha cara \u00e1 outra, 15\u00b0 respecto da vertical, cunha altura de 114 m e 26 plantas.\nHistoria e caracter\u00edsticas.\nPuerta de Europa son as segundas torres xemelgas m\u00e1is altas de Espa\u00f1a, tralas Torres de Santa Cruz en Santa Cruz de Tenerife, con 120 metros sen contar os pararraios. Est\u00e1n situadas na praza de Castilla de Madrid, entre o centro financeiro de AZCA e as Cuatro Torres Business Area.\nA s\u00faa construci\u00f3n deu lugar ao caso de estafa de Urbanor que implicou aos \"Albertos\" e ao Banco Central de Espa\u00f1a cando os querelantes (o arquitecto Pedro Sentieri e o construtor Julio San Mart\u00edn) denunciaron aos seus ex socios Alberto Alcocer e Alberto Cortina alegando que obtiveron m\u00e1is di\u00f1eiro na operaci\u00f3n malia que estes eran os socios maioritarios, e que cobraron o pago de KIO en acci\u00f3ns do Banco Central, debido a que a operaci\u00f3n fora instrumentada para lograr o control de devandita entidade.\nA torre da esquerda en direcci\u00f3n sa\u00edda de Madrid co\u00f1\u00e9cese como Puerta de Europa I, en tanto que a outra se co\u00f1ece como Puerta de Europa II. Para evitar a s\u00faa confusi\u00f3n a primeira disp\u00f3n dun heliporto pintado en cor azul e a segunda en vermello. A torre da esquerda ten o logotipo de Bankia (anteriormente, tivo o de Caja Madrid e tam\u00e9n os dous simultaneamente), mentres que a torre da dereita ten o logotipo de Realia, unha empresa inmobiliaria. Este logo foi engadido posteriormente."}
{"id": "330888", "revid": "1131", "url": "https://gl.wikipedia.org/wiki?curid=330888", "title": "Torre Europa", "text": "A Torre Europa \u00e9 un ra\u00f1aceos da cidade de Madrid, o s\u00e9timo m\u00e1is alto da capital espa\u00f1ola con 121 metros de altura. Ten 30 plantas e alberga oficinas de diferentes empresas. At\u00f3pase no complexo empresarial do AZCA, m\u00e1is concretamente na esquina da Avenida do General Per\u00f3n co Paseo de la Castellana.\nFoi constru\u00eddo en 1985 polo arquitecto Miguel Oriol e Ybarra. Durante os fins de semana, conv\u00e9rtese nunha zona destacable de lecer, debido aos restaurantes que abren as s\u00faas portas nos niveis inferiores.\nO 5 de outubro de 1990 sufriu un incendio na s\u00faa planta 29, sen graves consecuencias. O 1 de maio de 2002 a banda terrorista ETA atentou contra o edificio con 20\u00a0kg dun potente explosivo, a\u00ednda que s\u00f3 destru\u00edu algunhas fiestras."}
{"id": "330890", "revid": "1131", "url": "https://gl.wikipedia.org/wiki?curid=330890", "title": "Edificio Espa\u00f1a", "text": "O Edificio Espa\u00f1a \u00e9 un ra\u00f1aceos de Madrid situado en praza de Espa\u00f1a ao final da Gran V\u00eda. Coas s\u00faas 25 plantas e 117 metros de altura, \u00e9 o oitavo edificio m\u00e1is alto da capital espa\u00f1ola e conforma, xunto co ra\u00f1aceos veci\u00f1o Torre de Madrid, un dos conxuntos arquitect\u00f3nicos m\u00e1is importantes da cidade.\nFoi constru\u00eddo entre 1948 e 1953 e \u00e9 obra do enxe\u00f1eiro Jos\u00e9 Mar\u00eda Otamendi e o arquitecto Juli\u00e1n Otamendi. O edificio dese\u00f1ado como multifuncional albergaba ata o ano 2006 o Hotel Crowne Praza, un centro comercial, apartamentos, e oficinas. Desde esa data at\u00f3pase baleiro e sen uso.\nAnte a s\u00faa venda no ano 2014 ao magnate chin\u00e9s Wang Jianlin, o Concello de Madrid esix\u00edalle unicamente conservar intactas a fachada frontal e os laterais, como establece a lei de protecci\u00f3n de edificios hist\u00f3ricos, logo de ser rebaixado do nivel 2 (grao estrutural) ao nivel 3 (grao parcial)."}
{"id": "330891", "revid": "51040", "url": "https://gl.wikipedia.org/wiki?curid=330891", "title": "AZCA", "text": "AZCA, ou Asociaci\u00f3n Mixta de Compensaci\u00f3n de la Manzana A de la Zona Comercial del Paseo de la Castellana \u00e9 un bloque de oficinas da cidade de Madrid, situado entre as r\u00faas Raimundo Fern\u00e1ndez Villaverde, Orense, General Per\u00f3n e o Paseo de la Castellana.\nFoi constru\u00eddo na d\u00e9cada de 1970 e alberga un dos centros de negocios e oficinas m\u00e1is importantes da cidade. Ti\u00f1a os edificios m\u00e1is altos de Madrid (e de Espa\u00f1a) ata que se constru\u00edron os ra\u00f1aceos de Cuatro Torres Business Area, como a Torre Picasso (157 m) ou a Torre Europa (121 m)."}
{"id": "330892", "revid": "5312", "url": "https://gl.wikipedia.org/wiki?curid=330892", "title": "Guayabera", "text": "As guayaberas son pezas de vestir masculinas que cobren a parte superior do corpo, xa sexa con mangas curtas ou longas, adornadas con alforzas verticais, e \u00e1s veces, con bordados, e que levan petos no peito e nos faldr\u00f3ns. Fabr\u00edcanse en tecidos de algod\u00f3n, li\u00f1o, seda ou en telas sint\u00e9ticas.\nAs guayaberas finas constit\u00faen unha vestimenta de etiqueta nos pa\u00edses tropicais. Adoitan ser levadas en cerimonias solemnes. Tam\u00e9n se co\u00f1ece a estas pezas noutros pa\u00edses hispanoamericanos como \"Chacabanas\", \"Camisa\" ou \"Guayabana\".\nAs guayaberas son moi populares e empregadas en Cuba, Rep\u00fablica Dominicana, Porto Rico, M\u00e9xico, Panam\u00e1, Venezuela, na rexi\u00f3n Caribe de Colombia, na costa ecuatoriana, nas Illas Canarias, as Filipinas e outros pa\u00edses de Centroam\u00e9rica."}
{"id": "330893", "revid": "47401", "url": "https://gl.wikipedia.org/wiki?curid=330893", "title": "Evan Ellingson", "text": "Evan Taylor Ellingson, nado en La Verne (California) o 1 de xullo de 1988 e finado o 5 de novembro de 2023, foi un actor estadounidense de cine e televisi\u00f3n.\nCo-protagonizou \"MAD TV\", e despois tivo un papel regular na serie de televisi\u00f3n \"Titus\". No 2004, Evan foi escollido para interpretar a Kyle Savage na sitcom producida por Mel Gibson \"Complete Savages\", que foi cancelada despois da primeira tempada.\nNo 2007, Ellingson tivo un papel recorrente na sexta tempada de \"24\" como sobri\u00f1o de Jack Bauer. No outono de 2007, Ellingson interpretou a Kyle Harmon en \"\", o fillo perdido do Tenente Horatio Caine (David Caruso). No cine, destacou a s\u00faa aparici\u00f3n no filme \"A decisi\u00f3n de Anna\", no cal interpretou a Jesse Fitzgerald, o fillo de Sara Fitzgerald, que era\ninterpretada por Cameron Diaz."}
{"id": "330894", "revid": "23204", "url": "https://gl.wikipedia.org/wiki?curid=330894", "title": "Evan Taylor Ellingson", "text": ""}
{"id": "330895", "revid": "1131", "url": "https://gl.wikipedia.org/wiki?curid=330895", "title": "Praza de Castilla", "text": " \nA praza de Castilla \u00e9 unha gran praza situada ao norte da cidade de Madrid, no distrito de Chamart\u00edn. \u00c9 atravesada polo tramo final do Paseo de la Castellana, unha das principais arterias da cidade, e constit\u00fae o centro neur\u00e1lxico do barrio de Castilla. Ademais, confl\u00faen na prazas a Avenida de Asturias e as r\u00faas de Agust\u00edn de Fox\u00e1, Mateo Inurria e Bravo Murillo.\nDestacan na praza dous dos ra\u00f1aceos m\u00e1is co\u00f1ecidos da cidade, as torres da Puerta de Europa, m\u00e1is co\u00f1ecidas como Torres K\u00edo, de 114 metros de altura. Tam\u00e9n est\u00e1 a Torre Castilla, de 24 plantas. No centro da praza at\u00f3pase o Obelisco de la Caja, dese\u00f1ado por Santiago Calatrava e encargado por Caja Madrid con motivo do 300 aniversario da s\u00faa fundaci\u00f3n. Tam\u00e9n hai un monumento a Jos\u00e9 Calvo Sotelo."}
{"id": "330896", "revid": "1131", "url": "https://gl.wikipedia.org/wiki?curid=330896", "title": "Plaza de Espa\u00f1a de Madrid", "text": "A Plaza de Espa\u00f1a \u00e9 un amplo espazo axardinado no centro hist\u00f3rico da cidade de Madrid, no barrio de Arg\u00fcelles do distrito Moncloa-Aravaca, en cuxo centro at\u00f3pase unha fonte monumental dedicada a Miguel de Cervantes. Fai de eixe continuador unindo a Gran V\u00eda coa r\u00faa da Princesa. Ata pouco antes da construci\u00f3n da Gran V\u00eda esta praza denomin\u00e1base \"Plaza de San Marcial\". Destacan, pola s\u00faa altura, dous edificios de formig\u00f3n, a Torre de Madrid (1957) e o Edificio Espa\u00f1a (1953), ademais dun exponente do modernismo madrile\u00f1o: a Casa Gallardo e o Edificio da Compa\u00f1\u00eda Asturiana de Minas, sede da Conseller\u00eda de Cultura.\nDesta praza saen as r\u00faas da Gran V\u00eda, Princesa e a Cuesta de San Vicente. At\u00f3pase tam\u00e9n xunto \u00e1 r\u00faa de Bail\u00e9n, o que a sit\u00faa xunto ao Palacio Real de Madrid. Con 36.900 metros cadrados \u00e9 unha das maiores prazas de Espa\u00f1a. \u00c9 bastante usual atoparse nesta praza grupos de turistas de todas as nacionalidades en calquera \u00e9poca do ano."}
{"id": "330898", "revid": "10599", "url": "https://gl.wikipedia.org/wiki?curid=330898", "title": "Praza de Espa\u00f1a de Madrid", "text": ""}
{"id": "330900", "revid": "1131", "url": "https://gl.wikipedia.org/wiki?curid=330900", "title": "Plaza de Oriente", "text": " \nA Plaza de Oriente est\u00e1 situada no centro hist\u00f3rico da cidade espa\u00f1ola de Madrid. Tr\u00e1tase dunha praza rectangular de cabeceira curvada, de car\u00e1cter monumental, cuxo trazado definitivo responde a un dese\u00f1o de 1844 de Narciso Pascual y Colomer, herdeiro de varios proxectos anteriores. Un dos seus principais impulsores foi o rei Xos\u00e9 I, quen ordenou a demolici\u00f3n das casas medievais situadas na zona.\nEst\u00e1 presidida por dous dos edificios m\u00e1is relevantes da capital: na cara occidental at\u00f3pase o Palacio Real e na oriental o Teatro Real. A s\u00faa cara norte conf\u00f3rmaa o Real Mosteiro da Encarnaci\u00f3n, ao que lle foi expropiado o Horto da Priora para integralo dentro da praza.\nAdemais dos citados edificios, esta praza monumental alberga diferentes xard\u00edns hist\u00f3rico-art\u00edsticos e unha colecci\u00f3n escult\u00f3rica, na que destaca especialmente a escultura de Filipe IV, obra do s\u00e9culo XVII de Pietro Tacca. Est\u00e1 considerada como a primeira estatua ecuestre do mundo suxeitada unicamente polas patas traseiras do cabalo."}
{"id": "330901", "revid": "10599", "url": "https://gl.wikipedia.org/wiki?curid=330901", "title": "Praza de Oriente", "text": ""}
{"id": "330902", "revid": "27155", "url": "https://gl.wikipedia.org/wiki?curid=330902", "title": "Apolipoprote\u00edna E", "text": "A apolipoprote\u00edna E (APOE, ApoE) \u00e9 unha clase de apolipoprote\u00edna que forma parte das lipoprote\u00ednas que circulan polo sangue do tipo dos quilomicrons e das lipoprote\u00ednas de densidade intermedia (IDLs), que \u00e9 esencial para que haxa un normal catabolismo dos compo\u00f1entes das lipoprote\u00ednas ricas en triglic\u00e9ridos. A prote\u00edna ten varias isoformas. Nos tecidos perif\u00e9ricos, a APOE prod\u00facese principalmente no f\u00edgado e nos macr\u00f3fagos, e funciona como mediadora no metabolismo do colesterol de maneira dependente da isoforma. No sistema nervioso central, a APOE prod\u00facena principalmente os astrocitos, e transporta colesterol \u00e1s neuronas por medio de receptores de APOE, que son membros da familia de xenes do receptor de lipoprote\u00edna de baixa densidade. Esta prote\u00edna est\u00e1 implicada na enfermidade de Alzheimer e en enfermidades cardiovasculares.\nEstrutura.\nXene.\nO xene \"APOE\" que codifica esta prote\u00edna foi mapado no cromosoma 19 humano formando un \"cluster\" cos xenes de apolipoprote\u00edna C1 e apolipoprote\u00edna C2. O xene APOE consta de catro ex\u00f3ns e tres intr\u00f3ns, cun total de 3597 pares de bases. A \"APOE\" \u00e9 activada transcricionamente polo receptor X hep\u00e1tico (un importante regulador da homeostase do colesterol, os \u00e1cidos graxos, e a glicosa) e o receptor activado polo proliferador do peroxisoma gamma, que son receptores nucleares que forman heterod\u00edmeros cos receptores X retinoides. En melanocitos a expresi\u00f3n do xene APOE pode ser regulada polo MITF.\nProte\u00edna.\nA APOE \u00e9 unha prote\u00edna de 299 amino\u00e1cidos e cont\u00e9n moitas h\u00e9lices \u03b1 anfip\u00e1ticas. Os estudos cristalogr\u00e1ficos indican que hai unha rexi\u00f3n bisagra que conecta as rexi\u00f3ns N- e C-terminais da prote\u00edna. A rexi\u00f3n N-terminal (residuos de 1 ao 167) forma un feixe de catro h\u00e9lices antiparalelas situado de modo que os lados non polares miran cara ao interior da prote\u00edna. O dominio C-terminal (residuos do 206 ao 299) cont\u00e9n tres h\u00e9lices \u03b1 que forman unha gran superficie hidrof\u00f3bica exposta e interaccionan coas do dominio de feixe de h\u00e9lices N-terminal por medio de pontes de hidr\u00f3xeno e pontes salinas. A rexi\u00f3n C-terminal tam\u00e9n cont\u00e9n un sitio de uni\u00f3n ao receptor de lipoprote\u00edna de baixa densidade (LDLR).\nPolimorfismos.\nA \"APOE\" \u00e9 unha prote\u00edna polim\u00f3rfica,&lt;ref name=\"10.1002/ajpa.21298\"&gt;&lt;/ref&gt; cuxo xene ten tres alelos principais, que son: \"ApoE2\" (cys112, cys158), \"ApoE3\" (cys112, arg158), e \"ApoE4\" (arg112, arg158). \nA\u00ednda que estas formas al\u00e9licas difiren unha doutra en s\u00f3 un ou dous amino\u00e1cidos nas posici\u00f3ns 112 e 158, estas diferenzas alteran a estrutura e funci\u00f3n da APOE. Isto ten as seguintes consecuencias fisiol\u00f3xicas:\nA\u00ednda queda moito por aprender destas isoformas da APOE, como a interacci\u00f3n con outros polimorfismos xen\u00e9ticos potencialmente protectores, polo que se debe ter precauci\u00f3n \u00e1 hora de facer afirmaci\u00f3ns rotundas sobre a influencia dos polimorfismos da APOE, e isto \u00e9 especialmente certo en relaci\u00f3n coa s\u00faa influencia sobre a cognici\u00f3n e o desenvolvemento da enfermidade de Alzheimer. Ademais, non hai probas de que os polimorfismos da APOE infl\u00faan na cognici\u00f3n en grupos de idade m\u00e1is novos (distintos dun posible incremento da capcidade de memoria epis\u00f3dica e a eficiencia neural en grupos de idade m\u00e1is novos de APOE4), nin hai probas de que as isoformas APOE4 orixinen un maior risco de ter doenzas infecciosas.\nFunci\u00f3n.\nA APOE transporta lipoprote\u00ednas, vitaminas liposolubles, e colesterol ao sistema linf\u00e1tico e despois ao sangue. Sintet\u00edzase principalmente no f\u00edgado, pero enc\u00f3ntrase tam\u00e9n noutros tecidos como os do cerebro, riles, e bazo. No sistema nervioso os tipos celulares non neuronais, principalmente a astrogl\u00eda e a microgl\u00eda, son os principais produtores de APOE, mentres que as neuronas expresan preferencialmente os receptores de APOE. Identific\u00e1ronse en mam\u00edferos sete receptores de APOE, que pertencen \u00e1 familia do LDLR conservada evolutivamente.\nA APOE foi reco\u00f1ecida inicialmente como moi importante no metabolismo das lipoprote\u00ednas e nas enfermidades cardiovasculares. Defectos na APOE causan a disbetalipoproteinemia familiar tam\u00e9n chamada hiperlipoproteinemia de tipo III (HLP III), na cal os incrementos plasm\u00e1ticos de colesterol e triglic\u00e9ridos son consecuencia da alteraci\u00f3n da eliminaci\u00f3n ou \"aclarado\" de restos de quilomicrons, VLDL e LDL. M\u00e1is recentemete, estudouse o seu papel en varios procesos biol\u00f3xicos non directamente relacionados co transporte de lipoprote\u00ednas, como a enfermidade de Alzheimer, a inmunorregulaci\u00f3n, e a cognici\u00f3n. A\u00ednda que polo momento non se esclareceron os mecanismos exactos, parece que a isoforma 4 da APOE, codificada por un dos alelos APOE, est\u00e1 asociada cun incremento dos niveis de i\u00f3n calcio e a apoptose despois dunha lesi\u00f3n mec\u00e1nica no sistema nervioso.\nNo eido da regulaci\u00f3n inmunitaria, un crecente n\u00famero de estudos apuntan \u00e1 interacci\u00f3n da APOE con moitos procesos inmunol\u00f3xicos, como a proliferaci\u00f3n de c\u00e9lulas T supresoras, regulaci\u00f3n do funcionamento dos macr\u00f3fagos, a facilitaci\u00f3n da presentaci\u00f3n de ant\u00edxenos lip\u00eddicos (por CD1) \u00e1s c\u00e9lulas T asasinas naturais as\u00ed como a modulaci\u00f3n da inflamaci\u00f3n e a oxidaci\u00f3n. A APOE prod\u00facena os macr\u00f3fagos e a secreci\u00f3n de APOE est\u00e1 restrinxida a monocitos cl\u00e1sicos en PBMC, e a secreci\u00f3n de APOE polos monocitos \u00e9 regulada \u00e1 baixa por citocinas inflamatorias e regulada \u00e1 alza polo TGF-beta.\nImportancia m\u00e9dica.\nEnfermidade de Alzheimer.\nA variante E4 \u00e9 o factor de risco xen\u00e9tico co\u00f1ecido maior para a enfermidade de Alzheimer espor\u00e1dica de comezo tard\u00edo en varios grupos \u00e9tnicos. Os portadores cauc\u00e1sicos e xaponeses de dous alelos E4 te\u00f1en entre 10 e 30 veces m\u00e1is de risco de desenvolver alzh\u00e9imer aos 75 anos de idade, en comparaci\u00f3n cos que non portan eses alelos. No se determinou exactamente a\u00ednda o mecanismo mediante o cal E4 causa eses dr\u00e1sticos efectos, pero present\u00e1ronse probas que suxiren unha interacci\u00f3n co amiloide. A enfermidade de Alzheimer caracter\u00edzase por acumulaci\u00f3ns de agregados de p\u00e9ptidos beta-amiloides. A apolipoprote\u00edna E potencia a rotura proteol\u00edtica dese p\u00e9ptido, tanto dentro como entre as c\u00e9lulas. A isoforma ApoE-\u03b54 non \u00e9 efectiva, a diferenza das outras, para promover estas reacci\u00f3ns, o que ten como resultado un inremento na vulnerabilidade ao alzh\u00e9imer en persoas con esa variaci\u00f3n xen\u00e9tica.\nO papel central exercido por \"ApoE\" no alzh\u00e9imer foi identificado primeiramente por an\u00e1lises de ligamento por Margaret Pericak-Vance cando traballaba no laboratorio Roses na Universidade Duke Aos estudos de ligamento segu\u00edronlles estudos de an\u00e1lise de asociaci\u00f3n que confirmaron o papel do alelo da ApoE4 como un forte factor xen\u00e9tico de risco para a enfermidade de Alzheimer.\nA\u00ednda que o 40-65% dos pacientes de alzh\u00e9imer te\u00f1en polo menos unha copia do alelo \u03b54, o \"ApoE4\" non \u00e9 determinante da doenza, xa que polo menos un terzo dos pacientes de alzh\u00e9imer que son \"ApoE4\" negativos e alg\u00fans que son homocigotos \"ApoE4\" nunca desenvolven a doenza. Por\u00e9n, os que te\u00f1en dous alelos \u03b54 te\u00f1en ata 20 veces m\u00e1is risco de desenvolver a enfermidade de Alzheimer. Hai tam\u00e9n probas de que o alelo ApoE2 pode ter un papel protector na enfermidade de Alzheimer. As\u00ed, o xenotipo con m\u00e1is risco de ter alzh\u00e9imer e a unha idade m\u00e1is temper\u00e1 \u00e9 ApoE 4,4. Usando o xenotipo ApoE 3,3 como est\u00e1ndar de comparaci\u00f3n (as persoas con este xenotipo consid\u00e9rase que te\u00f1en un nivel de risco de 1,0), as persoas con xenotipo ApoE4,4 te\u00f1en unha probabilidade de 14,9 de desenvolver o alzh\u00e9imer. Os individuos co xenotipo ApoE 3,4 te\u00f1en unha probabilidade de 3,2, e as persoas cunha copia do alelo 2 e do 4 (ApoE2,4), te\u00f1en unha probabilidade de 2,6. As persoas cunha copia dos alelos 2 e 3 (ApoE2,3) te\u00f1en unha probabilidade de 0,6. E nas que te\u00f1en d\u00faas copias do alelo 2 (ApoE2,2) tam\u00e9n \u00e9 de 0,6.\nAterosclerose.\nOs ratos knockout que carecen do xene funcional da apolipoprote\u00edna E (ApoE\u2212/\u2212) desenvolven unha extrema hipercolesterolemia cando son alimentados cunha dieta rica en graxas."}
{"id": "330903", "revid": "27155", "url": "https://gl.wikipedia.org/wiki?curid=330903", "title": "APOE", "text": ""}
{"id": "330904", "revid": "27155", "url": "https://gl.wikipedia.org/wiki?curid=330904", "title": "ApoE", "text": ""}
{"id": "330905", "revid": "1131", "url": "https://gl.wikipedia.org/wiki?curid=330905", "title": "Plaza Mayor de Madrid", "text": " \nA Plaza Mayor est\u00e1 situada no centro de Madrid, a poucos metros da praza da Puerta del Sol, e xunto \u00e1 calle Mayor.\nHistoria.\nA s\u00faa orixe rem\u00f3ntase a 1580 cando o rei Filipe II, que trasladara a Corte a Madrid en 1561, encargou o proxecto de remodelaci\u00f3n da antiga Plaza del Arrabal a Juan de Herrera. Derrib\u00e1ronse as casas vellas e en 1590 comezou a construci\u00f3n do primeiro edificio da nova praza, a Casa da Panader\u00eda, obra de Diego Sillero. En 1617, Filipe III encargou a finalizaci\u00f3n das obras da praza a Juan G\u00f3mez de Mora, quen a rematar\u00eda en 1619.\nNa s\u00faa historia a praza sufriu tres grandes incendios en 1631, encarg\u00e1ndose o propio Juan G\u00f3mez de Mora da s\u00faa reconstruci\u00f3n, en 1670, cando foi Tom\u00e1s Rom\u00e1n quen a reconstru\u00edu, e en 1790, cando foi reconstru\u00edda por Juan de Villanueva.\nEn 1848 colocouse a estatua ecuestre de Filipe III no centro da praza, obra de Juan de Bolonia e Pietro Tacca que data de 1616.\nDenominaci\u00f3ns.\nChamouse \"Plaza del Arrabal\" cando, de estar fora do recinto amurrallado medieval, pasou a constitu\u00edr o centro dos novos barrios conformados polo ensanche da vila cara ao leste durante o reinado de Xo\u00e1n II de Castela, chamados \u00abo Arrabal\u00bb.\nEn 1812, cumprindo o decreto que dispo\u00f1\u00eda que todas a prazas maiores de Espa\u00f1a pasasen a chamarse \"Plaza de la Constituci\u00f3n\", cambiou de nome, pero s\u00f3 durar\u00eda ata 1814, ano en que pasou a chamarse \"Plaza Real\". Recuperou o nome de \"Plaza de la Constituci\u00f3n\" nos per\u00edodos de 1820 a 1823, de 1833 a 1835 e de 1840 a 1843.\nEn 1873, cambiou o seu nome polo de \"Plaza de la Rep\u00fablica\" e outra vez a \"Plaza de la Constituci\u00f3n\" desde a Restauraci\u00f3n de Afonso XII en 1876 ata a Ditadura de Primo de Rivera en 1923. Trala proclamaci\u00f3n da II Rep\u00fablica volveuse a cambiar ao nome de \"Plaza de la Constituci\u00f3n\" ata o final da guerra civil espa\u00f1ola cando se recupera o popular nome de \"Plaza Mayor\", nome que perdura ata a actualidade."}
{"id": "330906", "revid": "10599", "url": "https://gl.wikipedia.org/wiki?curid=330906", "title": "Praza Maior de Madrid", "text": ""}
{"id": "330907", "revid": "89787", "url": "https://gl.wikipedia.org/wiki?curid=330907", "title": "Masacre de Columbine", "text": "O masacre de Columbine foi un tiroteo nun colexio que ocorreu o 20 de abril de 1999, no instituo de Columbine, no estado de Colorado. Ademais do tiroteo, o plan inclu\u00eda un ataque con bombas para facer estoupar os extintores, con tanques de propano dispostos na cafeter\u00eda e 99 dispositivos explosivos. Os perpretadores foron os estudantes Eric Harris e Dylan Klebold, que asasinaron 12 alumnos e un mestre. Tam\u00e9n feriron outras 21 persoas, e tres m\u00e1is que resultaron feridas cando tentaban escapar do colexio. Despois, \u00e1mbolos dous cometeron suicidio.\nMalia que os motivos non quedaron claros, crese que pretend\u00edan rivalizar e superar o atentado de Oklahoma City, as\u00ed como outros incidentes mortais que ocorreron nos Estados Unidos na d\u00e9cada de 1990. O ataque foi descrito polo \"USA Today\" como un \"ataque suicida [que foi] planeado como un ataque terrorista de bombardeos errado.\" O masacre foi considerado como o m\u00e1is \"sanguento tiroteo na historia dos Estados Unidos.\""}
{"id": "330908", "revid": "1131", "url": "https://gl.wikipedia.org/wiki?curid=330908", "title": "Gran V\u00eda de Madrid", "text": "A Gran V\u00eda \u00e9 unha das principais r\u00faas da cidade de Madrid. Comeza na r\u00faa de Alcal\u00e1 e termina na praza de Espa\u00f1a.\n\u00c9 un importante fito na cidade desde a s\u00faa construci\u00f3n a principios de s\u00e9culo XX visto desde o punto de vista comercial, tur\u00edstico e de lecer. Neste \u00faltimo aspecto \u00e9 famosa polos seus cines, a\u00ednda que nos \u00faltimos anos alg\u00fans deles pecharon e outros se reconverteron con grande \u00e9xito ao teatro musical, polo que o tramo comprendido entre a praza de Callao e a praza de Espa\u00f1a co\u00f1\u00e9cese como o \"Broadway madrile\u00f1o\". O tramo comprendido entre a Red de San Lu\u00eds e a praza de Callao alberga na actualidade numerosas tendas de cadeas internacionais de moda."}
{"id": "330909", "revid": "23204", "url": "https://gl.wikipedia.org/wiki?curid=330909", "title": "Masacre do instituto de Columbine", "text": ""}
{"id": "330912", "revid": "27155", "url": "https://gl.wikipedia.org/wiki?curid=330912", "title": "Receptor X retinoide", "text": "O receptor X retinoide ou receptor X de retinoides (RXR) \u00e9 un tipo de receptor nuclear que se cre \u00e9 activado polo \u00e1cido retinoico, a\u00ednda que o seu ligando end\u00f3xeno exacto non foi a\u00ednda concluintemente identificado. Hai tres receptores X de retinoides, que son: RXR-alfa, RXR-beta, e RXR-gamma, codificados respectivamente nos xenes , , .\nO RXR heterodimer\u00edzase cos receptores nucleares da subfamilia 1 entre os que se incl\u00faen o CAR, FXR, LXR, PPAR, PXR, RAR, TR, e VDR.\nIgual que outros receptores nucleares de tipo II, o heterod\u00edmero RXR en ausencia de ligando \u00fanese a elementos de resposta a hormonas en complexo coa prote\u00edna correpresora. A uni\u00f3n dos ligandos agonistas ao RXR d\u00e1 lugar \u00e1 disociaci\u00f3n do correpresor e o recrutamento da prote\u00edna coactivadora, a cal, \u00e1 s\u00faa vez, promove a transcrici\u00f3n de xenes diana de \"augas abaixo\" formando ARNm e finalmente prote\u00ednas."}
{"id": "330913", "revid": "27155", "url": "https://gl.wikipedia.org/wiki?curid=330913", "title": "RXR", "text": ""}
{"id": "330915", "revid": "27155", "url": "https://gl.wikipedia.org/wiki?curid=330915", "title": "Receptor X de retinoides", "text": ""}
{"id": "330916", "revid": "1410", "url": "https://gl.wikipedia.org/wiki?curid=330916", "title": "Rolls-Royce Motor Cars", "text": "Rolls-Royce Motor Cars Limited \u00e9 unha empresa brit\u00e1nica que dese\u00f1a, fabrica e distrib\u00fae autom\u00f3biles de luxo e pezas de autom\u00f3biles en todo o mundo. Rolls-Royce Motor Cars Limited \u00e9 unha filial de propiedade total de BMW fundada en 1998 despois de que BMW comprara os dereitos da marca Rolls-Royce e o logotipo de Rolls-Royce PLC e adquiriu os dereitos do Esp\u00edrito do \u00c9xtasis e a forma da grella de Rolls-Royce, marcas rexistradas de Volkswagen AG. Rolls-Royce Motor Cars Limited opera desde as instalaci\u00f3ns administrativas e de produci\u00f3n en Goodwood especialmente dese\u00f1adas e abertas en 2003 fronte ao hist\u00f3rico Circu\u00edto de Goodwood, West Sussex, Inglaterra, Reino Unido. Rolls-Royce Motors Cars Limited \u00e9 o fabricante exclusivo da marca de autom\u00f3biles Rolls-Royce desde 2003.\nA\u00ednda que a marca Rolls-Royce esta no mercado desde 1906, a filial de Rolls-Royce Motor Cars de BMW AG non ten ningunha relaci\u00f3n directa cos veh\u00edculos Rolls-Royce de marca producidos antes de 2003. A Bentley Motors Limited filial de Volkswagen AG \u00e9 a sucesora directa de Rolls-Royce Motors e varias outras entidades predecesoras que produciron as marcas de coches Rolls-Royce e Bentley marca coches entre a fundaci\u00f3n de ambas empresas e 2003, cando a entidade controlada por BMW comezou a producir coches baixo a marca Rolls-Royce.\nO Rolls-Royce Phantom sed\u00e1n de catro portas foi o primeiro produto posto \u00e1 venda no ano 2003. Desde ent\u00f3n, Rolls-Royce Motor Cars ampliou a s\u00faa li\u00f1a de produtos para inclu\u00edr unha versi\u00f3n de batalla longa do sed\u00e1n Phantom, Phantom un cup\u00e9 de d\u00faas portas e a versi\u00f3n Phantom convertible e o menos custoso Ghost sed\u00e1n de catro portas e o Wraith cup\u00e9 de d\u00faas portas."}
{"id": "330917", "revid": "56817", "url": "https://gl.wikipedia.org/wiki?curid=330917", "title": "Kiowa Gordon", "text": "Kiowa Joseph Gordon, nado en Berl\u00edn o 25 de marzo de 1990, \u00e9 un actor estadounidense. \u00c9 co\u00f1ecido por interpretar o papel de Embry Call na saga de \"The Twilight\"."}
{"id": "330918", "revid": "23204", "url": "https://gl.wikipedia.org/wiki?curid=330918", "title": "Kiowa Joseph Gordon", "text": ""}
{"id": "330919", "revid": "22795", "url": "https://gl.wikipedia.org/wiki?curid=330919", "title": "Taig\u00e1", "text": ""}
{"id": "330920", "revid": "23204", "url": "https://gl.wikipedia.org/wiki?curid=330920", "title": "Polig Monjarret", "text": "Polig Monjarret, nado en Pabu o 31 de xullo de 1920, e finado en Ploemeur o 8 de decembro de 2003, foi un m\u00fasico, coleccionista e membro do movemento bret\u00f3n. Foi o creador da Bodadeg ar Sonerion, a principal asociaci\u00f3n de m\u00fasica tradicional bretoa.\nAs actividades que levou a cabo estaban orientadas \u00f3 desenvolvemento do interceltismo, en particular mediante a promoci\u00f3n de acordos de irmandade entre as cidades e vilas da Breta\u00f1a, Irlanda e Gales. Ademais tivo un papel moi importante na creaci\u00f3n do Festival Interc\u00e9ltico de Lorient e doutros programas de intercambio cultural.\nInterceltismo.\nGalicia.\nTam\u00e9n permitiu o desenvolvemento de intercambios culturais con Galicia despois da s\u00faa reuni\u00f3n coa \u00c1lvaro Cunqueiro en 1964. Colaborou tam\u00e9n na introduci\u00f3n do artista Carlos N\u00fa\u00f1ez na Breta\u00f1a, cando o convidou a unirse unha noite a tocar xunto con Paddy Moloney dos Chieftains. Daquela, N\u00fa\u00f1ez ti\u00f1a 16 anos e estaba de paso no conservatorio de m\u00fasica tradicional de Ploemeur. As s\u00faas contribuci\u00f3ns val\u00e9ronlle no 2012 a obtenci\u00f3n da \"Orde da Vieira\" a t\u00edtulo p\u00f3stumo."}
{"id": "330921", "revid": "22795", "url": "https://gl.wikipedia.org/wiki?curid=330921", "title": "Bosque de con\u00edferas", "text": ""}
{"id": "330922", "revid": "22795", "url": "https://gl.wikipedia.org/wiki?curid=330922", "title": "Bosque boreal", "text": ""}
{"id": "330923", "revid": "89787", "url": "https://gl.wikipedia.org/wiki?curid=330923", "title": "Ecorrexi\u00f3n", "text": "Unha ecorrexi\u00f3n ou rexi\u00f3n ecol\u00f3xica, \u00e9 unha \u00e1rea bioxeogr\u00e1fica relativamente grande que se distingue polo car\u00e1cter \u00fanico da s\u00faa ecolox\u00eda, clima, xeomorfolox\u00eda, solos, hidrolox\u00eda, flora e fauna.\nIntroduci\u00f3n.\nO Fondo Mundial para a Natureza (\"World Wide Fund for Nature\" ou WWF) define unha ecorrexi\u00f3n como unha \u00e1rea extensa de terra ou auga que cont\u00e9n un conxunto xeograficamente distintivo de comunidades naturais que comparten a gran maior\u00eda das s\u00faas especies e din\u00e1micas ecol\u00f3xicas, que comparten condici\u00f3ns medioambientais similares e que interact\u00faan ecoloxicamente de maneira determinante para a s\u00faa subsistencia a longo prazo. As ecorrexi\u00f3ns m\u00e1is co\u00f1ecidas son as do WWF; por\u00e9n, a delimitaci\u00f3n das mesmas pode variar segundo os autores e as instituci\u00f3ns ambientais gobernamentais.\nO uso do termo \"ecorrexi\u00f3n\" \u00e9 consecuencia do crecente interese polos ecosistemas e o seu funcionamento. En particular, estase a tomar conciencia da influencia da escala espacial no estudo e a conservaci\u00f3n das paisaxes. Adoita reco\u00f1ecerse que os ecosistemas interconectados comb\u00ednanse para formaren un todo que \u00e9 \"maior que a suma das s\u00faas partes\".\nHai hoxe moitas tentativas para entender os ecosistemas dun modo integrado para conseguir paisaxes \"multifuncionais\"; desde investigadores agrarios at\u00e9 ecoloxistas usan as \"ecorrexi\u00f3ns\" como unidade de an\u00e1lise.\nO WWF divide a superficie terrestre en oito ecozonas, divididas \u00e1 s\u00faa vez nun total de 867 ecorrexi\u00f3ns terrestres.\nProp\u00faxose utilizar esta divisi\u00f3n como base para iniciativas de \"democracia biorrexional\". As ecozonas est\u00e1n moi ben definidas, pero os l\u00edmites das ecorrexi\u00f3ns est\u00e1n a\u00ednda suxeitos a cambios e a controversia. En canto \u00e1 catalogaci\u00f3n das ecorrexi\u00f3ns mari\u00f1as e de auga doce, a\u00ednda non foi publicada.\nO WWF elixiu 238 ecorrexi\u00f3ns como as m\u00e1is representativas dos diferentes biomas do noso planeta. Estas 238 rexi\u00f3ns agr\u00fapanse no proxecto Global 200.\nBiomas.\nEn ecorrexi\u00f3ns terrestres.\nAs 867 ecorrexi\u00f3ns terrestres distrib\u00faense entre 14 biomas diferentes: \nEn ecorrexi\u00f3ns de auga doce.\nAs ecorrexi\u00f3ns de auga ddoce catal\u00f3ganse en 12 biomas: \nEn ecorrexi\u00f3ns mari\u00f1as.\nAs ecorrexi\u00f3ns mari\u00f1as rep\u00e1rtense en 5 biomas: "}
{"id": "330926", "revid": "22795", "url": "https://gl.wikipedia.org/wiki?curid=330926", "title": "Rexi\u00f3n ecol\u00f3xica", "text": ""}
{"id": "330927", "revid": "63161", "url": "https://gl.wikipedia.org/wiki?curid=330927", "title": "Teatro Real de Madrid", "text": "O Teatro Real \u00e9 o teatro da \u00f3pera de Madrid, considerado un dos m\u00e1is importantes de Espa\u00f1a e Europa. At\u00f3pase situado na Praza de Oriente, fronte ao Palacio Real, e \u00e9 un dos monumentos m\u00e1is emblem\u00e1ticos da cidade.\nFoi fundado a principios do s\u00e9culo XIX, no ano 1818, e inaugurado en 1850, e mant\u00edvose de forma ininterrompida como teatro de \u00f3pera ata 1925, cando tivo que pechar por mor de problemas estruturais no edificio. Non volveu abrir as s\u00faas portas ata 1966, como sala de concertos sinf\u00f3nicos. Entre 1988 e 1997 sufriu unha importante remodelaci\u00f3n que o volveu converter en coliseo oper\u00edstico."}
{"id": "330928", "revid": "98629", "url": "https://gl.wikipedia.org/wiki?curid=330928", "title": "Julius Kugy", "text": "Julius Kugy, nado en Gorizia o 19 de xullo de 1858 e finado en Trieste o 5 de febreiro de 1944, foi un monta\u00f1eiro, escritor, bot\u00e1nico, humanista, avogado e empresario de ascendencia eslovena. \u00c9 co\u00f1ecido pola apertura de novas rutas nos Alpes Xulianos.\nTraxectoria.\nO seu pai era agricultor en Linz. A s\u00faa nai, Giulia, era filla do poeta esloveno Jovan Vesel Koseski. Durante a s\u00faa infancia \u00eda pasar os ver\u00e1ns na aldea natal de seu pai, Lind, onde desenvolveu un grande interese pola natureza e as monta\u00f1as.\nEstudou na escola secundaria da lingua alem\u00e1 en Trieste pasando logo \u00e1 Universidade de Viena, onde se graduou en Dereito no 1882.\nAo volver a Trieste asumiu a xesti\u00f3n da empresa de importaci\u00f3n e exportaci\u00f3n Pfeifer &amp; Kugy, co-fundada polo seu pai.\nExplorou grandes porci\u00f3ns dos Alpes orientais, dedicando a maior parte do seu tempo \u00e1 escalada nos Alpes Xulianos, onde descubriu e marcou m\u00e1is de 50 novas rutas. Gu\u00edas locais axudouno a subir moitos picos nunca coroados: pero se por alg\u00fan tornou famoso por escalar o Skrlatica e o Monte Montasch (J\u00f4f di Montasio).\nAdemais de no monta\u00f1ismo, Kugy interesouse noutros temas tales como literatura, bot\u00e1nica e m\u00fasica. Xunto co seu amigo Albert Bois de Chesne creou un xard\u00edn bot\u00e1nico alpino preto de Bovec. Foi un dos fundadores de d\u00faas sociedades musicais de afeccionados en Trieste: a Sociedade Filharm\u00f3nica e o Coro palestino. Tam\u00e9n doou un \u00f3rgano para a igrexa mequitarista en Trieste.\nUn dos enigmas que tentou resolver era unha especie planta misteriosa Scabiosa trenta, descrito por Belsazar Hacquet e posteriormente comprobada por Anton Kerner von Marilaun para ser un exemplar do Cephalaria xa co\u00f1ecido leucantha.\nDurante a primeira guerra mundial, Kugy foi convocado para o ex\u00e9rcito ao co\u00f1ecer ben a zona do Val do Trenta. Dende o primeiro intre rexeitou cargar unha arma e s\u00f3 traballou como consultor na parte austr\u00edaca da fronte.\nEscribiu sete libros. O seu primeiro e m\u00e1is famoso, o libro foi publicado en 1925 baixo o t\u00edtulo \"Aus dem Leben eines Bergsteiger\" (Da vida dun escalador alpino).\nKugy morreu en febreiro de 1944, en Trieste."}
{"id": "330929", "revid": "1131", "url": "https://gl.wikipedia.org/wiki?curid=330929", "title": "Ponte de Segovia", "text": "A Ponte de Segovia (en castel\u00e1n: \"Puente de Segovia\") \u00e9 un monumento renacentista da cidade de Madrid obra do arquitecto Juan de Herrera. At\u00f3pase no cruzamento da r\u00faa de Segovia co r\u00edo Manzanares, punto que historicamente constitu\u00edu un dos principais accesos \u00e1 vila.\nCo\u00f1ecido antigamente como \"Ponte Segoviana\", as primeiras referencias desta construci\u00f3n datan do s\u00e9culo XIV, cando o rei Afonso XI de Castela autorizou a s\u00faa edificaci\u00f3n mediante d\u00faas cartas escritas en 1345 e en 1346. Nos primeiros debuxos e pinturas da cidade, datados no s\u00e9culo XVI, a ponte aparec\u00eda con nove ou trece arcos."}
{"id": "330930", "revid": "22570", "url": "https://gl.wikipedia.org/wiki?curid=330930", "title": "Cerrado (ecosistema)", "text": "O ecosistema Cerrado (ou Cerrado \"stricto sensu\") aparece no bioma O Cerrado e noutras formaci\u00f3ns vexetais do Brasil, xeralmente cando o solo \u00e9 m\u00e1is pobre que o circundante, no caso dos dominios da mata Atl\u00e1ntica e da Amazonia. O Cerrado brasileiro \u00e9 extenso. Est\u00edmase que corresponde a unha superficie de 2\u00a0000\u00a0000\u00a0km\u00b2.\nCaracter\u00edsticas.\nCaracter\u00edzase pola presenza de \u00e1rbores baixas, inclinadas e tortuosas, de tronco fino, con ramifici\u00f3ns irregulares e retorcidas, xeralmente con evidencias de queimaduras, e presenza de gran cantidade de gram\u00edneas no sotobosque.\nO solo \u00e9 un factor esencial da planta. Para que o vexetal poida crecer e desenvolverse adecuadamente \u00e9 necesario que sexa eficiente na absorci\u00f3n e utilizaci\u00f3n dos minerais dispo\u00f1\u00edbeis.\nA eficiencia nutricional \u00e9 a capacidade que unha planta ten de absorber e utilizar os nutrientes dispo\u00f1\u00edbeis. Asumindo este concepto, as plantas con alta capacidade de absorci\u00f3n e utilizaci\u00f3n de nutrientes, conseguen ter maior produci\u00f3n primaria. As\u00ed, cando hai dificultade de obter eses nutrientes, por varios factores, as plantas reducen a s\u00faa eficiencia, e enc\u00f3ntranse con d\u00e9ficit nutricional.\nO Cerrado est\u00e1 considerado como un mosaico de biomas, e o solo, en xeral, clasificado como latosol, \u00e1cido e distr\u00f3fico, presentando baixa concentraci\u00f3n de nutrientes (nitr\u00f3xeno, f\u00f3sforo, potasio, calcio, magnesio), ademais dunha alta saturaci\u00f3n en aluminio.\nA deficiencia nutricional \u00e9 un factor que caracteriza bastante a vexetaci\u00f3n dos biomas sab\u00e1nicos do Cerrado. A baixa concentraci\u00f3n de nutrientes e a alta concentraci\u00f3n de aluminio no solo, contrib\u00faen \u00e1 baixa produci\u00f3n de biomasa a\u00e9rea das plantas (crecemento), causando o escleromorfismo da vexetaci\u00f3n nativa e tam\u00e9n influencia na baixa produci\u00f3n de follaxe ao longo do ano.\nHaridasan (2000) exemplificou iso, cando observou no Cerrado (bioma) unha produci\u00f3n de follaxe de apenas de 2 ou 3\u00a0mg h-1 ano 1, mentres que no Cerrad\u00e3o a produci\u00f3n era maior, chegando a 7,8\u00a0mg h-1 ano 1, e iso por que o Cerrad\u00e3o caracter\u00edzase por presentar un dosel continuo con \u00e1rbores de gran porte (8 a 15 m). No Cerrado (bioma) hai predominio de gram\u00edneas."}
{"id": "330931", "revid": "22795", "url": "https://gl.wikipedia.org/wiki?curid=330931", "title": "Cerrado stricto sensu", "text": ""}
{"id": "330936", "revid": "85894", "url": "https://gl.wikipedia.org/wiki?curid=330936", "title": "Santiago Casares Paz", "text": "Santiago Casares Paz, nado en Santiago de Compostela en 1845 e finado en Donostia o 23 de xu\u00f1o de 1920, foi un pol\u00edtico galego.\nTraxectoria.\nMas\u00f3n. Militou no Partido Republicano Federal, que estaba vinculado ao Casino Republicano da Coru\u00f1a dende a s\u00faa fundaci\u00f3n en 1886. Concelleiro republicano da Coru\u00f1a dende 1905, foi alcalde en 1917. Foi pai de Santiago Casares Quiroga."}
{"id": "330937", "revid": "98629", "url": "https://gl.wikipedia.org/wiki?curid=330937", "title": "Provincia fitoxeogr\u00e1fica do cerrado", "text": "A provincia fitoxeogr\u00e1fica do cerrado \u00e9 unha das provincias fitoxeogr\u00e1ficas en que se divide o dominio fitoxeogr\u00e1fico amaz\u00f3nico. Distrib\u00faese no sector centro-oriental do Brasil, cubrindo ademais sectores menores doutros pa\u00edses de Am\u00e9rica do Sur. A s\u00faa formaci\u00f3n caracter\u00edstica componse de extensas sabanas, pero tam\u00e9n presenta comunidades ed\u00e1ficas onde se presentan bosques baixos, arbustivos, ou selvas en galer\u00eda.\nSinonimia.\nO nome \"cerrado\" est\u00e1 moi difundido e son escasos os traballos que non o empregan ao referirse a esta provincia fitoxeogr\u00e1fica. A palabra es de orixe portuguesa e empr\u00e9gase para referirse a un lugar 'mesto' ou 'denso'.\nDistribuci\u00f3n.\n \nEsta provincia fitoxeogr\u00e1fica comprende as dilatadas sabanas do sector centro-oriental do Brasil, xerando ecotonos cos campos da provincia fitoxeogr\u00e1fica pampeana no centro do estado de R\u00edo Grande do Sul.\nIncl\u00fae sectores nos estados de Goi\u00e1s, Distrito Federal, a maior parte de Mato Grosso, Mato Grosso do Sul e o estado de Tocantins, a parte occidental de Minas Gerais e Ba\u00eda, a parte sur de Maranh\u00e3o e de Piau\u00ed e partes pequenas de S\u00e3o Paulo, Paran\u00e1, Santa Catarina e noroeste de R\u00edo Grande do Sul.\nF\u00f3ra do Brasil, tam\u00e9n se estende polo leste de Bolivia, o nordeste de Paraguai e en enclaves de tipo ed\u00e1fico entre a selva oriental do sur do Brasil, o leste paraguaio e, xa empobrecido, o nordeste arxentino, nas provincias de Corrientes e Misiones. Nesta \u00faltima en especial destaca o relicto do Parque provincial Tey\u00fa Cuar\u00e9 e arredores, zona detectada por investigaci\u00f3ns nas que se abordou a not\u00e1bel afinidade da flora vascular desta \u00e1rea protexida con respecto ao Cerrado \"stricto sensu\".\nAlg\u00fans outeiros do norte do Uruguai presentan influencia desta provincia fitoxeogr\u00e1fica.\nA altitude vai desde os 50 msnm at\u00e9 os 1 500 msnm. Os puntos m\u00e1is altos da provincia fitoxeogr\u00e1fica do Cerrado enc\u00f3ntranse na cadea que se dirixe a trav\u00e9s de Goi\u00e1s cara o sueste-noroeste.\nAs m\u00e1is importantes alturas son o cume da serra dos Pireneus, cunha altitude de 1 385 msnm, a da Chapada dos Veadeiros, con 1 250 msnm, e outros puntos que se estenden cara ao noroeste, a serra de Jer\u00f3nimo e outras monta\u00f1as m\u00e1is pequenas, con altitudes entre os 500 e o 800 msnm.\nAfinidades flor\u00edsticas.\nEsta provincia fitoxeogr\u00e1fica garda estreita relaci\u00f3n coa provincia fitoxeogr\u00e1fica atl\u00e1ntica e, en especial, co distrito fitoxeogr\u00e1fico dos campos e malezais da provincia fitoxeogr\u00e1fica paranaense, o cal, segundo alg\u00fans autores, depender\u00eda do Cerrado.\nDurante o holoceno temper\u00e1n, a vexetaci\u00f3n correspondente ao Cerrado expandiuse e ocupou unha superficie maior que a actual. Hoxe existen \"illas\" de cerrado na \u00e1rea de selvas semideciduas da mata atl\u00e1ntica, que ser\u00edan remanentes desta maior \u00e1rea de distribuci\u00f3n da vegetaci\u00f3n do cerrado, alcanzada hai 10\u00a0000-7000\u00a0anos.\nCaracter\u00edsticas.\nA provincia fitoxeogr\u00e1fica do cerrado caracter\u00edzase por ser unha das comunidades flor\u00edsticas de sabana de maior superficie e biodiversidade do mundo. A s\u00faa flora componsee de m\u00e1is de 7000\u00a0especies, delas, m\u00e1is de 4000 son end\u00e9micas desta provincia fitoxeogr\u00e1fica.\nAs familias m\u00e1is caracter\u00edsticas son as das vochysi\u00e1ceas, as bignoni\u00e1ceas e as fab\u00e1ceas.\nA vexetaci\u00f3n herb\u00e1cea cobre a maior parte do territorio. Est\u00e1 principalmente cuberta por po\u00e1ceas megat\u00e9rmicas, con multitude de especies herb\u00e1ceas doutras familias, en especial fab\u00e1ceas, en xeral salpicadas de \u00e1rbores e arbustos. A abundancia destas le\u00f1osas determ\u00ednaa a composici\u00f3n do terreo e o solo, con pendentes ou chairas, e o acceso a capas fre\u00e1ticas pr\u00f3ximas.\nAs \u00e1rbores no cerrado adoitan teren formas irregulares, e polo xeral te\u00f1en follas pequenas. Xeralmente non superan os 15\u00a0m de altura; s\u00f3 nas selvas de ribeira poden exceder os 25\u00a0m. Ns c\u00e1lidas areas e nos campos rochosos abundan os cactos, bromelias e orqu\u00eddeas rup\u00edcolas, con centos de especies end\u00e9micas.\nComo o clima \u00e9 c\u00e1lido e hai per\u00edodos de seca, os incendios naturais ou provocados son caracter\u00edsticos. Prod\u00facense durante a estaci\u00f3n seca, e son modeladores fundamentais da paisaxe, limitando a expansi\u00f3n das le\u00f1osas e favorecendo \u00e1s gram\u00edneas. Por esta raz\u00f3n, enc\u00f3ntranse moitas especies con adaptaci\u00f3ns para soportar o lume como, por exemplo, groeso espesor de s\u00faber, potentes xilopodios, desenvolvemento de t\u00fanicas de cat\u00e1filas etc.\nSolos.\nOs solos pres\u00e9ntanse dunha forte tonalidade avermellada, later\u00edticos, formados por part\u00edculas finas, ben drenados, profundos.\nSon de baixa fertilidade natural, degradados debido \u00e1 lixiviaci\u00f3n, de reacci\u00f3n \u00e1cida, cun pH que var\u00eda desde 4,3 at\u00e9 6,2.\nComp\u00f3\u00f1ense de caolinita, goethita e gibbsita, contendo unha alta porcentaxe de aluminio, e baixa dispo\u00f1ibilidade de nutrientes tales como f\u00f3sforo, calcio, magnesio, potasio, cinc, materia org\u00e1nica e arxila.\nNos outeiros m\u00e1is altos enc\u00f3ntranse cantos rolados, arxilas con inclusi\u00f3ns de rocha e estratos de area.\nRelevo.\nO relevo pres\u00e9ntase con poucas zonas planas, maiormente en lombas suaves ou serras de pouca altura.\nClima.\nO clima m\u00e1is caracter\u00edstico \u00e9 o de sabana continental. As xeadas est\u00e1n ausentes. Cara ao sur pres\u00e9ntase tam\u00e9n o clima semitropical h\u00famido, no que no inverno se producen suaves xeadas, a\u00ednda que as ladeiras dos outeiros (pola drenaxe do aire fr\u00edo) e alg\u00fans sectores que bordean aos grandes r\u00edos adoitan estaren libres delas grazas \u00e1s n\u00e9boas nocturnas e \u00e1 acci\u00f3n arrequentadora das augas c\u00e1lidas.\nAs chuvias ocorren na temporada estival, acumulando 1200\u00a0mm nos sectores menos favorecidos, e superando os 2000\u00a0mm cara ao leste, nos enclaves das serras. A estaci\u00f3n seca pres\u00e9ntase entre maio e setembro. As temperaturas medias van desde os 21\u00a0\u00b0C at\u00e9 os 25\u00a0\u00b0C.\nComunidades flor\u00edsticas.\nAs comunidades flor\u00edsticas principais do cerrado, tanto as clim\u00e1xicas como as logradas baixo un cl\u00edmax ed\u00e1fico, son:\nA comunidade caracter\u00edstica \u00e9 a sabana aberta, con \u00e1rbores tortuosos de 8 a 12\u00a0m de altura, importante variedade de arbustos, gram\u00edneas e fab\u00e1ceas.\nTam\u00e9n se encontran nas zonas m\u00e1is elevadas os \"campos limpos\", de altos pasteiros con arbustos dispersos.\nAs selvas en galer\u00eda est\u00e1n sempre presentes nas marxes dos cursos fluviais, formando unha intricada rede que conecta as selvas amaz\u00f3nicas coas selvas paranaenses.\nCerrado rup\u00edcola.\nPres\u00e9ntase en contornos rochosos ou l\u00edticos, ben drenados. A cuberta le\u00f1osa cobre entre o 5 % e o 20 %, e conta cunha altura media de 2 a 4\u00a0m. As especies de \u00e1rbores e arbustos conc\u00e9ntranse nas fendas das rochas; os endemismos son numerosos."}
{"id": "330940", "revid": "22570", "url": "https://gl.wikipedia.org/wiki?curid=330940", "title": "Cabassous centralis", "text": " \nCabassous centralis, co\u00f1ecido na bibliograf\u00eda internacional como armadillo de cola espida de Centroam\u00e9rica, \u00e9 unha especie de mam\u00edfero placentario da orde dos cingulados, familia dos dasip\u00f3didos (\u00fanica da orde) e subfamilia dos tolipeutinos, unha das catro que integran o x\u00e9nero \"Cabassous\", nativo do sur de M\u00e9xico, Am\u00e9rica Central e a parte norte de Suram\u00e9rica."}
{"id": "330941", "revid": "22795", "url": "https://gl.wikipedia.org/wiki?curid=330941", "title": "Armadillo de cola espida de Centroam\u00e9rica", "text": ""}
{"id": "330945", "revid": "27155", "url": "https://gl.wikipedia.org/wiki?curid=330945", "title": "Receptor de lipoprote\u00edna de baixa densidade", "text": ""}
{"id": "330950", "revid": "23204", "url": "https://gl.wikipedia.org/wiki?curid=330950", "title": "Cabassous tatouay", "text": " \nCabassous tatouay, co\u00f1ecido na bibliograf\u00eda internacional como armadillo de cola espida xigante, \u00e9 unha especie de mam\u00edfero placentario da orde dos cingulados, familia dos dasip\u00f3didos (\u00fanica da orde) e subfamilia dos tolipeutinos, unha das catro que integran o x\u00e9nero \"Cabassous\", que vive na rexi\u00f3n centro-oriental de Am\u00e9rica do Sur (sur do Brasil, sueste de Paraguai, nordeste da Arxentina e nordeste do Uruguai)."}
{"id": "330951", "revid": "22795", "url": "https://gl.wikipedia.org/wiki?curid=330951", "title": "Armadillo de cola espida xigante", "text": ""}
{"id": "330952", "revid": "22570", "url": "https://gl.wikipedia.org/wiki?curid=330952", "title": "Dasypus septemcinctus", "text": "Dasypus septemcinctus, co\u00f1ecido vulgarmente como o armadillo de sete bandas, \u00e9 unha especie de mam\u00edfero placentario da orde dos cingulados e da s\u00faa \u00fanica familia, a dos dasip\u00f3didos.\nHabita no leste do Brasil, por debaixo da conca do Amazonas, estend\u00e9ndose at\u00e9 o Gran Chaco: leste de Bolivia, todo o Paraguai e o norte da Arxentina, onde a s\u00faa exacta distribuci\u00f3n non \u00e9 ben co\u00f1ecida debido \u00e1 semellanza morfox\u00f3gica co seu parente \"Dasypus hybridus\". Neste \u00faltimo pa\u00eds conta con rexistros nas provincias de Jujuy, Salta, Formosa, Chaco, Corrientes e Misiones."}
{"id": "330953", "revid": "23204", "url": "https://gl.wikipedia.org/wiki?curid=330953", "title": "Westerhever", "text": "Westerhever (en ) \u00e9 un concello alem\u00e1n que se atopa no distrito de Nordfriesland, no estado de Schleswig-Holstein.\nXeograf\u00eda.\nWesterhever at\u00f3pase no extremo noroeste da pen\u00ednsula de Eiderstedt, arrodeada polo mar de Wadden. O faro de Westerheversand, as marismas e as praias son as principais atracci\u00f3ns tur\u00edsticas da vila, que recibe uns 80\u00a0000 visitantes cada ano."}
{"id": "330954", "revid": "22795", "url": "https://gl.wikipedia.org/wiki?curid=330954", "title": "Armadillo de sete bandas", "text": ""}
{"id": "330955", "revid": "25871", "url": "https://gl.wikipedia.org/wiki?curid=330955", "title": "Vesterhever", "text": ""}
{"id": "330962", "revid": "65337", "url": "https://gl.wikipedia.org/wiki?curid=330962", "title": "Claude Godard d'Aucourt", "text": "Claude Godard d'Aucour, nado en Langres en 1716 e finado en 1795, foi un autor franc\u00e9s de obras de inspiraci\u00f3n er\u00f3tica e libertina, entre as cales destaca \"Les M\u00e9moires turcs, avec l'Histoire galante de deux jeunes Turcs durant leur s\u00e9jour en France\" (1745) e \"Th\u00e9midore ou Mon histoire et celle de ma ma\u00eetresse\" (1745), admirada e prologada por Guy de Maupassant e citada por Huysmans en \"\u00c0 rebours\".\nFoi recadador xeral de finanzas en Alen\u00e7on en 1785.\nFoi o pai do libretista Claude Godard d'Aucourt de Saint-Just."}
{"id": "330967", "revid": "6939", "url": "https://gl.wikipedia.org/wiki?curid=330967", "title": "Godard d'Aucourt", "text": ""}
{"id": "330970", "revid": "1888", "url": "https://gl.wikipedia.org/wiki?curid=330970", "title": "Mar\u00eda Luz Morales Godoy", "text": ""}
{"id": "330971", "revid": "1888", "url": "https://gl.wikipedia.org/wiki?curid=330971", "title": "Ram\u00f3n del Cueto", "text": ""}
{"id": "330972", "revid": "1888", "url": "https://gl.wikipedia.org/wiki?curid=330972", "title": "Ram\u00f3n Mar\u00eda Aller Ulloa", "text": ""}
{"id": "330974", "revid": "85894", "url": "https://gl.wikipedia.org/wiki?curid=330974", "title": "Jos\u00e9 G\u00f3mez Naveira", "text": "Jos\u00e9 G\u00f3mez Naveira, nado en Carral en 1906 e finado en Pontevedra en novembro de 1965, foi un fiscal galego.\nTraxectoria.\nAprobou as oposici\u00f3ns ao corpo de fiscais con 22 anos e non puido exercer at\u00e9 cumprir a idade regulamentaria tres anos despois. Foi fiscal en Tenerife, Xa\u00e9n e A Coru\u00f1a. Na Coru\u00f1a foi denunciando e marchou en comisi\u00f3n de servizo a Albacete.\nO golpe de Estado do 18 de xullo de 1936 c\u00f3lleo na Coru\u00f1a pois acompa\u00f1aba a s\u00faa muller que quer\u00eda que o seu fillo nacese al\u00ed. O 3 de agosto de 1936 foi suspendido de emprego e soldo. Pasou a guerra pechado na s\u00faa casa. Foi multado e o seu patrimonio foi espoliado. Non puido volver exercer at\u00e9 1959, cando puido regresar \u00e1 carreira, na Audiencia Provincial de Pontevedra."}
{"id": "330981", "revid": "10599", "url": "https://gl.wikipedia.org/wiki?curid=330981", "title": "Central nuclear de Lemoniz", "text": ""}
{"id": "330982", "revid": "22570", "url": "https://gl.wikipedia.org/wiki?curid=330982", "title": "Dasypus hybridus", "text": "Dasypus hybridus, co\u00f1ecido vulgarmente como armadillo de foci\u00f1o longo meridional, \u00e9 unha especie de mam\u00edfero placentario da orde dos cingulados e familia dos dasip\u00f3didos, que habita en Suram\u00e9rica, no sur do Brasil e de Paraguai, Uruguai e norte da Arxentina (at\u00e9 a provincia de Buenos Aires; no norte do pa\u00eds a s\u00faa distribuci\u00f3n non \u00e9 clara debido \u00e1 s\u00faa semellanza morfol\u00f3xica co seu parente \"Dasypus septemcinctus\")."}
{"id": "330983", "revid": "22795", "url": "https://gl.wikipedia.org/wiki?curid=330983", "title": "Armadillo de foci\u00f1o longo meridional", "text": ""}
{"id": "330985", "revid": "5863", "url": "https://gl.wikipedia.org/wiki?curid=330985", "title": "Causa galeguista", "text": ""}
{"id": "330986", "revid": "5863", "url": "https://gl.wikipedia.org/wiki?curid=330986", "title": "AllMusic", "text": "AllMusic (anteriormente co\u00f1ecido como All Music Guide ou AMG) \u00e9 un sitio web propiedade da empresa RhythmOne dende abril de 2015, que est\u00e1 concibido como un servizo de gu\u00eda musical para usuarios, fans e membros da industria musical. O seu creador foi Michael Erlewine e comezou a funcionar en 1991, a\u00ednda que a base de datos non estivo dispo\u00f1ible en Internet ata 1994. S\u00f3 est\u00e1 dispo\u00f1\u00edbel en lingua inglesa."}
{"id": "330987", "revid": "25871", "url": "https://gl.wikipedia.org/wiki?curid=330987", "title": "Allmusic", "text": ""}
{"id": "330988", "revid": "25871", "url": "https://gl.wikipedia.org/wiki?curid=330988", "title": "All Music Guide", "text": ""}
{"id": "330989", "revid": "1888", "url": "https://gl.wikipedia.org/wiki?curid=330989", "title": "Libertad Alonso Puente", "text": "Libertad Carmen Alonso Puente, nada en Santiago de Compostela o 7 de outubro de 1910, foi unha mestra galega.\nTraxectoria.\nFilla de Jos\u00e9 Alonso Vieites e sobri\u00f1a de Eduardo Puente Carracedo. Estudou Maxisterio na Escola Normal de Santiago de Compostela, que rematou en 1931. Aprobou as oposici\u00f3ns ao maxisterio como cursillista en 1933. Foi mestra na escola de nenas de Esteiro (Muros). Co golpe de Estado do 18 de xullo de 1936 foi destitu\u00edda. Foi reposta provisionalmente no seu posto de traballo en decembro de 1938, pero separada definitivamente do servizo e con baixa no posto en 1940. Fuxiu e desapareceu do seu lugar de residencia. Finalmente exiliouse en M\u00e9xico.\nO seu nome figura no mon\u00f3lito levantado a iniciativa da Asociaci\u00f3n Terra de Outes, no lugar da Covi\u00f1a, no l\u00edmite entre os concellos de Outes e Muros, dedicado a todos os asasinados destes dous concellos."}
{"id": "330990", "revid": "1888", "url": "https://gl.wikipedia.org/wiki?curid=330990", "title": "Libertad Carmen Alonso Puente", "text": ""}
{"id": "330991", "revid": "1888", "url": "https://gl.wikipedia.org/wiki?curid=330991", "title": "Carmen Libertad Alonso Puente", "text": ""}
{"id": "330993", "revid": "23204", "url": "https://gl.wikipedia.org/wiki?curid=330993", "title": "Rolls-Royce Motors", "text": " \nRolls-Royce Motors foi creado en 1973 durante a escisi\u00f3n do negocio de autom\u00f3biles Rolls-Royce da nacionalizada Rolls-Royce. Vickers adquiriu a compa\u00f1\u00eda en 1980 e vendeuna a Volkswagen en 1998.\nHistoria.\nA Rolls-Royce orixinal fora nacionalizada en 1971 debido ao colapso financeiro da empresa, causado en parte polo desenvolvemento do motor a reacci\u00f3n RB211. En 1973, o goberno brit\u00e1nico vendeu o negocio de autom\u00f3biles Rolls-Royce para permitir que a matriz nacionalizada Rolls-Royce (1971) Limited se concentrarse na fabricaci\u00f3n de motores a reacci\u00f3n.\nEn 1980, Rolls-Royce Motors foi adquirida por Vickers.\nVenda a Volkswagen.\nEn 1998, Vickers plc decidiu vender Rolls-Royce Motors. O principal candidato parec\u00eda ser BMW, que xa fornec\u00eda motor de combusti\u00f3n interna e outros compo\u00f1entes para os coches Rolls-Royce e Bentley. A s\u00faa oferta final de 340 mill\u00f3ns de \u00a3 foi superada polo Grupo Volkswagen, que ofreceu 430 mill\u00f3ns de \u00a3.\nComo parte do acordo, o Grupo Volkswagen adquiriu a hist\u00f3rica f\u00e1brica de Crewe, ademais dos dereitos da figura do \"Esp\u00edrito do \u00c9xtase\" e a forma da grella do radiador. Con todo, o nome da marca Rolls-Royce e o logotipo foron controlados polo fabricante de motores aeron\u00e1uticos Rolls-Royce plc, e non por Rolls-Royce Motors. O fabricante de motores aeron\u00e1uticos decidiu a autorizar o uso do nome de Rolls-Royce e o logotipo a BMW e non a Volkswagen, en gran parte debido a que o fabricante de motores aeron\u00e1uticos compartira recentemente proxectos empresariais conxuntos con BMW. BMW pagou 40 mill\u00f3ns de \u00a3 para quedar co nome Rolls-Royce e o logotipo \"RR\", un acordo que moitos comentaristas pensaban que era unha ganga para posiblemente a propiedade m\u00e1is valiosa do trato. O Grupo Volkswagen ti\u00f1a os dereitos da mascota e da grella, pero falt\u00e1banlle os dereitos sobre o nome de Rolls-Royce para constru\u00edr os coches, as\u00ed mesmo BMW ti\u00f1a o nome, pero carec\u00eda dos dereitos \u00e1 grella e a mascota.\nA situaci\u00f3n inclinouse a favor de BMW, xa que pod\u00edan retirar o seu fornecemento de motores con s\u00f3 12 meses de antelaci\u00f3n, polo que houbo tempo suficiente para que VW re dese\u00f1ara os coches Rolls-Royce para utilizar os propios motores de VW. Volkswagen afirmou que en realidade s\u00f3 quer\u00eda Bentley, xa que era a marca de maior volume, os modelos de Bentley vend\u00edanse nunha proporci\u00f3n de d\u00faas a unha sobre Rolls Royce.\nA perda da marca Rolls-Royce.\nLogo de negociaci\u00f3ns, entre BMW e o Grupo Volkswagen chegaron a unha soluci\u00f3n. De 1998 a 2002, BMW continuar\u00eda fornecendo motores para os coches e permitir\u00eda que Volkswagen usara o nome de Rolls-Royce e o logotipo. O 1 de xaneiro de 2003, unicamente BMW ser\u00eda capaz de chamar aos coches \"Rolls-Royce\", e a antiga divisi\u00f3n Rolls-Royce / Bentley do Grupo Volkswagen basear\u00edase s\u00f3 nos coches \"Bentley\". O \u00faltimo Rolls Royce da f\u00e1brica de Crewe, o Corniche, cesou a produci\u00f3n en 2002, momento no que a f\u00e1brica de Crewe converteuse en Bentley, e produci\u00f3n de Rolls-Royce asumiuna un novo ente en Goodwood, Inglaterra co\u00f1ecido como Rolls-Royce Motor Cars.\nCoches.\nOs modelos Bentley produc\u00edronse principalmente en paralelo cos coches anteriores. Os cup\u00e9s Bentley Continental (producidos en diversas formas, desde mediados de 1950 ata mediados de 1960) non te\u00f1en equivalentes de Rolls-Royce. Tam\u00e9n se produciron as moi custosas limusinas Rolls-Royce Phantom."}
{"id": "330994", "revid": "1888", "url": "https://gl.wikipedia.org/wiki?curid=330994", "title": "Ram\u00f3n del Cueto Noval", "text": ""}
{"id": "330995", "revid": "1131", "url": "https://gl.wikipedia.org/wiki?curid=330995", "title": "A Illa (hom\u00f3nimos)", "text": "O top\u00f3nimo galego A Illa pode referirse a:"}
{"id": "330996", "revid": "15490", "url": "https://gl.wikipedia.org/wiki?curid=330996", "title": "Christian de Cherg\u00e9", "text": "Charles-Marie-Christian de Cherg\u00e9, nado en Colmar (Haut-Rhin) o 18 de xaneiro de 1937 e finado en 1996, foi un relixioso franc\u00e9s da Orde Cisterciense da Estrita Observancia. Foi un dos sete monxes trapistas do Mosteiro de Nosa Se\u00f1ora de Atlas secuestrados e asasinados en 1996.\nTraxectoria.\nNaceu nunha familia militar. Co\u00f1eceu Alxeria primeiramente na infancia e durante 27 meses de servizo militar durante a Guerra da Independencia. Durante o servizo un amigo musulm\u00e1n salvoulle a vida, o que tivo unha grande influencia sobre a s\u00faa vida m\u00e1is tarde.\nTras os seus estudos no seminario des Carmes de Par\u00eds, foi capel\u00e1n de Sacre-Coeur, en Montmartre. Entrou na vida mon\u00e1stica no mosteiro de Aiguebelle e despois en Tibhirine, en 1971. Estudou en Roma 1972-1974, estando moi implicado no di\u00e1logo interrelixioso. M\u00e1is tarde, tivo importancia no grupo cristi\u00e1n-isl\u00e1mico \"Ribat es Salaam\" (Lugar de Paz). En 1984 foi elixido prior da comunidade. Tras unha primeira visita dun grupo armado islamita ao mosteiro, escribiu o co\u00f1ecido como \"Testamento Espiritual de Christian de Cherg\u00e9.\"\n\u00c1 1:45 da noite do 26 ao 27 de marzo de 1996, un grupo de 20 homes armados do Grupo Isl\u00e1mico Armado entrou no mosteiro. Levaron sete monxes prisioneiros, inclu\u00edndo o Irm\u00e1n Bruno, un visitante de Fez, en Marrocos. Dous monxes non foron localizados polos captores. O 21 de maio de 1996 unha mensaxe do GIA anunciou que os sete monxes foran decapitados. A pesar da reivindicaci\u00f3n da s\u00faa morte feita polo grupo islamita, as circunstancias da s\u00faa morte permanecen por aclarar, porque algunhas fontes afirman que foron mortos nun ataque a\u00e9reo da Forza A\u00e9rea Alxeriana.\nEst\u00e1 aberto o proceso de beatificaci\u00f3n, xunto cos outros monxes de Tibhirine e mais doce mortos en Alxreria durante os anos da revolta isl\u00e1mica. O proceso foi completado en 2018."}
{"id": "330998", "revid": "23204", "url": "https://gl.wikipedia.org/wiki?curid=330998", "title": "Lope de Mendoza", "text": "Lope de Mendoza, nado en Sevilla contra 1363 e finado en Santiago de Compostela o 3 de febreiro de 1445, foi un fidalgo e eclesi\u00e1stico castel\u00e1n, que foi bispo de Mondo\u00f1edo (1393\u20131399) e arcebispo de Santiago de Compostela (1399\u20131445).\nTraxectoria eclesi\u00e1stica.\nLope de Mendoza naceu en Sevilla contra o ano 1363. Como fillo segundox\u00e9nito, non vinculeiro, elixiu a carreira eclesi\u00e1stica, gradu\u00e1ndose en leis.\nEn 1393 foi erixido bispo de Mondo\u00f1edo. Pola s\u00faa sabedor\u00eda e bo goberno, pasou, en setembro de 1399 a ser administrador do arcebispado de Santiago, e despois, polo menos desde marzo de 1400, xa arcebispo efectivo, at\u00e9 a s\u00faa morte, que aconteceu o 3 de febreiro de 1445.\nA interinidade debeuse \u00e1 fuxida a Portugal do derrotado anterior arcebispo Xo\u00e1n Garc\u00eda Manrique. Nos primeiros anos do seu mandato aumentou o intervencionismo rexio na pol\u00edtica de Galicia. De feito, Henrique III de Castela nomeouno para intentar diminu\u00edr o poder acumulado no reino de Galicia por Pedro Enr\u00edquez de Castela, conde de Lemos e de Trast\u00e1mara. Neste contexto reestruturar\u00edase o Adiantamento e crear\u00edase o posto de Corrixidor.\nLope de Medoza intentou evitar a pobreza e relaxaci\u00f3n do clero e o caos en que se encontraba o patrimonio da Igrexa polos manexos dos nobres. Suxiriu que os nobres morasen nas s\u00faas casas e non na Corte para diminu\u00edr o seu poder, e ditou en 1406 as famosas \"Ordenanzas de Muros\", vila que desde 1298 pertenc\u00eda \u00e1 mitra compostel\u00e1 por doaz\u00f3n do rei Fernando IV, as\u00ed como constituci\u00f3ns para os gremios de acibecheiros, prateiros e cambiadores de Santiago.\nParticipou na campa\u00f1a de conquista de Antequera en 1410 e nas Cortes de Madrid de 1419, que declararon maior de idade o rei Xo\u00e1n II de Castela.\nConflitos pol\u00edticos.\nTras as Cortes de Madrid o rei Xo\u00e1n II apoiouse m\u00e1is en \u00c1lvaro de Luna recru\u00e1ndose o conflito contra o partido dos Infantes de Arag\u00f3n e o Condest\u00e1bel Ruy L\u00f3pez D\u00e1valos, que exerceran o poder efectivo durante a rexencia. O conflito na Corte tam\u00e9n se manifiestou en Galicia, onde o partido do rei e de \u00c1lvaro de Luna estaba representado polo ambicioso Fadrique de Trast\u00e1mara, se\u00f1or de Lemos e fillo do mencionado Pedro Enr\u00edquez, mentres que o arcebispo Lope de Mendoza sempre militou no partido oposto, que era o dos Infantes de Arag\u00f3n, quizais por fidelidade ao defunto rei Henrique III e ao seu irm\u00e1n Fernando de Antequera. Xa en 1418, Fadrique intentou minar o poder\u00edo do arcebispo instigando unha rebeli\u00f3n na cidade de Santiago co benepl\u00e1cito do rei e de \u00c1lvaro de Luna. Tras os episodios de novembro de 1420 (fuxida de Talavera) non lle quedou outro remedio ao arcebispo que someterse a todo o que Fadrique exixira como membro da facci\u00f3n vitoriosa. En 1423 Fadrique alcanzou a cima do seu poder ao ser nomeado duque de Arjona e membro do Consello Real, apoiando decididamente a \u00c1lvaro de Luna. Lope de Mendoza, que casara en Madrigal de las Altas Torres ao rei Xo\u00e1n II con Isabel de Portugal (con que tivo \u00e1 s\u00faa filla Isabel a Cat\u00f3lica), e que intervira nos acordos de paz entre Castela, Arag\u00f3n e Navarra, non volver\u00eda poder visitar a Corte at\u00e9 1425.\nLope de Mendoza tivo que quitarlle o cotizado oficio de pertegueiro maior ao seu sobri\u00f1o Xo\u00e1n e darllo ao seu rival, que aumentou a s\u00faa ousad\u00eda e ambici\u00f3n, acorde co seu car\u00e1cter violento. Por\u00e9n, en 1425 chegouse a unha certa \"amizade de conveniencia\" debido, por unha parte, \u00e1s sucesivas cesi\u00f3ns do arcebispo, pero tam\u00e9n \u00e1 ambici\u00f3n de Fadrique, que intentou formar unha facci\u00f3n contra \u00c1lvaro de Luna, un\u00edndose aos seus anteriores inimigos, os Infantes de Arag\u00f3n, cos que estivera sempre aliado Lope de Mendoza. En 1426 a ambici\u00f3n de Fadrique fixo que se destacara no bando oposto ao de Luna, pero este logrou retomar o poder en 1428 expulsando de Castela aos Infantes de Arag\u00f3n e encarcerando a Fadrique (que morreu en prisi\u00f3n en 1430), quedando Lope de Mendoza en Santiago illado e en desgraza.\nNun momento en que os Infantes de Arag\u00f3n volveran ga\u00f1ar o favor real, estes, aos que tanto apoiara Lope de Mendoza, cando este intentara acceder en 1442 ao arcebispado de Toledo, preferiron apoiar o candidato oposto, Gutierre \u00c1lvarez de Toledo. Finalmente, Lope intentou volver \u00e1 s\u00faa Sevilla natal permutando o arcebispado con Garc\u00eda Enr\u00edquez Osorio, arcebispo de Sevilla, en 1444, o que impediu \u00c1lvaro de Luna, pois non convi\u00f1a que dous membros da inimiga familia Osorio (Garc\u00eda e o seu irm\u00e1n Pedro) ocupasen postos importantes \u00e1 vez en Galicia. Lope de Mendoza morrer\u00eda en Santiago o 3 de febreiro de 1445.\nObras.\nA orixe sevillana de Lope Mendoza de explica que o castel\u00e1n se introducise nos documentos do arcebispado. Como di o acad\u00e9mico Henrique Monteagudo na s\u00faa \"Historia Social da Lingua Galega\" (Galaxia, 1999), \u00abdos trescentos vinte e seis instrumentos recollidos nun mazo de documentaci\u00f3n do Concello de Santiago que vai entre 1416 e 1422, atopamos trescentos oito escritos en galego e dezaoito en castel\u00e1n. Destes dezaoito, nove proceden da oficina arcebispal de Lope de Mendoza, sete da Chanceler\u00eda Real, e dous do Adiantado Maior do Reino de Galicia\u00bb.\nBaixo o mandato de Lope de Mendoza erix\u00edronse a Colexiata de Santa Mar\u00eda da Coru\u00f1a, a Igrexa de San Marti\u00f1o de Noia, a Colexiata de Santa Mar\u00eda do Campo de Muros, e continu\u00e1ronse as obras da Catedral de Santiago, co novo ciborio g\u00f3tico, e a capela que Lope de Mendoza mandara constru\u00edr onde agora se encontra a Capela da Comu\u00f1\u00f3n, tam\u00e9n chamada do Sagrado Coraz\u00f3n, da Nosa Se\u00f1ora do Perd\u00f3n, e \"dos Mendoza\".\nLope de Mendoza estaba sepultado nesta capela, pero a s\u00faa tumba desapareceu (o \"tombo vermello\" do arcebispo Lope, sustentado por doce le\u00f3ns e con figuras de arcebispos e ap\u00f3stolos). Gravou as s\u00faas armas aos p\u00e9s da imaxe de alabastro da Virxe do Perd\u00f3n, na peana, que se encontra \u00e1 dereita da porta da capela, e na porta exterior desta, e al\u00ed poden verse.\nNa s\u00faa tumba est\u00e1 escrito:"}
{"id": "331001", "revid": "85894", "url": "https://gl.wikipedia.org/wiki?curid=331001", "title": "\u00c1lvaro de Isorna", "text": "\u00c1lvaro N\u00fa\u00f1ez de Isorna nado en Quint\u00e1ns (Isorna, Rianxo) en 1370 e finado en Santiago de Compostela o 9 de febreiro de 1448, foi un eclesi\u00e1stico espa\u00f1ol, sucesivamente bispo de Mondo\u00f1edo, de Le\u00f3n,\nde Cuenca,\ne arcebispo de Santiago.\nTraxectoria.\nAntes de ser ordenado bispo estivo ao servizo do rei Xo\u00e1n I de Castela, quen o nomeou para educar os seus fillos os infantes Henrique e Fernando, que posteriormente ser\u00edan reis de Castela e Arag\u00f3n, respectivamente."}
{"id": "331002", "revid": "22795", "url": "https://gl.wikipedia.org/wiki?curid=331002", "title": "\u00c1lvaro N\u00fa\u00f1ez de Isorna", "text": ""}
{"id": "331003", "revid": "22570", "url": "https://gl.wikipedia.org/wiki?curid=331003", "title": "Todos os dereitos reservados", "text": "Todos os dereitos reservados \u00e9 unha mensaxe que transmite o Dereito de autor\u00eda\u00a0como parte dos avisos ou advertencias sobre autor. O Dereito de autor\u00eda na maior\u00eda dos pa\u00edses xa non require este tipo de avisos, aos dereitos de autor, pode ser suplantado polo uso com\u00fan da expresi\u00f3n para referirse a calquera dereito legal, a\u00ednda que \u00e9 probable que sexa entendido polo menos para facer referencia aos dereitos de autor.\nEsta frase, que indica que o titular d\"o\"s dereitos de autor\u00eda non quere renunciar a ning\u00fan dos dereitos exclusivos que a lexislaci\u00f3n sobre dereito de autor\u00eda lle concede, ten a s\u00faa orixe nas disposici\u00f3ns da Convenci\u00f3n sobre Protecci\u00f3n \u00e1 Propiedade Literaria e Art\u00edstica (Convenci\u00f3n de Buenos Aires) de 1910, subscrita por diversos pa\u00edses americanos; o artigo 3 daquela Convenci\u00f3n establec\u00eda que \"O reco\u00f1ecemento do dereito de propiedade obtido nun Estado de conformidade coas s\u00faas leis, fornecer\u00e1 de pleno dereito os seus efectos en todos os demais, sempre que apareza na obra calquera manifestaci\u00f3n que indique a reserva da propiedade e o nome da persoa en cuxo favor esa reserva \u00e1chase rexistrada\". \nA adici\u00f3n da frase \"Todos os dereitos reservados\" era suficiente para dar cumprimento a devandita disposici\u00f3n; dese modo todos os dereitos concedidos en virtude da lexislaci\u00f3n sobre dereito de autor\u00eda ser\u00edan protexidos e conservados polo titular dos dereitos de autor, do mesmo xeito que as acci\u00f3ns legais que pod\u00edan resultar procedentes ante a s\u00faa infracci\u00f3n.\nA frase era xuridicamente relevante s\u00f3 para os membros da Convenci\u00f3n de Buenos Aires. A obriga de engadir este aviso consid\u00e9rase, legalmente, innecesaria e obsoleta, por canto todos os membros de devandita Convenci\u00f3n, desde o 23 de agosto de 2000, o son tam\u00e9n do Convenio de Berna, que establece que a protecci\u00f3n dos dereitos de autor non est\u00e1 condicionada ao cumprimento de formalidade algunha.\nSubsistencia da Reserva de Dereitos.\nEn certos pa\u00edses, entre eles M\u00e9xico, a reserva de dereitos \u00e9 unha figura xur\u00eddica distinta \u00e1 protecci\u00f3n ordinaria de dereito de autor\u00eda. A diferenza da protecci\u00f3n ordinaria de dereitos de autor\u00eda, a reserva de dereitos presenta as seguintes caracter\u00edsticas:\n\u00c9 \"limitada en canto ao seu obxecto.\" Por canto fai \u00e1 reserva de dereitos, esta oc\u00fapase unicamente dos t\u00edtulos e caracter\u00edsticas de publicaci\u00f3ns e difusi\u00f3ns peri\u00f3dicas (revistas, gacetas, radio, TV, internet), nomes e caracter\u00edsticas (tanto f\u00edsicas como psicol\u00f3xicas) de personaxes, nomes de persoas ou grupos dedicados a actividades art\u00edsticas, e promoci\u00f3ns publicitarias. Ao solicitala, debe facerse \u00e9nfase nas caracter\u00edsticas que dan \"orixinalidade\" \u00e1 obra.\n\u00c9 \"limitada en canto \u00e1 s\u00faa duraci\u00f3n.\" A diferenza da protecci\u00f3n aos dereitos patrimoniais de autor\u00eda, que ten unha duraci\u00f3n de setenta e cinco anos \"a partir da morte\" do autor (con miras a que este e os seus herdeiros poidan beneficiarse plenamente da explotaci\u00f3n da obra antes de que esta pase a estar en dominio p\u00fablico), a reserva de dereitos dura un ano para publicaci\u00f3ns e difusi\u00f3ns peri\u00f3dicas, e cinco para personaxes, nomes art\u00edsticos e campa\u00f1as promocionais.\n\u00c9 \"renovable.\" Salvo para o caso das promoci\u00f3ns publicitarias, a reserva de dereitos pode ser renovada, sempre e cando se acredite:\nI. que a obra se seguiu utilizando en M\u00e9xico; e\nII. que a obra segue conservando o mesmo nome, as\u00ed como as mesmas caracter\u00edsticas orixinais.\n\u00c9 \"constitutiva de dereitos.\" Mentres que para a protecci\u00f3n ordinaria de dereito de autor\u00eda, a Lei Federal de Dereito de Autor consagra que o Rexistro da mesma \u00e9 soamente declarativo, no cap\u00edtulo de reservas a Lei non fai esta aclaraci\u00f3n, polo que debe entenderse que a tramitaci\u00f3n e obtenci\u00f3n dunha reserva crea, e non s\u00f3 reco\u00f1ece, dereitos para o solicitante.\nA reserva de dereitos at\u00f3pase regulada no T\u00edtulo VIII Cap\u00edtulo II da Lei Federal de Dereito de Autor."}
{"id": "331004", "revid": "1505", "url": "https://gl.wikipedia.org/wiki?curid=331004", "title": "All rights reserved", "text": ""}
{"id": "331005", "revid": "1505", "url": "https://gl.wikipedia.org/wiki?curid=331005", "title": "Infantes de Arag\u00f3n", "text": "Os Infantes de Arag\u00f3n son, por antonomasia, os fillos nacidos do matrimonio do rei Fernando I de Arag\u00f3n coa s\u00faa t\u00eda Leonor Urraca de Castela, condesa de Alburquerque. Foron:\nO seu pai, ambicionando o engrandecemento da s\u00faa casa, recomendoulles ao fin dos seus d\u00edas que se mantivesen unidos e lesen a cr\u00f3nica do rei Pedro I de Castela. Tiveron un destacado protagonismo en Castela durante o reinado de Xo\u00e1n II de Castela. Son os que recorda Jorge Manrique nas coplas \u00e1 morte de seu pai:\nXVI\n\"\u00bfQu\u00e9 se hizo el rey don Joan?&lt;br&gt;\n\"Los infantes d'Arag\u00f3n,&lt;br&gt;\n\"\u00bfqu\u00e9 se hizieron?&lt;br&gt;\n\"\u00bfQu\u00e9 fue de tanto gal\u00e1n,&lt;br&gt;\n\"qu\u00e9 fue de tanta invinci\u00f3n&lt;br&gt;\n\"como truxeron?\"\n\"\u00bfFueron sino devaneos?&lt;br&gt;\n\"\u00bfqu\u00e9 fueron sino verduras&lt;br&gt;\n\"de las eras?\"\n\"las justas e los torneos,&lt;br&gt;\n\"paramentos, bordaduras&lt;br&gt;\n\"e \u00e7imeras?&lt;br&gt;"}
{"id": "331006", "revid": "1093", "url": "https://gl.wikipedia.org/wiki?curid=331006", "title": "Francisco Flores P\u00e9rez", "text": ""}
{"id": "331007", "revid": "865", "url": "https://gl.wikipedia.org/wiki?curid=331007", "title": "Night Thoughts", "text": "Night Thoughts \u00e9 o s\u00e9timo \u00e1lbum da banda inglesa de rock alternativo Suede, publicado o 22 de xaneiro de 2016 a trav\u00e9s do selo Suede Ltd. Producido polo habitual colaborador do grupo Ed Buller, o disco tivo unha boa acollida pola meirade parte da cr\u00edtica. Estivo acompa\u00f1ado dunha pel\u00edcula, dirixida por Roger Sargent."}
{"id": "331009", "revid": "23204", "url": "https://gl.wikipedia.org/wiki?curid=331009", "title": "Images and Words", "text": "Images and Words \u00e9 o segundo \u00e1lbum da banda estadounidense de metal progresivo Dream Theater, publicado o 7 de xullo de 1992 a trav\u00e9s do selo Atco Records. \u00c9 a primeira edici\u00f3n do grupo en contar con James LaBrie nas voces. Este traballo segue sendo o m\u00e1is exitoso comercialmente da banda ata a data, e a canci\u00f3n \"Pull Me Under\" foi a \u00fanica en entrar no \"top 10\" en toda a carreira de Dream Theater. Este tema en particular tivo \u00e9xito recetemente tras a s\u00faa aparcici\u00f3n no videoxogo \"Guitar Hero World Tour\" en 2008."}
{"id": "331011", "revid": "56817", "url": "https://gl.wikipedia.org/wiki?curid=331011", "title": "The Catastrophist", "text": "The Catastrophist \u00e9 o s\u00e9timo \u00e1lbum da banda estadounidense de post-rock Tortoise, publicado o 22 de xaneiro de 2016 a trav\u00e9s do selo Thrill Jockey.\nListaxe de canci\u00f3ns.\nTodos os temas por Tortoise, ag\u00e1s onde se indique"}
{"id": "331012", "revid": "56817", "url": "https://gl.wikipedia.org/wiki?curid=331012", "title": "Hymns", "text": "Hymns \u00e9 o quinto \u00e1lbum da banda inglesa de indie rock Bloc Party, publicado o 29 de xaneiro de 2016 a trav\u00e9s do selo BMG. \u00c9 o primeiro disco en contar cos novos membros Justin Harris (baixo e teclados) e Louise Bartle (bater\u00eda)."}
{"id": "331015", "revid": "56817", "url": "https://gl.wikipedia.org/wiki?curid=331015", "title": "Dystopia", "text": "Dystopia \u00e9 o d\u00e9cimo quinto \u00e1lbum da banda estadounidense de thrash metal Megadeth, publicado o 22 de xaneiro de 2016 a trav\u00e9s do selo Tradecraft. O disco, producido por Dave Mustaine e Chris Rakestraw, \u00e9 o primeiro da banda dende o de 2004 \"The System Has Failed\" en non contar co bater\u00eda Shawn Drover, e tam\u00e9n o primeiro onde non aparece o guitarrista Chris Broderick dende o \"Endgame\" de 2009. No seu lugar aarecen o bater\u00eda de Lamb of God Chris Adler e o guitarrista de Angra Kiko Loureiro.\nListaxe de canci\u00f3ns.\nTodos os temas copostos por Dave Mustaine ag\u00e1s onde se indique."}
{"id": "331016", "revid": "25871", "url": "https://gl.wikipedia.org/wiki?curid=331016", "title": "Pretty. Odd.", "text": "Pretty. Odd. \u00e9 o segundo \u00e1lbum da banda estadounidense de pop rock Panic! at the Disco, publicado o 21 de marzo de 2008 a trav\u00e9s dos selos Decaydance e Fueled by Ramen. Foi gravado en Studio at the Palms en Paradise, Nevada, e con produci\u00f3n adicional nos Abbey Road Studios de Londres co produtor Rob Mathes. Inspirado polo baroque pop e os traballo de The Beatles e The Beach Boys, este disco m\u00e1is psicod\u00e9lico af\u00e1stase do m\u00e1is tecno \"A Fever You Can't Sweat Out\" de 2005."}
{"id": "331017", "revid": "23204", "url": "https://gl.wikipedia.org/wiki?curid=331017", "title": "Tiana, Barcelona", "text": "Tiana \u00e9 un municipio catal\u00e1n da comarca do Maresme, na provincia de Barcelona. Limita coa comarca do Barcelon\u00e8s e pertence \u00e1 \u00e1rea metropolitana de Barcelona.\nO seu nome prov\u00e9n do nome propio lat\u00edn Titius, documentado no s\u00e9culo XI como \"villa tiziana\" ou \"titiana\".\nXeograf\u00eda.\nTiana at\u00f3pase na serra de Marina. Limita ao norte cos municipios de Santa Maria de Martorelles i Sant Fost de Campsentelles, ao leste con El Masnou e Alella, ao sur con Montgat, antiga barriada mari\u00f1eira de Tiana ata a s\u00faa segregaci\u00f3n en 1933, e ao oeste con Badalona."}
{"id": "331018", "revid": "23204", "url": "https://gl.wikipedia.org/wiki?curid=331018", "title": "Siobhan Fallon Hogan", "text": "Siobhan Fallon Hogan, nada en Nova York o 13 de maio de 1961, \u00e9 unha actriz estadounidense. \u00c9 co\u00f1ecida pola s\u00faa aparici\u00f3n en \"Men in Black\", \"Forrest Gump\", \"The Negotiator\" e \"Daddy Day Care\"."}
{"id": "331019", "revid": "23204", "url": "https://gl.wikipedia.org/wiki?curid=331019", "title": "Siobhan Fallon", "text": ""}
{"id": "331022", "revid": "5863", "url": "https://gl.wikipedia.org/wiki?curid=331022", "title": "Igrexa de San Francisco de Pontevedra", "text": ""}
{"id": "331026", "revid": "23204", "url": "https://gl.wikipedia.org/wiki?curid=331026", "title": "The Vaccines", "text": "The Vaccines \u00e9 un grupo musical ingl\u00e9s de indie rock formado en West London no 2010 por Justin Hayward-Young, Freddie Cowan, \u00c1rni \u00c1rnason e Pete Robertson. O grupo lanzou tres \u00e1lbums de estudio, \"What Did You Expect from the Vaccines?\" (2011), \"Come of Age\" (2012) e \"English Graffiti\" (2015)."}
{"id": "331027", "revid": "1131", "url": "https://gl.wikipedia.org/wiki?curid=331027", "title": "Sociedad Coral Polif\u00f3nica de Pontevedra", "text": "A Sociedad Coral Polif\u00f3nica de Pontevedra naceu, presidida por Ant\u00f3n Losada Di\u00e9guez, como unha reuni\u00f3n de amigos da m\u00fasica. No grupo inicial estiveron Antonio Iglesias Vilarelle, Joaqu\u00edn Maquieira Fern\u00e1ndez, Alfonso Daniel Rodr\u00edguez Castelao, \u00c1lvaro Losada, Antonio Blanco Porto, Vicente Barreiro Vi\u00f1as, Carlos Gasta\u00f1aduy Ozores e Prudencio Otero Berm\u00fadez de Castro. A primeira presentaci\u00f3n foi o 9 de abril de 1925, Xoves Santo, na igrexa de San Francisco de Pontevedra, coa interpretaci\u00f3n dun concerto sacro que se repetiu \u00f3 d\u00eda seguinte na Bas\u00edlica de Santa Mar\u00eda a Maior, e o primeiro concerto foi no Teatro Principal de Pontevedra o 23 de marzo de 1926. Dende ent\u00f3n seguiu a li\u00f1a proposta polos fundadores: polifon\u00eda cl\u00e1sica profana, polifon\u00eda sacra e melod\u00edas populares axustadas a unha interpretaci\u00f3n polif\u00f3nica depurada.\nHistoria.\nO coral fundacional era de corenta voces masculinas, dezaseis femininas e dezaseis de nenos. A comisi\u00f3n estaba integrada por Vicente Barreiro Vi\u00f1as, Antonio Blanco Porto, Antonio Iglesias Vilarelle, Carlos Gasta\u00f1aduy Ozores e Prudencio Otero Berm\u00fadez de Castro. As tarefas de direcci\u00f3n, dende 1925 ata 1940, correron a cargo de Blanco Porto. Sucedeuno, durante 24 anos, Iglesias Vilarelle. \u00c1 s\u00faa morte encargouse dela Manuel Fern\u00e1ndez Cayeiro (de 1964 a 1967). Dende 1968 estivo \u00e1 fronte Agust\u00edn Bertomeu Salazar, director da banda de m\u00fasica da Escola Naval Militar de Mar\u00edn, e logo del Jos\u00e9 A. S\u00e1nchez Rodr\u00edguez. En maio de 1980 colleu a batuta Xos\u00e9 Verea Montero ata que, en outubro de 1998, a recolleu por segunda vez Fern\u00e1ndez Cayeiro, con Raymunda Lisqui\u00f1o Abal como adxunta, despois vir\u00eda Marlene Armentero Cuti\u00f1o e finalmente Nanette S\u00e1nchez Ordaz. Desempe\u00f1aron, ademais, a presidencia da sociedade, personaxes destacados da vida cultural do pa\u00eds como Castelao, Jos\u00e9 Blein Llin\u00e1s, Vicente Riestra Calder\u00f3n, Augusto Garc\u00eda S\u00e1nchez, Xos\u00e9 Fernando Filgueira Valverde e Xos\u00e9 Carlos Valle P\u00e9rez. Castelao, ademais de presidente, foi escen\u00f3grafo e dese\u00f1ou o escudo.\nActuou nas cidades m\u00e1is importantes de Galicia, en Portugal, en Madrid, Bilbao, Le\u00f3n, Oviedo, Santander, Burgos, Salamanca, Toledo e en Lourdes, contando co patrocinio da Xunta de Galicia, a Fundaci\u00f3n Pedro Barri\u00e9 de la Maza, a Deputaci\u00f3n Provincial e o Concello de Pontevedra.\nEntre as s\u00faas condecoraci\u00f3ns figuran a Medalla de Prata de Pontevedra, a Medalla do Ateneo Santa Cecilia de Mar\u00edn e a Medalla de Prata das Rutas Ciclotur\u00edsticas do Rom\u00e1nico.\nGravaci\u00f3ns.\nEntre outras, conta cos discos:\n\"Canciones Gallegas\", Regal, 1958 (reeditado en 1970):\n\"Canciones Gallegas\", EP, Regal, 1958:\n\"Canciones Gallegas\", single, Regal, 1958:\n\"M\u00fasica religiosa\", Regal, 1958:\n\"Canciones y madrigales\", Regal, 1958:\n\"Galicia canta\", 1971:\n\"60 Aniversario de su fundaci\u00f3n (1925-1985)\", 1986:\n\"Fonoteca 92\" n.\u00ba 6 \"El Correo Gallego\", 1992:\n\"Fonoteca 92\" n.\u00ba 70 \"El Correo Gallego\", 1992:(coa Banda de M\u00fasica da Escola Naval de Mar\u00edn) \n\"75 Aniversario\", 2000:\n\"Unha Voz na Polifon\u00eda Europea\", Ouvirmos, 2003:\nAmais, colaborou nas recompilaci\u00f3ns \"Galicia y su m\u00fasica\" (1985) e \"A gran escolma da m\u00fasica galega: coros\" (1993), para o que cantou \"Si vas a San Beniti\u00f1o\" e \"Vexo Vigo, vexo Cangas\"."}
{"id": "331028", "revid": "1131", "url": "https://gl.wikipedia.org/wiki?curid=331028", "title": "Plaza Mayor de Salamanca", "text": " \nA Plaza Mayor de Salamanca \u00e9 un espazo urbano constru\u00eddo como praza maior que co tempo converteuse no centro da vida social da cidade.\nFoi constru\u00edda no per\u00edodo que vai desde o ano 1729 ao 1756, en estilo barroco. O dese\u00f1o \u00e9 do arquitecto Alberto Churriguera (pavill\u00f3ns Real e de San Mart\u00edn) e posteriormente continuada por outros con poucas modificaci\u00f3ns respecto ao proxecto inicial. A comezos do s\u00e9culo XIX sufriu diversas remodelaci\u00f3ns urban\u00edsticas, ata que aos poucos a mediados do s\u00e9culo XX foi desprovista dos seus xard\u00edns, quiosco de m\u00fasica central e urinarios p\u00fablicos para quedar di\u00e1fana.\nFoi declarada Ben de Interese Cultural con categor\u00eda de Monumento o 21 de decembro de 1973, public\u00e1ndose no BOE o 23 de xaneiro de 1974."}
{"id": "331029", "revid": "5863", "url": "https://gl.wikipedia.org/wiki?curid=331029", "title": "Coral Polif\u00f3nica de Pontevedra", "text": ""}
{"id": "331030", "revid": "5863", "url": "https://gl.wikipedia.org/wiki?curid=331030", "title": "Coral Polif\u00f3nico de Pontevedra", "text": ""}
{"id": "331031", "revid": "5863", "url": "https://gl.wikipedia.org/wiki?curid=331031", "title": "Sociedade Coral Polif\u00f3nico de Pontevedra", "text": ""}
{"id": "331032", "revid": "10599", "url": "https://gl.wikipedia.org/wiki?curid=331032", "title": "Praza Maior de Salamanca", "text": ""}
{"id": "331033", "revid": "23204", "url": "https://gl.wikipedia.org/wiki?curid=331033", "title": "A Odisea (telefilme)", "text": "A Odisea (en ) \u00e9 un telefilme brit\u00e1nico-estadounidense baseado no poema \u00e9pico grego de Homero, a \"Odisea\". Dirixido por Andrei Konchalovsky, foi estreado en d\u00faas partes a trav\u00e9s da canle NBC. Foi rodado en Malta, Turqu\u00eda, parte de Inglaterra, e noutros escenarios da costa do Mediterr\u00e1neo. O elenco est\u00e1 formado por Armand Assante, Greta Scacchi, Irene Papas, Isabella Rossellini, Bernadette Peters, Christopher Lee e Vanessa L. Williams.\nFoi emitido na TVG o 7 de agosto de 2004."}
{"id": "331034", "revid": "51389", "url": "https://gl.wikipedia.org/wiki?curid=331034", "title": "Museo Thyssen-Bornemisza", "text": "O Museo Thyssen-Bornemisza \u00e9 unha pinacoteca de mestres antigos e modernos situada en Madrid (Espa\u00f1a). A s\u00faa existencia d\u00e9bese ao acordo de arrendamento (1988) e \u00e1 posterior adquisici\u00f3n, por parte do Goberno espa\u00f1ol (1993), do n\u00facleo m\u00e1is valioso da colecci\u00f3n privada reunida ao longo de sete d\u00e9cadas pola familia Thyssen-Bornemisza. Este fondo art\u00edstico achegou numerosos exemplos de pintores estranxeiros ausentes dos museos espa\u00f1ois, desde o g\u00f3tico dos s\u00e9culos XIV e XV (Duccio, Jan van Eyck) ata o \"pop art\" e os anos 1980 (Roy Lichtenstein, Lucian Freud), polo que veu a complementar o repertorio exposto nos dous principais centros estatais, o Museo do Prado e o Ra\u00ed\u00f1a Sof\u00eda. A apertura do Museo Thyssen-Bornemisza en 1992 deu lugar, ao unirse a estes dous museos, ao chamado \"Tri\u00e1ngulo da Arte\" do paseo del Prado, \u00e1rea muse\u00edstica de Madrid que concentra o acervo pict\u00f3rico m\u00e1is importante de Espa\u00f1a.\nA instituci\u00f3n, xestionada por unha fundaci\u00f3n baixo control p\u00fablico, ten a s\u00faa sede nun edificio hist\u00f3rico, o Palacio de Villahermosa, onde exhibe o groso da s\u00faa colecci\u00f3n: m\u00e1is de 700 obras (outras sesenta exp\u00f3\u00f1ense en dep\u00f3sito no MNAC de Barcelona). Grazas a un anexo sumado en 2004 ampliou a s\u00faa exhibici\u00f3n cunhas 240 pezas m\u00e1is, prestadas por Carmen Cervera, vi\u00fava do bar\u00f3n Thyssen. Paralelamente, o museo alberga m\u00faltiples exposici\u00f3ns temporais.\nSegundo \"The Art Newspaper\", base\u00e1ndose en datos facilitados polos propios museos, en 2013 o Thyssen foi o quinto museo m\u00e1is visitado en Espa\u00f1a, con 944.827 visitantes, situ\u00e1ndose no posto n\u00famero 61 do seu r\u00e1nking dos 100 museos de arte m\u00e1is visitados do mundo."}
{"id": "331035", "revid": "23204", "url": "https://gl.wikipedia.org/wiki?curid=331035", "title": "Folkhemmet", "text": "Folkhemmet (en galego: \"a casa do pobo\", forma definida de \"folkhem\") \u00e9 un concepto pol\u00edtico que xogou un importante papel na historia do Partido Socialdem\u00f3crata Sueco e no estado do benestar do pa\u00eds. \u00c1s veces tam\u00e9n \u00e9 usado para referirse ao longo per\u00edodo entre 1932 e 1976 cando os socialdem\u00f3cratas estiveron no poder e o concepto foi posto en pr\u00e1ctica, pero tam\u00e9n funciona como un nome po\u00e9tico para o estado do benestar sueco. \u00c1s veces referido como \"a Terceira V\u00eda sueca\", o folkhemmet foi visto como un punto intermedio entre o capitalismo e o socialismo.\nCaracter\u00edsticas.\nA base da visi\u00f3n do Folkhem \u00e9 que a sociedade en conxunto debe ser como unha pequena familia, onde todos contrib\u00faen. Os \u00e9xitos dos socialdem\u00f3cratas suecos no per\u00edodo de posguerra adoitan a explicarse polo feito de que o partido foi capaz de motivar grandes reformas sociais coa idea do \"folkhem\" e o esforzo conxunto da familia nacional.\nCrese que o termo ten as s\u00faas ra\u00edces na visi\u00f3n de Rudolf Kjell\u00e9n dunha sociedade de estilo corporativista baseada na colaboraci\u00f3n de clases por un interese nacional, en gran parte con base na xustaposici\u00f3n da estabilidade conservadora e a continuidade cara as reformas sociais de Otto von Bismarck asociados polo demais aos partidos socialistas, como a asistencia sanitaria universal e as prestaci\u00f3ns por desemprego.\nA ideolox\u00eda do Folkhemmet xeralmente consid\u00e9rase un compromiso entre o marxismo-leninismo sovi\u00e9tico e as ideolox\u00edas occidentais. O obxectivo da ideolox\u00eda socialdem\u00f3crata sueca \u00e9, como foi no caso do marxismo-leninismo sovi\u00e9tico, crear uha sociedade completamente nova sen grandes diferenzas de ingresos. Hai semellanzas moi marcadas entre a ideolox\u00eda sovi\u00e9tica e a socialdem\u00f3crata sueca. Os m\u00e9todos para acadar este obxectivo son por\u00e9n diferentes xa que a socialdemocracia quere chegar a el a trav\u00e9s de reformas graduais, mentres que o comunismo ten como obxectivo acadar esa nova sociedade a trav\u00e9s dunha revoluci\u00f3n r\u00e1pida.\nOs l\u00edderes socialdem\u00f3cratas Ernst Wigforss, un \u00e1vido keinesiano, e Per Albin Hansson, un corporatista social, son considerados os principais arquitectos do folkhemmet, con inspiraci\u00f3n do conservador Kjell\u00e9n. Posteriormente foi desenvolvido polos primeiros ministros Tage Erlander e Olof Palme ata que o partido socialdem\u00f3crata perdeu poder en 1976. Outro autor importante foi Hjalmar Branting, que entrou en contacto co concepto mentres estudaba na universidade de Uppsala, e chegar\u00eda a ser o primeiro socialista en converterse en primeiro ministro do pa\u00eds.\nHistoria.\nPer Albin Hansson introduciu o concepto o 18 de xaneiro de 1928, dicindo que Suecia deber\u00eda ser m\u00e1is como un \"bo fogar\", marcado este feito pola igualdade e a comprensi\u00f3n mutua. Hansson avogou que a tradicional sociedade de clases deber\u00eda substitu\u00edrse pola \"casa do pobo\" (folkhemmet).\nO concepto chegou nun momento no cal a nacinalizaci\u00f3n estaba sendo cuestionada, e marcou o abandono da noci\u00f3n de loita de clases por parte do partido, un concepto fundamental nos inicios do movemento socialdem\u00f3crata. No seu lugar adaptaron unha econom\u00eda planeada e o que bautizaron como \"Funktionssocialism\", onde as empresas eran controlados a trav\u00e9s de regulaci\u00f3ns en vez de pertencer ao estado. O goberno ter\u00eda tam\u00e9n ent\u00f3n un maior control sobre os individuos, pore\u00e9n, na medida necesaria para aumentar o benestar dos cidad\u00e1ns.\nUnha educaci\u00f3n de calidade e doadamente accesible, incluso nos seus niveis superiores, foi considerada particularmente importante para constru\u00edr unha nova sociedade. Como resultado, Suecia converteuse nun dos primeiros pa\u00edses do mundo en ofrecer educaci\u00f3n gratu\u00edta en todos os niveis, inclu\u00eddas todas as universidades p\u00fabicas, xunto con varias universidades novas fundadas durante os anos 60. A atenci\u00f3n sanitaria universal foi proporcionada polo estado, promulgada en 1947-55, xunto con numerosos servizos sociais m\u00e1is.\nInfluencia de Myrdal.\nDurante os aos 30 a enxe\u00f1er\u00eda social converteuse nunha parte importante do folkhemmet. O libro de 1934 \"Kris i befolkningsfr\u00e5gan\", de Alva e Gunnar Myrdal, parcialmente influenciado polo maltusianismo e Jean Piaget, inspirou unhas pol\u00edticas radicais e progresivas sobre como facer fronte a unha poboaci\u00f3n en declive. Neste per\u00edodo lev\u00e1ronse a cabo un n\u00famero de cambios inclu\u00edndo a expansi\u00f3n do sector p\u00fablico, as pol\u00edticas econ\u00f3micas de Wigforss, a reforma do sistema de pensi\u00f3ns de Gustav M\u00f6ller, e as pol\u00edticas de vivenda de Gunnar Myrdal.\nNos 40 e 50 derrub\u00e1ronse as vellas casas que serv\u00edan como vivendas superpoboadas para as clases baixas. No seu lugar, \u00e1 xente se lle ofreceron modernas casas con ba\u00f1os e fiestras para poder ter luz en cada habitaci\u00f3n, no que chamaron arquitectura \"funkis\". Do mesmo xeito, novos proxectos de vivendas, ou suburbios da clase traballadora, foron constru\u00eddos nos 60 e 70 para satisfacer as necesidades da crecente poboaci\u00f3n no \"Miljonprogrammet\" (proxecto polo mill\u00f3n de vivendas).\nAlva e Gunnar Myrdal suxeriron unha serie de programas para axudar \u00e1s familias, pero tam\u00e9n regulamentos na forma de esterilizaci\u00f3n obrigatoria. Este feito estaba destinado principalmente para previr enfermidades mentais e doenzas, e polo tanto foi apoiado polo goberno. Ao igual que no Canad\u00e1 e os Estados Unidos, por\u00e9n, tam\u00e9n se viron involucradas pol\u00edticas raciais debido \u00e1 forte crenza na conexi\u00f3n entre raza e integridade xen\u00e9tica entre os principais cient\u00edficos e quen se encargaron das esterilizaci\u00f3ns. Nas d\u00e9cadas posteriores esteriliz\u00e1ronse pola forza sobre todo aos enfermos mentais, e ao redor de 62.000 individuos sufriron este proceso nun per\u00edodo de 40 anos ata 1976. O goberno sueco posteriormente pagou indemnizaci\u00f3ns a aqueles que foron esterilizados."}
{"id": "331036", "revid": "25871", "url": "https://gl.wikipedia.org/wiki?curid=331036", "title": "Momoko K\u014dchi", "text": ", nada en Toquio o 7 de marzo de 1932 e finada na mesma cidade o 5 de novembro de 1998, foi un actriz xaponesa."}
{"id": "331038", "revid": "1131", "url": "https://gl.wikipedia.org/wiki?curid=331038", "title": "Parque do Retiro", "text": "O Parque do Retiro (en castel\u00e1n: \"Parque del Retiro\"), popularmente co\u00f1ecido como El Retiro, \u00e9 un parque de 118 hect\u00e1reas (1.180.000 m\u00b2) situado en Madrid. \u00c9 un dos lugares m\u00e1is significativos da capital espa\u00f1ola.\nOs xard\u00edns te\u00f1en a s\u00faa orixe entre os anos 1630 e 1640, cando o Conde-Duque de Olivares, valido de Filipe IV (1621-1665), regalou ao rei uns terreos xunto ao Mosteiro dos Xeromes de Madrid. Coa reforma do Cuarto Real que hab\u00eda ao lado do mosteiro, comezou a construci\u00f3n do Palacio do Retiro.\nDespois da revoluci\u00f3n de 1868, co\u00f1ecida popularmente como \"La gloriosa\", os xard\u00edns pasan a ser de propiedade municipal e as portas \u00e1brense a todos os cidad\u00e1ns, comezando unha \u00e9poca na que a R\u00eda Grande e o Estanque de San Ant\u00f3n dos Portugueses transf\u00f3rmanse en Paseo de Coches. Coloc\u00e1ronse as fontes dos Gal\u00e1pagos e da Alcachofa, as\u00ed como a fonte do Anxo Ca\u00eddo, obra de Ricardo Bellver. No Campo Grande constru\u00eduse o Pazo de Cristal do Retiro e o Palacio de Vel\u00e1zquez, obra de Ricardo Vel\u00e1zquez Bosco. Nesa \u00e9poca, concretamente a finais do s\u00e9culo XIX, ten lugar a novela que P\u00edo Baroja titulou \"Os Xard\u00edns do Retiro\", na que narra a vida da cidade arredor deste lugar."}
{"id": "331040", "revid": "10599", "url": "https://gl.wikipedia.org/wiki?curid=331040", "title": "Parque del Buen Retiro", "text": ""}
{"id": "331042", "revid": "54336", "url": "https://gl.wikipedia.org/wiki?curid=331042", "title": "Nosa Se\u00f1ora da Almudena", "text": "A Virxe da Almudena \u00e9 unha advocaci\u00f3n mariana da Igrexa Cat\u00f3lica. \u00c9 a patroa da cidade de Madrid e da Arquidiocese de Madrid, sendo venerada na Catedral de Santa Mar\u00eda da Almudena. A s\u00faa festividade cel\u00e9brase o 9 de novembro.\nOrixe.\nSegundo a tradici\u00f3n, a imaxe de Santa Mar\u00eda a Real da Almudena, que anteriormente fora denominada como Santa Mar\u00eda a Maior, foi atopada no ano 1085 durante a conquista da cidade de Madrid polo rei Afonso VI de Le\u00f3n nun dos cubos ou torre\u00f3ns encostados \u00e1 muralla \u00e1rabe, preto da Porta da Vega.\nImaxe.\nA imaxe que se conserva actualmente na catedral de Madrid \u00e9 de estilo g\u00f3tico tard\u00edo, realizada posiblemente entre os s\u00e9culos XV e XVI. Representa a Mar\u00eda como ra\u00ed\u00f1a con t\u00fanica avermellada e rico manto recamado, con volta en cor azul, que cobre os seus ombreiros e cae en pliegues tubulares por diante. Sost\u00e9n ao Neno, espido, con ambas mans. \u00c9 unha talla de boa calidade art\u00edstica, en madeira dourada e policromada. A s\u00faa realizaci\u00f3n atrib\u00faese ao c\u00edrculo de Sebasti\u00e1n de Almonacid ou ben a Diego Cop\u00edn de Holanda, ambos escultores activos en Toledo a finais do s\u00e9culo XV."}
{"id": "331043", "revid": "10599", "url": "https://gl.wikipedia.org/wiki?curid=331043", "title": "Catedral de Madrid", "text": ""}
{"id": "331044", "revid": "88628", "url": "https://gl.wikipedia.org/wiki?curid=331044", "title": "Diego Osorio de Escobar", "text": "Diego Osorio de Escobar y Llamas, nado na Coru\u00f1a en 1608 e finado en Puebla de los \u00c1ngeles (M\u00e9xico) o 17 de outubro de 1673 foi un relixioso galego, bispo de Puebla (1656-73) e vicerrei interino de Nova Espa\u00f1a en 1664.\nTraxectoria.\nOsorio foi inquisidor e vigairo xeral da diocese de Toledo. Foi membro do clero secular, a\u00ednda que moi pr\u00f3ximo aos xesu\u00edtas. Foi elixido bispo de Puebla pola recomendaci\u00f3n do cardeal Baltasar Moscoso y Sandoval.\nAsumiu o cargo en 1656 e permaneceu nel ata a s\u00faa morte. Constru\u00edu o convento da Sant\u00edsima Trindade, o templo do Oratorio de San Filipe Neri e apresurou a construci\u00f3n da catedral, pagando pola capela e o altar de Nosa Se\u00f1ora de Guadalupe. En 1663 foi nomeado arcebispo de M\u00e9xico, mais declinou a oferta co fin de permanecer na cidade de Puebla, a\u00ednda que administrou a diocese durante uns meses ata a chegada do novo arcebispo, Alonso de Cuevas D\u00e1valos).\nExerceu o cargo de vicerrei de Nova Espa\u00f1a durante case catro meses, do 29 de xu\u00f1o ao 15 de outubro de 1664. Accedeu ao cargo para substitu\u00edr o vicerrei Juan de Leyva de la Cerda, a quen se lle ordenou volver a Espa\u00f1a a causa da corrupci\u00f3n. Osorio aceptou o cargo con reticencia e foi un estra\u00f1o nos asuntos profanos, renunciando ao vicerreinado na primeira oportunidade que dispuxo para regresar \u00e1 s\u00faa diocese na cidade de Puebla.\nDurante a s\u00faa administraci\u00f3n enviou 30 000 pesos a Cuba para a reparaci\u00f3n do castelo de Santiago e a reconstruci\u00f3n da cidade, que fora destru\u00edda polos ingleses en 1662. Tam\u00e9n fundou a f\u00e1brica de p\u00f3lvora e enviou parte da produci\u00f3n a Cuba. Tomou medidas para que a Armada de Barlovento se preparase para un ataque na costa do golfo de M\u00e9xico e deu di\u00f1eiro para a fortificaci\u00f3n de Campeche. Tam\u00e9n reformou o servizo posta (que foi moito m\u00e1is eficaz) e a comercializaci\u00f3n de mercurio e interveu nunha controversia entre os franciscanos e o gobernador do Iucat\u00e1n.\nDespois de renunciar como vicerrei, o bispo Osorio tivo dificultades co seu sucesor, Antonio Sebasti\u00e1n de Toledo e foi reclu\u00eddo na cidade de Tlatlauquitepec ata 1666, cando puido regresar \u00e1 s\u00faa diocese de Puebla. Morreu al\u00ed en 1673 e o seu corpo foi enterrado na catedral. M\u00e1is tarde trasladouse ao templo da Sant\u00edsima Trindade, convento el mesmo fundara."}
{"id": "331045", "revid": "5863", "url": "https://gl.wikipedia.org/wiki?curid=331045", "title": "Pierre de Coubertin", "text": "Pierre Fr\u00e9dy de Coubertin, bar\u00f3n de Coubertin, nado en Par\u00eds o 1 de xaneiro de 1863 e finado en Xenebra o 2 de setembro de 1937 foi un pedagogo e historiador franc\u00e9s, fundador dos Xogos Ol\u00edmpicos modernos.\nTraxectoria.\nO seu pai, o bar\u00f3n Charles Louis de Coubertin, quer\u00eda que fose militar, mais o seu car\u00e1cter sensible chocou coa dura disciplina da Escola Militar de Saint-Cyr. Decidiu ent\u00f3n dedicarse \u00e1 pedagox\u00eda, onde se sentiu realizado polos seus ideais. Marchou a Inglaterra a perfeccionar os seus estudos e al\u00ed co\u00f1eceu a doutrina do cristianismo muscular: a busca da perfecci\u00f3n espiritual por medio do deporte e a hixiene. Un dos m\u00e1is destacados seguidores desta ideolox\u00eda foi o pastor anglicano Thomas Arnold, do que Coubertin se converteu en disc\u00edpulo.\nComezou a divulgar este m\u00e9todos por toda Francia, creando sociedades atl\u00e9ticas nos institutos, que se asociaron na \"Uni\u00f3n dos Deportes Atl\u00e9ticos\" (Union des Sports Athl\u00e9tiques). Fundou tam\u00e9n a primeira revista dedicada ao deporte, \"Revue Athl\u00e9tique\", logrando que o goberno accedese a inclu\u00edla nos seus programas da Exposici\u00f3n Universal de 1889.\nO ministro de educaci\u00f3n enviouno aos Estados Unidos para que continuase a s\u00faa investigaci\u00f3n sobre os m\u00e9todos de ensino. O deporte comezou a ser tomado en serio e pasou de ser practicado por minor\u00edas ou no colexio a estar de moda e espertar entusiasmo.\nCobertin comezou a so\u00f1ar con unir nunha competici\u00f3n os deportistas de todo o mundo baixo o signo da uni\u00f3n e a irmandade, sen \u00e1nimo de lucro e s\u00f3 polo desexo de conseguir a gloria, competir por competir, como di a frase de Ethelbert Talbot \u201co importante non \u00e9 vencer, sen\u00f3n participar\u201d, frase mal atribu\u00edda a Pierre de Coubertin. A idea parec\u00eda insensata e chocou con moita incomprensi\u00f3n. Intentando convencer a todos, viaxou polo mundo falando de paz, comprensi\u00f3n e uni\u00f3n, mestur\u00e1ndoo todo coa palabra deporte. Finalmente, na \u00faltima sesi\u00f3n do Congreso Internacional de Educaci\u00f3n F\u00edsica que se celebrou na Sorbona de Par\u00eds, o 26 de xu\u00f1o de 1894, decidiuse institu\u00edr os Xogos Ol\u00edmpicos.\nEn Inglaterra a idea non foi ben recibida e a opini\u00f3n p\u00fablica decidiu quedar \u00e1 marxe. Alema\u00f1a reaccionou intentando boicotear os xogos. Grecia op\u00faxose e o seu xefe de goberno, Tricoupis, quixo impedir a s\u00faa realizaci\u00f3n, pois \"aquela lea\" sa\u00eda moi cara ao pa\u00eds. Coubertin conseguiu que o pr\u00edncipe herdeiro de Grecia, o Duque de Esparta, intercedese ante o seu cu\u00f1ado o k\u00e1iser Guillerme, convencendo os ingleses e o seu propio Goberno. O pr\u00edncipe logrou ademais que se emitisen unha serie de selos conmemorativos para conseguir di\u00f1eiro para os xogos. Ademais creou unha subscrici\u00f3n p\u00fablica con tan bos resultados que logrou que o rico alexandrino George Averoff, correse cos gastos da reconstruci\u00f3n do estadio de Atenas.\nO 24 de marzo de 1896, d\u00eda de Pascua de Resurrecci\u00f3n, o Duque de Esparta, tras un discurso, descubriu a estatua do mecenas George Averoff e o rei Xurxo de Grecia pronunciou por primeira vez as palabras rituais:\nO lema \"O esencial na vida non \u00e9 vencer, sen\u00f3n loitar ben\" foi a orixe do movemento ol\u00edmpico moderno, que se converteron nun dos acontecementos m\u00e1is populares do planeta.\nCoubertin foi presidente do Comit\u00e9 Ol\u00edmpico Internacional entre 1896 e 1925.\nHonras.\nEn 2013 a \"Monnaie de Paris\" emitiu unha moeda conmemorativa de 2 euros para conmemorar o 150 aniversario do seu nacemento."}
{"id": "331046", "revid": "47401", "url": "https://gl.wikipedia.org/wiki?curid=331046", "title": "Pierre de Fr\u00e9dy", "text": ""}
{"id": "331056", "revid": "5863", "url": "https://gl.wikipedia.org/wiki?curid=331056", "title": "Xoves santo", "text": ""}
{"id": "331058", "revid": "22570", "url": "https://gl.wikipedia.org/wiki?curid=331058", "title": "Leconte de Lisle", "text": "Charles Marie Ren\u00e9 Leconte de Lisle, nado en Saint-Paul (Illa de Reuni\u00f3n) o 22 de outubro de 1818 e finado en Voisins-le-Bretonneux o 17 de xullo de 1894, foi un poeta franc\u00e9s, principal expo\u00f1ente do parnasianismo. Foi membro da Academia Francesa dende 1886 at\u00e9 a s\u00faa morte."}
{"id": "331059", "revid": "56817", "url": "https://gl.wikipedia.org/wiki?curid=331059", "title": "Parnasianismo", "text": "O parnasianismo foi un movemento literario orixinario de Francia que tivo lugar durante a segunda metade do s\u00e9culo XIX. Foi creado como reacci\u00f3n contra o romanticismo de Victor Hugo, do subxectivismo e do socialismo art\u00edstico. Os fundadores do dito movemento foron Th\u00e9ophile Gautier (1811-1872) e Leconte de Lisle (1818-1894)."}
{"id": "331060", "revid": "1888", "url": "https://gl.wikipedia.org/wiki?curid=331060", "title": "Jos\u00e9 Alonso Vieites", "text": "Jos\u00e9 Alonso Vieites, nado en 1885 e finado en Santiago de Compostela o 12 de setembro de 1965, foi un industrial e pol\u00edtico galego.\nTraxectoria.\nIndustrial panadeiro instalado na r\u00faa das Hortas de Santiago de Compostela. Adscrito ao Partido Republicano Gallego, na Rep\u00fablica foi concelleiro de Santiago de Compostela. Foi presidente da Uni\u00f3n Protectora de Artesanos. En 1935 era vogal do Comit\u00e9 directivo do Partido Nacional Republicano. Finou en Santiago de Compostela o 12 de setembro de 1965.\nVida persoal.\nCasou con Teresa Puente Carracedo, irm\u00e1 de Eduardo Puente Carracedo, e foi pai de Antonio, Libertad, Jos\u00e9, Eduardo, Jes\u00fas, Alicia Teresa, Fernando, e Enrique Olegario Alonso Puente."}
{"id": "331061", "revid": "1888", "url": "https://gl.wikipedia.org/wiki?curid=331061", "title": "Manuel Guzm\u00e1n Garc\u00eda", "text": ""}
{"id": "331062", "revid": "865", "url": "https://gl.wikipedia.org/wiki?curid=331062", "title": "Fanfare for the Comic Muse", "text": "Fanfare for the Comic Muse \u00e9 o \u00e1lbum de estrea da banda norteirlandesa de baroque pop The Divine Comedy, publicado en xullo de 1990 a trav\u00e9s do selo Setanta. Dende ent\u00f3n ven sendo repudiado polo cantante e compositor do grupo Neil Hannon debido \u00e1s s\u00faas diferenzas estil\u00edsticas cos posteriores traballos da banda."}
{"id": "331063", "revid": "56817", "url": "https://gl.wikipedia.org/wiki?curid=331063", "title": "Fold Your Hands Child, You Walk Like a Peasant", "text": "Fold Your Hands Child, You Walk Like a Peasant \u00e9 o cuarto \u00e1lbum da banda escocesa de indie pop Belle &amp; Sebastian, publicado o 6 de xu\u00f1o de 2000 a trav\u00e9s do selo Jeepster Records. \"Fold Your Hands Child...\" conta con temas cun ritmo menor que os seus outros traballos, fac\u00e9ndoo a\u00ednda m\u00e1is tranquilo e suave. O \u00e1lbum \u00e9 o m\u00e1is pr\u00f3ximo do grupo ao x\u00e9nero chamber pop, xa que a instrumentaci\u00f3n \u00e9 principalmente ac\u00fastica."}
{"id": "331064", "revid": "56817", "url": "https://gl.wikipedia.org/wiki?curid=331064", "title": "For Emma, Forever Ago", "text": "For Emma, Forever Ago \u00e9 o \u00e1lbum de estrea da banda estadounidense de indie folk Bon Iver, autoeditado o 8 de xullo de 2007 e en febreiro de 2008 a trav\u00e9s do selo Jagjaguwar. O disco \u00e9 principalmente o traballo do cantante e compositor Justin Vernon, que anteriormente tocara coa banda DeYarmond Edison."}
{"id": "331065", "revid": "5863", "url": "https://gl.wikipedia.org/wiki?curid=331065", "title": "Sandokan (serie de televisi\u00f3n)", "text": "Sandokan \u00e9 unha serie de televisi\u00f3n italiana dirixida por Sergio Sollima que foi estreada en 1976. Componse de seis episodios que est\u00e1n baseados nas novelas de Emilio Salgari."}
{"id": "331069", "revid": "56817", "url": "https://gl.wikipedia.org/wiki?curid=331069", "title": "Lungs", "text": "Lungs \u00e9 o \u00e1lbum de estrea da banda inglesa de indie rock Florence and the Machine, publicado o 3 de xullo de 2009 a trav\u00e9s do selo Island Records. O disco estreouse no n\u00famero 2 da lista brit\u00e1nica de \u00e1lbums e estivo nese posto durante cinco semanas. En xaneiro de 2010 o disco acadou o n\u00famero 1 durante d\u00faas semanas consecutivas. \"Lungs\" finalmente foi certificado cinco veces disco de platino pola industria fonogr\u00e1fica brit\u00e1nica. O \u00e1lbum tam\u00e9n chegou a estar seis semanas no n\u00famero 2 da lista irlandesa."}
{"id": "331071", "revid": "25871", "url": "https://gl.wikipedia.org/wiki?curid=331071", "title": "Modelo n\u00f3rdico", "text": "O modelo n\u00f3rdico (tam\u00e9n chamado capitalismo n\u00f3rdico ou socialdemocracia n\u00f3rdica) ref\u00edrese \u00e1s pol\u00edticas econ\u00f3micas e sociais com\u00fans aos pa\u00edses n\u00f3rdicos (Dinamarca, Finlandia, Noruega, Suecia e Islandia). Este incl\u00fae unha combinaci\u00f3n de capitalismo de libre mercado cun exhaustivo estado de benestar e negociaci\u00f3n colectiva a nivel nacional.\nA\u00ednda que hai diferenzas significativas entre os pa\u00edses n\u00f3rdicos, todos eles comparten alg\u00fans trazos com\u00fans. Estes incl\u00faen o apoio a un estado de benestar \"universalista\" dirixido especialmente \u00e1 mellora da autonom\u00eda individual e \u00e1 promoci\u00f3n da mobilidade social; un sistema corporativista que implica un acordo tripartito onde representantes dos traballadores e empresarios negocian salarios e pol\u00edticas laborais coa mediaci\u00f3n do goberno; e un compromiso coa propiedade privada xeneralizada, o mercado libre e o libre comercio.\nCada un dos pa\u00edses n\u00f3rdicos ten os seus propios modelos econ\u00f3micos e sociais, \u00e1s veces con grandes diferenzas con respecto aos dos seus veci\u00f1os. Segundo o soci\u00f3logo Lane Kenworthy, no contexto do modelo n\u00f3rdico, a \"socialdemocracia\" \u00e9 unha serie de pol\u00edticas que promocionan seguridade econ\u00f3mica e oportunidade no marco do capitalismo en vez de ser un sistema que o substit\u00faa.\nCaracter\u00edsticas.\nA publicaci\u00f3n econ\u00f3mica \"The Nordic Model - Embracing globalization and sharing risks\" caracteriza ao sistema do seguinte xeito:"}
{"id": "331072", "revid": "23204", "url": "https://gl.wikipedia.org/wiki?curid=331072", "title": "Antonio M\u00edguez Macho", "text": "Antonio M\u00edguez Macho, nado en Santiago de Compostela en 1979, \u00e9 un historiador galego, profesor de historia contempor\u00e1nea na Universidade de Santiago de Compostela.\nTraxectoria.\nDoutorouse en coa tese \"La construcci\u00f3n de la ciudadan\u00eda a trav\u00e9s de los movimientos sociales. El movimiento obrero en Galicia (1890-1936)\", defendida en decembro de 2006."}
{"id": "331073", "revid": "1410", "url": "https://gl.wikipedia.org/wiki?curid=331073", "title": "Afonso V de Arag\u00f3n", "text": "Afonso V de Arag\u00f3n, nado en Medina del Campo (Coroa de Castela) en 1396 e finado no Castel dell'Ovo (Reino de N\u00e1poles) o 27 de xu\u00f1o de 1458, chamado o Magn\u00e1nimo e o Sabio, foi, entre 1416 e 1458, rei de Arag\u00f3n, de Valencia (Afonso III), de Mallorca (Afonso I), de Sicilia (Afonso I), de Sarde\u00f1a (Afonso II) e conde de Barcelona, Rosell\u00f3n, Cerda\u00f1a e Urgell, e entre 1442 e 1458, rei de N\u00e1poles (Afonso I).\nTraxectoria.\nEra o fillo primox\u00e9nito do rexente de Castela Fernando de Antequera (que posteriormente foi rei de Arag\u00f3n co nome de Fernando I), e da condesa Leonor de Alburquerque. Pertenc\u00eda, por tanto, \u00e1 Casa de Arag\u00f3n. por ser neto de Leonor de Arag\u00f3n (xa que a dignidade real aragonesa pod\u00eda transmitirse por li\u00f1a feminina), e \u00e1 li\u00f1axe Trast\u00e1mara por ser neto de Xo\u00e1n I de Castela.\nO 28 de xu\u00f1o de 1412 converteuse en herdeiro ao trono da Coroa de Arag\u00f3n ao ser proclamado rei o seu pai tras o Compromiso de Caspe. O 12 de xu\u00f1o de 1415 casou na catedral de Valencia coa s\u00faa prima a infanta de Castela Mar\u00eda, filla de Henrique III de Castela e de Catarina de Lancaster.\nO 2 de abril de 1416, tras o falecemento do seu pai, suc\u00e9deo como rei de Arag\u00f3n e dos demais reinos e condados dos que era titular. Faleceu o 27 de xu\u00f1o de 1458 en Castel dell'Ovo, N\u00e1poles, e est\u00e1 soterrado nos Sepulcros Reais do Mosteiro de Poblet. Sucedeuno como rei de Arag\u00f3n o seu irm\u00e1n Xo\u00e1n, e como rei de N\u00e1poles o seu fillo natural Fernando.\nPol\u00edtica interior.\nCatalu\u00f1a.\nNas Cortes de 1419 Afonso tivo un enfrontamento cando a nobreza catal\u00e1 formou unha liga de bar\u00f3ns, vilas e cidades reclamando ao rei que reducise o elevado n\u00famero de membros da nobreza castel\u00e1 nomeados para cargos de goberno, o que fixo que o monarca reducise e reorganizase a Casa Real.\nEn 1448 ditou desde N\u00e1poles, onde instalara a Corte, unha provisi\u00f3n que permit\u00eda aos campesi\u00f1os (\"pagesos\") reunirse nun sindicato para tratar a supresi\u00f3n dos malos usos se\u00f1oriais. Os propietarios das terras opux\u00e9ronse \u00e1 medida e fix\u00e9rona fracasar, se ben o problema regresou en 1455, cando Afonso ditou a Sentenza interlocutoria, na que suspende as servidumes e os malos usos, medida que en 1462, xa reinando Xo\u00e1n II de Arag\u00f3n, provocar\u00eda a primeira guerra remensa.\nCastela.\nXo\u00e1n II ocupaba o trono castel\u00e1n desde 1406, tras a morte do seu pai Henrique III, quen no seu testamento, e debido a que ao acceder ao trono Xo\u00e1n s\u00f3 contaba con pouco m\u00e1is dun ano de idade, dispuxera que a rexencia do reino a desempe\u00f1asen a s\u00faa vi\u00fava Catarina de Lancaster e o infante Fernando de Trast\u00e1mara.\nAo ser coroado Fernando rei de Arag\u00f3n no Compromiso de Caspe (1412), deixou aos seus fillos, os Infantes de Arag\u00f3n Xo\u00e1n II de Navarra e Henrique, como os seus lugartenentes en Castela para que defendesen os seus intereses.\nEn 1419 Xo\u00e1n II de Castela alcanzara a maior\u00eda de idade e pretendeu librarse da influencia dos Infantes. Tras o golpe de Tordesillas e o fracasado cerco do castelo de La Puebla de Montalb\u00e1n a finais de 1420, delega todo o poder no novo Condest\u00e1bel de Castela \u00c1lvaro de Luna, o que deu lugar a unha longa e intermitente guerra civil entre dous bandos: o primeiro formado por \u00c1lvaro de Luna e a pequena nobreza, e o segundo integrado polos Infantes de Arag\u00f3n e a alta nobreza, apoiados por Afonso V desde Arag\u00f3n.\nPor\u00e9n, o enfrontamento que xorde entre os propios infantes polo poder provoca que a influencia aragonesa en Castela corra perigo, polo que Afonso V, que se encontraba en N\u00e1poles, decidiu retornar \u00e1 pen\u00ednsula en 1425 onde, tras acusar a \u00c1lvaro de Luna de usurpador do goberno, logrou reconciliar aos seus irm\u00e1ns os infantes e, a\u00ednda que consegue nun primeiro momento, en 1427, que o Condest\u00e1bel de Castela sexa desterrado a Cu\u00e9llar, non puido evitar o seu retorno vencedor ao ano seguinte.\nAfonso V, entre 1429 e 1430, enleouse nunha guerra contra o seu primo Xo\u00e1n II de Castela e a pol\u00edtica do valido \u00c1lvaro de Luna para apoiar aos seus irm\u00e1ns os infantes pero, cando ambos os bandos se encontraban cerca de Jadraque fronte a fronte para comezar a batalla, a intervenci\u00f3n persoal da ra\u00ed\u00f1a castel\u00e1 Mar\u00eda de Arag\u00f3n, irm\u00e1 de Afonso V, evitouna.\nEn 1432 Afonso retorna a Italia e, en 1436, asinou a paz con Castela mediante un tratado no que os infantes abandonaban o reino castel\u00e1n a cambio de percibir rendas anuais.\nPol\u00edtica exterior.\nSicilia.\nO antipapa Bieito XIII investira Fernando I de Arag\u00f3n como rei de Sicilia en 1412, quen nomeou o seu fillo Xo\u00e1n como lugartenente xeral da illa. Ao falecer Fernando I, os sicilianos intentaron que o seu trono fose ocupado por Xo\u00e1n, polo que a primeira medida de pol\u00edtica exterior que tomou Afonso V foi acabar con esas ansias independentistas. Reclamou a presenza do seu irm\u00e1n Xo\u00e1n na Corte e enviouno, xunto ao seu outro irm\u00e1n, Henrique, para que o axudase na loita que manti\u00f1a por facerse co poder en Castela.\nSarde\u00f1a.\nDesactivado o perigo independentista siciliano, o seguinte obxectivo de Afonso foi a illa de Sarde\u00f1a, territorio sobre o que a coroa aragonesa reivindicaba a s\u00faa soberan\u00eda desde que en 1297 o papa Bonifacio VIII concedera a illa en feudo a Xaime II de Arag\u00f3n, e que nese momento se encontraba inmersa nunha rebeli\u00f3n instigada polos xenoveses.\nAfonso dirixiuse \u00e1 illa \u00e1 fronte dunha escuadra de 24 galeras que levantou \u00e1ncora, en maio de 1420, desde Los Alfaques con direcci\u00f3n a L'Alguer coa intenci\u00f3n de someter as cidades que se rebelaran. A chegada da frota fixo que os rebeldes se someteran sen presentar ningunha resistencia.\nC\u00f3rsega.\nDesde Sarde\u00f1a, Afonso dirixiuse coa s\u00faa escuadra \u00e1 illa de C\u00f3rsega onde logro tomar a cidade de Calvi e puxo sitio \u00e1 cidade de Bonifacio.\nN\u00e1poles.\nAfonso V abandonou o sitio de Bonifacio en 1421 cando recibiu a petici\u00f3n de axuda de Xoana II de N\u00e1poles ante o sitio que estaba sufrindo por parte das tropas de Lu\u00eds III de Anjou, mandadas por Muzio Attendolo Sforza. O monarca aragon\u00e9s acodiu en axuda de Xoana que, en agradecemento, o adoptou como fillo e herdeiro e nomeouno duque de Calabria e, tras fixar a s\u00faa residencia en N\u00e1poles Afonso nomeou rexente de Arag\u00f3n \u00e1 s\u00faa esposa Mar\u00eda.\nOs sucesivos \u00e9xitos militares e pol\u00edticos de Afonso V no escenario mediterr\u00e1neo levantaron o receo do duque de Mil\u00e1n Filippo Mar\u00eda Visconti quen, aproveitando o arrefriamento das relaci\u00f3ns entre a ra\u00ed\u00f1a Xoana e Afonso cando este fixo deter ao primeiro ministro napolitano e amante daquela, alentou unha revolta encabezada por Sforza que obrigou a Afonso a refuxiarse, o 30 de maio de 1423, na fortaleza napolitana de Castel Nuovo at\u00e9 que a chegada dunha frota aragonesa de 22 galeras lle permitiu recuperar N\u00e1poles e obrigar a Xoana a buscar refuxio en Aversa e despois en Nola onde revogou a adopci\u00f3n de Afonso e nomeou como novo herdeiro a Lu\u00eds de Anjou.\nTras recibir noticias da Pen\u00ednsula acerca das dificultades que atravesaban os seus irm\u00e1ns no seu enfrontamento con Castela, e ao necesitar reforzos econ\u00f3micos e militares para continuar coa s\u00faa pol\u00edtica de expansi\u00f3n, Afonso decide deixar N\u00e1poles ao mando do seu irm\u00e1n Pedro e, tras destru\u00edr o porto de Marsella en territorio dos Anjou, retornou aos seus reinos peninsulares onde permaneceu at\u00e9 1432.\nA ausencia de Afonso de Italia permitiu ao duque de Mil\u00e1n conquistar, en 1423, Gaeta, Procida, Sorrento e Castellammare; e tras po\u00f1er sitio a N\u00e1poles, permitiu a Francesco Sforza tomar a cidade en 1424, obrigando a Pedro a buscar refuxio en Sicilia.\nAfonso V regresou a Italia en 1432, pero debeu pospo\u00f1er a toma de N\u00e1poles debido \u00e1 liga militar que, co apoio do papa Ux\u00edo IV e do emperador Sexismundo, formaron Venecia, Florencia e Mil\u00e1n, e que o obrigou a asinar en 1433 unha tregua de dez anos con Xoana II de N\u00e1poles.\nA tregua permitiu a Afonso fixar a s\u00faa atenci\u00f3n en \u00c1frica, onde xa en 1432 dirixira unha expedici\u00f3n militar contra a illa de Xerba. O seu interese reanudouse en 1434 cunha nova expedici\u00f3n a Tr\u00edpoli; por\u00e9n, as mortes dos seus rivais napolitanos fai que a s\u00faa atenci\u00f3n volvese centrarse en Italia.\nEn 1434 faleceu Lu\u00eds III de Anjou, polo que a ra\u00ed\u00f1a Xoana nomeou novo herdeiro ao trono de N\u00e1poles ao irm\u00e1n daquel, Renato. Por\u00e9n, ante a morte de Xoana ao ano seguinte, o papa Ux\u00edo IV non deu a s\u00faa aprobaci\u00f3n, polo que Afonso viu chegado o momento de conquistar N\u00e1poles. Acompa\u00f1ado dos seus irm\u00e1ns Xo\u00e1n, Henrique e Pedro tomou a cidade de Capua e puxo sitio a Gaeta en cuxo auxilio acudiu unha frota xenovesa que derrotar\u00eda \u00e1 aragonesa na batalla que se desenvolveu o 4 de agosto de 1435 fronte \u00e1 illa de Ponza e na que foron feitos prisioneiros o propio rei e os seus irm\u00e1ns Xo\u00e1n II de Navarra e Henrique, que foron entregados ao duque de Mil\u00e1n Filippo Mar\u00eda Visconti.\nEn 1436 o duque liberou a Xo\u00e1n de Navarra, que regresou \u00e1 Pen\u00ednsula e substitu\u00edu a esposa de Afonso V como rexente do reino de Arag\u00f3n, polo que Mar\u00eda quedou unicamente \u00e1 fronte do principado catal\u00e1n. De contado Afonso negociou a s\u00faa liberdade, e chegou con Visconti a un acordo polo que ambos os dous asinan unha alianza que lle permitiu a Afonso volver a conquistar Capua e Gaeta en 1436 e po\u00f1er sitio a N\u00e1poles, no que faleceu o seu irm\u00e1n Pedro en 1438.\nTras tomar varias cidades en Calabria, inclu\u00edndo Cosenza e Brisignano, Afonso entrou triunfalmente en N\u00e1poles o 23 de febreiro de 1443, obtendo o reco\u00f1ecemento do papa Ux\u00edo IV a cambio de que Afonso o apoiase no seu enfrontamento cos Sforza.\nAfonso non regresar\u00eda nunca m\u00e1is aos seus estados peninsulares da Coroa de Arag\u00f3n, establecendo a s\u00faa Corte na fortaleza de Castel Nuovo, que mandou remodelar ao arquitecto mallorqu\u00edn Guillermo Sagrera.\nPol\u00edtica cultural.\nAfonso V pode considerarse como un xenu\u00edno pr\u00edncipe do Renacemento, xa que desenvolveu un importante mecenado cultural e literario que lle valeu o sobrenome de \"o Sabio\", e que converter\u00eda a N\u00e1poles no foco principal da entrada do humanismo renacentista no \u00e1mbito da Coroa de Arag\u00f3n. Protexeu a humanistas destacados, como Lorenzo Valla, Giovanni Pontano ou Antonio Beccadelli. Froito deste mecenado foi un c\u00edrculo de poetas de cancioneiro cuxa obra recolle o \"Cancioneiro de St\u00fa\u00f1iga\".\nA s\u00faa devoci\u00f3n cara os cl\u00e1sicos foi excepcional. Nas s\u00faas propias palabras dixo: \u00abos libros son, entre os meus conselleiros, os que m\u00e1is me agradan, porque nin o temor nin a esperanza lles impiden dicirme o que debo facer\u00bb. Dise igualmente que Afonso deti\u00f1a ao seu ex\u00e9rcito en piadoso respecto ante o lugar de nacemento dun escritor latino, levaba a Tito Livio ou a C\u00e9sar na s\u00faas campa\u00f1as e o seu panexirista Panormita non consideraba unha incr\u00edbel mentira dicir que o rei curou dunha enfermidade cando lle leron unhas p\u00e1xinas da biograf\u00eda de Alexandre Magno escrita por Quintus Curtius Rufus.\nOutros feitos.\nTivo contactos diplom\u00e1ticos co imperio de Etiop\u00eda. En 1428 recibiu unha carta de Yeshaq I de Etiop\u00eda, entregada en man por dous dignatarios, na que lle propo\u00f1\u00eda unha alianza contra os musulm\u00e1ns, selada por un dobre matrimonio, o do infante Pedro coa filla de Yeshaq, a condici\u00f3n de que este levase a Etiop\u00eda a un grupo de menestrais. Non est\u00e1 claro se Afonso respondeu a esta carta nin en que termos, a\u00ednda que unha mensaxe enviada en 1450 ao sucesor de Yeshaq, Zara Yagob, escribiu que estar\u00eda encantado de envialos se lle garant\u00edan a s\u00faa seguridade, xa que nunha ocasi\u00f3n anterior toda unha partida de trece dos seus s\u00fabditos pereceran na viaxe.\nO seu reinado acaba con d\u00faas novas guerras: unha contra o seu primo e cu\u00f1ado, Xo\u00e1n II de Castela, entre os anos 1445 e 1454, e outra contra X\u00e9nova, que se iniciou en 1454 e continuou at\u00e9 a s\u00faa morte, ocorrida o 27 de xu\u00f1o de 1458 no Castel dell'Ovo (N\u00e1poles). En 1671 Pedro Antonio de Arag\u00f3n, vicerrei de N\u00e1poles, obtivo o permiso para trasladar desde al\u00ed os restos de Afonso V o Magn\u00e1nimo e depositalos nos Sepulcros Reais do mosteiro de Poblet. Constru\u00eduse unha tumba cun gran pedestal xunto aos sepulcros reais, no cruceiro, no lado do Evanxeo. S\u00f3 se conserva a base ou pedestal restaurado.\nDevanceiros.\nDevanceiros de Afonso V de Arag\u00f3n\nDescendencia.\nEn 1408 Afonso comprometeuse con Mar\u00eda de Castela (1401-1458), filla de Henrique III o Doente, e prima s\u00faa. O matrimonio celebrouse na catedral de Valencia o 12 de xu\u00f1o de 1415. Non tiveron descendencia.\nDa s\u00faa relaci\u00f3n con Giraldona de Carlino, tivo tres fillos naturais:\nSucesi\u00f3n.\nNas coroas de Arag\u00f3n, Sicilia e Sarde\u00f1a, sucedeulle o seu irm\u00e1n Xo\u00e1n. O reino de N\u00e1poles quedou para o seu fillo bastardo Fernando."}
{"id": "331075", "revid": "1888", "url": "https://gl.wikipedia.org/wiki?curid=331075", "title": "France Garc\u00eda Garc\u00eda", "text": "France Garc\u00eda Garc\u00eda, nado en Ribadeo en 1912 e finado na Coru\u00f1a o 29 de xullo de 1936, foi un pol\u00edtico galego.\nTraxectoria.\nFillo de Jos\u00e9 Garc\u00eda Iglesias, naceu en Ribadeo, traslad\u00e1ndose logo coa s\u00faa familia \u00e1 Coru\u00f1a, onde el e os seus sete irm\u00e1ns eran co\u00f1ecidos como \"Os da lex\u00eda\", porque seu pai montou na cidade un negocio de fabricaci\u00f3n e venda de lixivia. Militante das Juventudes Socialistas da Coru\u00f1a, colaborou no seu voceiro \"Joven Socialista\". Despois incorporouse \u00e1s Juventudes Socialistas Unificadas. Coa sublevaci\u00f3n do 18 de xullo de 1936 foi detido e xulgado na Coru\u00f1a por rebeli\u00f3n militar. Condenado a pena de morte, foi executado en Punta Herminia co seu irm\u00e1n Bebel. Un terceiro irm\u00e1n, Jaur\u00e9s, tam\u00e9n foi encarcerado, e a\u00ednda que non foi fusilado nun principio por ser menor de idade, finalmente apareceu morto no Campo da Rata, mentres o trasladaban de prisi\u00f3n. Pep\u00edn, outro dos irm\u00e1ns, foi xulgado por sedici\u00f3n, pero conseguiu fuxir, uniuse \u00e1 loita contra as tropas franquistas, perdeu unha perna na batalla de Brunete e finalmente exiliouse na Arxentina.\nReco\u00f1ecementos.\nA coru\u00f1esa r\u00faa \"Hermanos de la Lej\u00eda\" ch\u00e1mase as\u00ed en memoria de France e os seus irm\u00e1ns. No ver\u00e1n de 2018 a Asociaci\u00f3n Cultural Xermolos, de Guitiriz rendeulles homenaxe cunha serie de actos, entre eles a inauguraci\u00f3n dunha escultura conmemorativa na parroquia de Santa Mari\u00f1a, realizada polo escultor Xos\u00e9 Val D\u00edaz."}
{"id": "331076", "revid": "10179", "url": "https://gl.wikipedia.org/wiki?curid=331076", "title": "Constantin Br\u00e2ncu\u015fi", "text": ""}
{"id": "331077", "revid": "1131", "url": "https://gl.wikipedia.org/wiki?curid=331077", "title": "Jos\u00e9 Garc\u00eda V\u00e1zquez", "text": "\"Para o artigo sobre o publicista do mesmo nome, v\u00e9xase Pepe Garalva\"\nJos\u00e9 Garc\u00eda V\u00e1zquez, nado na Coru\u00f1a en 1901 e finado na mesma cidade o 9 de outubro de 1937, foi un sindicalista galego.\nTraxectoria.\nGarc\u00eda V\u00e1zquez era traballador na f\u00e1brica de tabacos e membro da Uni\u00f3n Tabacaleira da CNT. Co golpe de Estado do 18 de xullo de 1936 permaneceu agochado. Participou no intento de fuxida do Porti\u00f1o o 3 de marzo de 1937, foi detido o 8 de marzo. Xulgado en consello de guerra na Coru\u00f1a o 5 de xu\u00f1o, foi condenado a morte. Foi fusilado no Campo da Rata o 9 de outubro con Salvador Domingo Lliso, Ram\u00f3n D\u00edaz Valeiro, Ram\u00f3n Gonz\u00e1lez Canosa, Alejandro Dopico Saleta, Manuel Berganti\u00f1os Pose, Antonio Vidal Gonz\u00e1lez, Antonio Lorenzo Garc\u00eda, Francisco D\u00edaz Moreno, Luis Lafuente Naveira, Manuel Baldomir V\u00e1zquez, Ramiro Fontenla And\u00fajar, Manuel Tellado Villar, Jos\u00e9 Rodr\u00edguez Serantes e Federico Rivadulla G\u00f3mez."}
{"id": "331078", "revid": "6279", "url": "https://gl.wikipedia.org/wiki?curid=331078", "title": "Concellos da provincia de Teramo", "text": ""}
{"id": "331081", "revid": "1576", "url": "https://gl.wikipedia.org/wiki?curid=331081", "title": "Compact Disc", "text": ""}
{"id": "331085", "revid": "85894", "url": "https://gl.wikipedia.org/wiki?curid=331085", "title": "Jos\u00e9 V\u00e1zquez Rozas", "text": "Jos\u00e9 V\u00e1zquez Rozas, co\u00f1ecido como Persifal, nado na Coru\u00f1a en 1898 e finado na mesma cidade o 11 de novembro de 1936, foi un pol\u00edtico e sindicalista galego.\nTraxectoria.\nBarbeiro. Militante da CNT, era vogal do Centro de Estudios Sociales Germinal e membro do Liceo de Artes\u00e1ns. Co golpe de Estado do 18 de xullo de 1936 foi detido e xulgado na Coru\u00f1a por rebeli\u00f3n militar. Condenado a pena de morte, foi executado na Coru\u00f1a."}
{"id": "331086", "revid": "865", "url": "https://gl.wikipedia.org/wiki?curid=331086", "title": "Kontrust", "text": "Kontrust \u00e9 un grupo musical austr\u00edaco de crossover orixinario de Viena, contando coa participaci\u00f3n da vocalista polaca Agata Jarosz. O grupo formouse no ano 2001, e d\u00e9ronse a co\u00f1ecer por incorporar o uso de Lederhose nas s\u00faas actuaci\u00f3ns e v\u00eddeos m\u00fasicais. Os seus temas est\u00e1n escritos en ingl\u00e9s, incorporando en ocasi\u00f3ns partes en alem\u00e1 e linguas eslavas. O seu son mestura diversos x\u00e9neros musicais que van dende o nu metal, o folk metal, rap, rock e m\u00fasica electr\u00f3nica.No ano 2006 ga\u00f1aron o premio \"Austrian Newcomer Awards\", otuorgado a m\u00fasicos revelaci\u00f3n en Austria.\nO seu sinxelo \"Bomba\" do \u00e1lbum \"Time To Tango\" (2009) estivo durante catro semanas consecutivas na lista de \u00e9xitos dos Pa\u00edses Baixos no ano 2010, acadando o posto n\u00famero 47. Ese mesmo ano foron nomeados na categor\u00eda \"Hard&amp;Heavy\" dos \"Amadeus Austrian Music Awards\", obtendo o primeiro premio nos mesmos.\nNo ano 2011 participaron no festival \"Przystanek Woodstock\" en Polonia diante dunhas 300\u00a0000 persoas, acadando o r\u00e9cord de maior audiencia nun concerto musical dun artista austr\u00edaco."}
{"id": "331092", "revid": "56817", "url": "https://gl.wikipedia.org/wiki?curid=331092", "title": "Petra Mede", "text": "Petra Maria Mede, nada o 7 de marzo de 1970 en Estocolmo (Suecia), \u00e9 unha humorista e presentadora de televisi\u00f3n sueca. Mede \u00e9 co\u00f1ecida polos seus papeis en programas de humor como \"Morgonsoffan\" e \"Parlamentet.\" Tam\u00e9n fixo mon\u00f3logos humor\u00edsticos no programa \"Stockholm Live.\" En 2009 presentou o Melodifestivalen 2009, onde foi elixida a representaci\u00f3n de Suecia para o Festival da Canci\u00f3n de Eurovisi\u00f3n 2009. En 2009 foi votada como mellor humorista feminina de Suecia. En 2013, foi elixida pola SVT para presentar o Festival da Canci\u00f3n de Eurovisi\u00f3n 2013 que se celebrou en Malm\u00f6. En 2015 foi elixida pola UER e a BBC para presentar xunto con Graham Norton a gala especial \"Eurovision Song Contest's Greatest Hits\", que conmemorou o 60\u00ba aniversario do Festival de Eurovisi\u00f3n. En 2016 volveu ser elixida pola SVT para presentar o Festival da Canci\u00f3n de Eurovisi\u00f3n 2016 desde Estocolmo, nesta ocasi\u00f3n xunto a M\u00e5ns Zelmerl\u00f6w. Mede tam\u00e9n presentou a cerimonia dos Premios Guldbagge, os premios do cine sueco, en varias ocasi\u00f3ns.\nVida persoal.\nPetra Mede naceu en Estocolmo mais creceu na localidade de Partille, preto de Gotemburgo. Fala sueco, ingl\u00e9s, espa\u00f1ol e franc\u00e9s con fluidez. Ten unha filla co seu compa\u00f1eiro sentimental Mattias G\u00fcnther, nacida en 2012."}
{"id": "331095", "revid": "1131", "url": "https://gl.wikipedia.org/wiki?curid=331095", "title": "Globen Arena", "text": "O Globen Area de Estocolmo (en sueco, \"Globen\", \"O Globo\"), oficialmente co\u00f1ecido como Ericsson Globe por raz\u00f3ns de patrocinio, \u00e9 un estadio cuberto multifuncional en Estocolmo, Suecia.\nInaugurado o 19 de febreiro de 1989 tras dous anos e medio de construci\u00f3n, o Globen \u00e9 o edificio esf\u00e9rico m\u00e1is grande do mundo.\nNel celebr\u00e1ronse competici\u00f3ns de h\u00f3ckey sobre xeo, de feito foi constru\u00eddo para a celebraci\u00f3n do campionato mundial masculino deste deporte de 1989 e repetiu como sede do mundial en 1995, 2012 e 2013. Tam\u00e9n se xogaron alg\u00fans partidos do Campionato Europeo de Balonm\u00e1n Masculino de 2002 e do Campionato Europeo de Baloncesto Masculino de 2003. En 2015 foi sede do Campionato Europeo de Patinaxe Art\u00edstica sobre Xeo de 2015.\nFoi sede de numerosos concertos, por el pasaron artistas como Lady Gaga, Oasis, Britney Spears, Shakira, Jennifer Lopez, Bob Dylan, Bruce Springsteen, Luciano Pavarotti, CD9, Black Sabbath, Guns N' Roses, Rammstein, Linkin Park, Green Day, , U2, Christina Aguilera, , Metallica, Nicki Minaj , Rihanna, Beyonc\u00e9 e Ariana Grande, entre outros, xa que ten capacidade para 16.000 persoas.\nAdemais, en 1989 e desde 2002 at\u00e9 2012 foi a sede da final do Melodifestivalen. Foi sede dos MTV Europe Music Awards 2000 e do Festival de Eurovisi\u00f3n 2000. Repetir\u00e1 como sede do Festival de Eurovisi\u00f3n 2016."}
{"id": "331096", "revid": "7802", "url": "https://gl.wikipedia.org/wiki?curid=331096", "title": "Ericsson Globe", "text": ""}
{"id": "331099", "revid": "98629", "url": "https://gl.wikipedia.org/wiki?curid=331099", "title": "Plaza de Col\u00f3n de Valladolid", "text": " \nA Plaza de Col\u00f3n \u00e9 unha praza do centro de Valladolid situada nun dos extremos da Acera de Recoletos, na que ademais confl\u00faen o Paseo de Filipinos, a estaci\u00f3n de Valladolid-Campo Grande, o Campo Grande e as r\u00faas Estaci\u00f3n e Gamazo.\nOrixe.\nA orixe da praza est\u00e1 nos procesos desamortizadores da primeira metade do s\u00e9culo XIX que decretaron a supresi\u00f3n dos conventos masculinos. A actual Plaza de Col\u00f3n de Valladolid estaba situada en parte no terreo sobre o que se levantaba o convento de San Jos\u00e9 dos pais capuchinos.\nO convento estaba limitado pola dereita, desde a Acera de Recoletos, o convento da nosa Se\u00f1ora das Lauras e pola esquerda os terreos do ferrocarril que antes foran a horta do convento dos mercedarios descalzos, onde tam\u00e9n estivo situada, ata a s\u00faa derriba en 1999 a f\u00e1brica do gas. Ademais aflu\u00edan as r\u00faas recentemente abertas naquela \u00e9poca, as de Gamazo e Muro, e hab\u00eda as\u00ed mesmo desaparecido o chamado Callej\u00f3n de los Toros, unha estreita r\u00faa que prolongaba a Acera de Recoletos.\nMonumento a Col\u00f3n.\nNo centro desta praza instalouse o Monumento ao Descubrimento de Am\u00e9rica, m\u00e1is co\u00f1ecido como Monumento a Col\u00f3n, obra do escultor sevillano Antonio Susillo, realizada en 1892 e que nun principio estivo destinada ao Paseo Central da Habana.\nEn 1864 abriuse unha subscrici\u00f3n popular para constru\u00edr un monumento en memoria de Cristovo Col\u00f3n. Tanto este intento como o que se impulsou catro anos m\u00e1is tarde fracasaron. En 1891 os escultores valisoletanos Aurelio Rodr\u00edguez Vicente Carretero e Dar\u00edo Chicote ofreceron senllos proxectos que tampouco foron aprobados.\nNaquelas datas o sevillano Antonio Susillo Fern\u00e1ndez presentou un modelo en cera moi semellante ao que xa realizara para A Habana, unha alegor\u00eda da morte do descubridor que non puido realizarse por motivos econ\u00f3micos.\nO conxunto escult\u00f3rico que Susillo proxectou en 1891 para o Paseo Central da Habana con motivo da conmemoraci\u00f3n do IV centenario do descubrimento foi fundido polos irm\u00e1ns Thiebaut en Par\u00eds e, cando se proced\u00eda ao seu embarque con destino a Cuba produciuse o estalido da Guerra de Independencia cubana de tal forma que o seu destino quedou truncado.\nO grupo escult\u00f3rico quedou dividido en dous; as figuras quedaron en Par\u00eds, onde foron exhibidas na exposici\u00f3n universal de 1900, e a pedra do monumento permaneceu en Pontevedra. Aproveitando a circunstancia, tres cidades optaron a ela: Madrid (para o parque do Retiro), Sevilla e Valladolid.\nUnha comisi\u00f3n municipal dirixiuse \u00e1 cidade de Madrid para conseguir este grupo escult\u00f3rico para Valladolid e a xesti\u00f3n resultou frut\u00edfera, sendo moi valiosa a intervenci\u00f3n de Germ\u00e1n Gamazo e Jos\u00e9 Muro, de tal forma que finalmente a oferta de Valladolid e a s\u00faa importancia nos feitos colombinos e americanos decantaron a instalaci\u00f3n do monumento na cidade en 1901.\nA inauguraci\u00f3n do monumento tivo lugar en 1905. O monumento ten estrutura piramidal e est\u00e1 dividido en d\u00faas alturas. No z\u00f3colo de pedra inferior at\u00f3panse catro relevos en bronce que mostran distintos episodios da vida do descubridor: A exposici\u00f3n do proxecto de Col\u00f3n en La R\u00e1bida, a sa\u00edda de Palos de la Frontera, a chegada a Am\u00e9rica e a recepci\u00f3n real de Col\u00f3n en Barcelona trala s\u00faa primeira viaxe. Nos \u00e1ngulos superiores hai catro figuras de grandes proporci\u00f3ns que simbolizan: o Estudo, a N\u00e1utica, o Valor e a Historia. Na parte superior hai un globo terr\u00e1queo coa lenda \"Non plus ultra\", rota pola gadoupada dun le\u00f3n coroado no que aparece a aguia de San Xo\u00e1n sostendo o escudo de Espa\u00f1a e dous medall\u00f3ns, un deles cos rostros dos Reis Cat\u00f3licos. Na parte superior do conxunto aparece Col\u00f3n, semiarrodillado na proa dunha pequena embarcaci\u00f3n e, detr\u00e1s del unha alegor\u00eda da Fe, representada en forma de muller portando unha cruz e un c\u00e1liz."}
{"id": "331100", "revid": "51526", "url": "https://gl.wikipedia.org/wiki?curid=331100", "title": "R\u00edo Esgueva", "text": "O Esgueva \u00e9 un r\u00edo que nace ao p\u00e9 da Pe\u00f1a Cervera, no Sistema Ib\u00e9rico, preto do Mosteiro de Santo Domingo de Silos, na provincia de Burgos.\n\u00c9 afluente do r\u00edo Pisuerga, no que desemboca na cidade de Valladolid. Os seus \u00faltimos metros foron desviados ao seu paso por Valladolid para sacalo do centro da cidade e unilo nun s\u00f3, xa que discorr\u00eda polo centro hist\u00f3rico en varios ramais.\nO seu principal afluente \u00e9 o r\u00edo Henar."}
{"id": "331101", "revid": "23204", "url": "https://gl.wikipedia.org/wiki?curid=331101", "title": "Semana Internacional de Cine de Valladolid", "text": "A Seminci ou Semana Internacional de Cine de Valladolid \u00e9 unha mostra cinematogr\u00e1fica celebrada na cidade espa\u00f1ola de Valladolid, que foi evolucionando desde a s\u00faa creaci\u00f3n en 1956 como \"Semana de Cine Relixioso de Valladolid\" realizada durante a Semana Santa, ata converterse nun dos principais festivales de cine internacional de Espa\u00f1a. O festival est\u00e1 considerado como un dos m\u00e1is importantes na especialidade de cine de autor e cine independente.\nO principal premio \u00e9 a Espiga de Ouro \u00e1 mellor longametraxe."}
{"id": "331102", "revid": "10599", "url": "https://gl.wikipedia.org/wiki?curid=331102", "title": "Seminci", "text": ""}
{"id": "331103", "revid": "92340", "url": "https://gl.wikipedia.org/wiki?curid=331103", "title": "Antonio Puente Arrochena", "text": "Antonio Puente Arrochena foi un industial e pol\u00edtico galego.\nTraxectoria.\nIndustrial panadeiro de Compostela. Foi concelleiro de Santiago de Compostela en 1911. Casou con Carmen Carracedo Garc\u00eda e foi pai de Eduardo Puente Carracedo e Teresa Puente Carracedo, que casou con Jos\u00e9 Alonso Vieites."}
{"id": "331107", "revid": "25871", "url": "https://gl.wikipedia.org/wiki?curid=331107", "title": "Jordi Borr\u00e0s i Abell\u00f3", "text": "Jordi Borr\u00e0s i Abell\u00f3,\u00a0nado en Barcelona\u00a0en 1981, \u00e9 un\u00a0ilustrador\u00a0e\u00a0xornalista\u00a0gr\u00e1fico catal\u00e1n. \u00c9 irm\u00e1n de Enric Borr\u00e0s\u00a0e sobri\u00f1o de\u00a0Xavier Borr\u00e0s.\nTraxectoria.\n\u00c9 graduado superior en\u00a0Ilustraci\u00f3n\u00a0pola Escola Massana. Est\u00e1 especializado en cuesti\u00f3ns sociais no campo do fotoxornalismo.\u00a0\u00c9 membro do\u00a0Grup de Periodistes Ramon Barnils.\nTraballa como reporteiro gr\u00e1fico\u00a0independente\u00a0para diferentes\u00a0medios de comunicaci\u00f3n\u00a0de \u00e1mbito catal\u00e1n, tales que \"Naci\u00f3 Digital\",\u00a0\"La Directa\",\u00a0\"Cr\u00edtic\"\u00a0ou\u00a0\"El Singular Digital\". Centra o seu interese informativo nas formaci\u00f3ns de extrema dereita\u00a0presentes en\u00a0Catalu\u00f1a.\nA nivel internacional, ten publicado fotograf\u00edas en \"The Guardian\", na revista\u00a0\"Hope Not Hate\"\u00a0e de maneira regular na axencia Demotix, as\u00ed como en medio estatais espa\u00f1ois."}
{"id": "331108", "revid": "1505", "url": "https://gl.wikipedia.org/wiki?curid=331108", "title": "Esquerda e dereita", "text": "A expresi\u00f3n esquerda e dereita pode referirse a:"}
{"id": "331109", "revid": "89787", "url": "https://gl.wikipedia.org/wiki?curid=331109", "title": "Fernando I de N\u00e1poles", "text": "Fernando I de N\u00e1poles (ou Ferrante I, nado seguramente en N\u00e1poles o 2 de xu\u00f1o de 1423 e finado en N\u00e1poles o 25 de xaneiro de 1494, foi un fillo de Afonso V de Arag\u00f3n e I de N\u00e1poles e Sicilia (1396 - 1458) e da s\u00faa amante Giraldona de Carlino, que foi rei de N\u00e1poles entre 1458 e 1494, ano da s\u00faa morte.\nAcceso ao trono e a derrota de Sarno.\nIntentando asegurar un bo futuro ao seu fillo ilex\u00edtimo, Afonso fixo que Fernando desposase en 1444 a Isabel de Chiaromonte, sobri\u00f1a e presunta herdeira do pr\u00edncipe Xo\u00e1n Antonio Orsini del Bazo de Taranto, sucesor dos dereitos dos Brienne ao trono de Xerusal\u00e9n.\nTal como establecera seu pai, Fernando accedeu ao trono de N\u00e1poles en 1458 \u00e1 idade de 35 anos, pero o papa Calisto III declarou extinta a Casa de Arag\u00f3n e proclamou que o reino era propiedade da Igrexa Cat\u00f3lica. Por\u00e9n, o pont\u00edfice morreu en agosto dese mesmo ano e o seu sucesor, P\u00edo II, deixou de lado a reivindicaci\u00f3n e reco\u00f1eceu a Fernando como lex\u00edtimo soberano. A pesar diso, Xo\u00e1n de Anjou, aproveitando o descontento dos bar\u00f3ns napolitanos, decidiu intentar a reconquista do trono dos seus antepasados, perdido polo seu pai, e invadiu N\u00e1poles.\nFernando foi derrotado polos anxevinos e os rebeldes na batalla sobre o Sarno o 7 de xullo de 1460. En tal ocasi\u00f3n, foi salvado pola intervenci\u00f3n de xentes de armas \"provisionati\" (milicias asalariadas) e \"coscritti\" (milicias do pobo) da cidade de Cava de' Tirreni capitaneadas por Giosu\u00e8 e Marino Longo, que chegaron \u00e1 localidade na desembocadura do Sarno, descenderon do monte e atacaron aos anxevinos que, sorprendidos e sen poder determinar a entidade do ataque, retrocederon e deron a Fernando a posibilidade de fuxir cara a N\u00e1poles, sa\u00edndo polo cami\u00f1o de Nola.\nPor sorte para Fernando, aquela batalla non foi decisiva e conseguiu posteriormente axuda de Alexandre Sforza, do papa Pio II e do caudillo alban\u00e9s Gjergj Kastriot Skanderbeg, debedor ao rei da protecci\u00f3n que lle dera Afonso cando fux\u00eda. As\u00ed Fernando logrou vencer aos seus inimigos e, en 1464, logrou restablecer a s\u00faa autoridade no reino. En 1478 aliouse co papa Sisto IV contra Lourenzo de Medici, que negociou a paz persoalmente con Fernando na cidade de N\u00e1poles.\nO intento orixinal de ser pr\u00edncipe de Taranto se esfumara, a\u00ednda que este feudo continuaba sendo unha das grandes fontes de Ferrante, cando, en 1463, a s\u00faa esposa converteuse en titular, herdando o t\u00edtulo do seu t\u00edo Xo\u00e1n. Isabel pasou a ostentar os dereitos dos Brienne sobre o trono de Xerusal\u00e9n, a\u00ednda que morreu en 1465. Ter\u00edan que pasar doce anos para que o seu vi\u00favo contraera matrimonio coa s\u00faa prima irm\u00e1, a infanta Xoana de Arag\u00f3n.\nAlianzas e guerras.\nAs alianzas de Fernando apoi\u00e1banse principalmente nos duques Sforza de Mil\u00e1n, e nos duques Este de M\u00f3dena e Ferrara. En 1480, as tropas otom\u00e1s, ao mando de Mehmed II, ocuparon Otranto, masacrando \u00e1 maior parte da poboaci\u00f3n. No ano seguinte a cidade ser\u00eda reconquistada por Afonso, duque de Calabria e fillo de Fernando.\nO goberno opresivo de Fernando provocou un intento de revolta en 1485 co\u00f1ecida como a Conxura dos Bar\u00f3ns, provocada polos nobres e dirixida por Francisco Coppola, conde de Sarno, e Antonio Sanseverino pr\u00edncipe de Salerno, apoiados polo papa Inocencio VIII. A insurrecci\u00f3n foi sufocada, pero moitos nobres que non cr\u00edan na promesa de Fernando dunha amnist\u00eda xeral foron asasinados por decisi\u00f3n directa de Fernando.\nEn 1493, Carlos VIII de Francia, animado polo duque Ludovico Sforza de Mil\u00e1n, preparouse para invadir Italia e conquistar N\u00e1poles. Fernando dase de conta de que ese ser\u00eda o enfrontamento m\u00e1is perigoso que xamais deber\u00eda afrontar na s\u00faa vida. Cun instinto case prof\u00e9tico, pon en garda aos pr\u00edncipes italianos con respecto \u00e1 calamidade que estaba por abaterse sobre eles, pero as s\u00faas tentativas para disuadir ao para Alexandre VI e Ludovico Sforza foron en van.\nFernando morreu o 25 de xaneiro de 1494. Est\u00e1 soterado no Sepulcros Reais do Mosterio de Poblet. No trono sucedeuno o seu fillo Afonso, que ser\u00eda rapidamente deposto despois da invasi\u00f3n francesa de Carlos VIII, que seu pai temera tanto.\nMatrimonios e fillos.\nFernando contraeu nupcias en d\u00faas ocasi\u00f3ns:"}
{"id": "331114", "revid": "98629", "url": "https://gl.wikipedia.org/wiki?curid=331114", "title": "Leonor Urraca de Castela", "text": "Leonor Urraca S\u00e1nchez de Castela, III condesa de Alburquerque, chamada \"la Rica Hembra\", e tam\u00e9n co\u00f1ecida como Leonor de Alburquerque, nada en Castela en 1374 e finada en Medina del Campo en 1435), foi ra\u00ed\u00f1a consorte de Arag\u00f3n, polo seu matrimonio con Fernando I de Arag\u00f3n.\nTraxectoria.\nFilla do infante Sancho de Castela e da infanta Beatriz de Portugal, filla de Pedro I de Portugal e In\u00e9s de Castro, era herdeira de ricas terras e propiedades en Castela, A Rioxa e Estremadura.\nAo morir o enfermizo Xo\u00e1n I o 9 de outubro de 1390, o Consello de Rexencia de Castela abordou a asunto do presunto herdeiro do rei, entre Henrique III de Castela \"o Doente\", nado en outubro de 1379, de once anos, e o seu irm\u00e1n o infante Fernando, que ti\u00f1a ent\u00f3n dez anos. Acordouse que o irm\u00e1n m\u00e1is novo, o infante Fernando, non puidera contraer matrimonio antes do que o seu irm\u00e1n, o re\u00ec Henrique, alcanzara os catorce anos de idade. Daquela, se lle conceder\u00edan as prerrogativas pol\u00edticas e sociais da maior\u00eda de idade.\nPara superar as diverxencias derivadas do asasinato do rei Pedro I en marzo de 1369 polo seu irm\u00e1n Henrique, os representantes do clero, a nobreza, o estado dos fidalgos e dos comerciantes, as\u00ed como os representantes de varias cidades castel\u00e1s acordaron que Henrique casara coa neta do asasinado Pedro, nacida en Inglaterra de nai castel\u00e1 e filla do rei Pedro. E en canto o irm\u00e1n m\u00e1is vello, Henrique III, cumprira tales requisitos, casar\u00eda o seu irm\u00e1n m\u00e1is novo, o infante Fernando, cunha esposa boa, honor\u00e1bel e rica.\nFoi ent\u00f3n elixida Leonor, que xa ti\u00f1a idade para iso por contar con dezaseis anos. Mostrou a s\u00faa conformidade ao matrimonio en canto puidera realizarse, xa que o infante Fernando ti\u00f1a dez anos a\u00ednda. Daquela era dona, de pleno dereito, de Haro, Briones, Cerezo de R\u00edo Tir\u00f3n, Vilforado, Ledesma coas cinco vilas, Albuquerque, Codesera, Azagala, Alconchel, Medell\u00edn, Alcon\u00e9tar, Villal\u00f3n por agasallo do seu primo o rei Xo\u00e1n I de Castela, de Urue\u00f1a por troco pedido por Xo\u00e1n I a cambio de cederlle Cea e a s\u00faa terra a Ramiro N\u00fa\u00f1ez de Guzm\u00e1n, de San Felices de los Gallegos, que o rei dera a un dos seus mercenarios nobres, Giral de Torralt, de Villa Garc\u00eda, que entregara a Gutier Gonz\u00e1lez Quijada, Fuentpudia, dada antes a Xo\u00e1n Afonso de Baeza, e Montealegre, que dera a Henrique Manuel.\nReinado.\nLeonor e o seu esposo (que tomou o nome de Fernando I) foron coroados reis de Arag\u00f3n en 1412 tras o Compromiso de Caspe. Fernando I de Arag\u00f3n morreu poco despois, no ano 1416, aos 36 anos de idade. Leonor, que ti\u00f1a daquela 42 anos, retirouse a Medina del Campo. En 1421 promulgou o seu \u00abOrdeamento de Ferias\u00bb que asinou como \"\u00abla triste Reyna\u00bb\" por estar naquela \u00e9poca os seus fillos, os infantes de Arag\u00f3n, prisioneiros dos xenoveses, despois da batalla de Ponza.\nO Palacio Real de Medina del Campo, onde naceron o seu esposo Fernando e os seus fillos, foi transformado no Convento de Santa Mar\u00eda a Rea . Al\u00ed, Leonor Urraca foi testemu\u00f1a dos enfrontamentos dos seus fillos contra o partido realista encabezado por \u00c1lvaro de Luna. Leonor perdeu algunhas das s\u00faas posesi\u00f3ns en beneficio deste \u00faltimo.\nLeonor Urraca faleceu en Medina del Campo o ano 1435. Foi sepultada no Convento de Santa Mar\u00eda a Real.\nMatrimonio e descendencia.\nEn 1394 Leonor, duns vinte anos de idade, casou co seu primo-sobri\u00f1o Fernando, que daquela ter\u00eda uns catorce anos. Tiveron sete fillos.\nOs fillos nacidos desta uni\u00f3n, os denominados Infantes de Arag\u00f3n, foron:"}
{"id": "331115", "revid": "1131", "url": "https://gl.wikipedia.org/wiki?curid=331115", "title": "Cinema de autor", "text": "O cinema de autor \u00e9 o cine no cal o director ten un papel preponderante ao basearse normalmente nun gui\u00f3n propio; realiza a s\u00faa obra \u00e1 marxe das presi\u00f3ns e limitaci\u00f3ns que implica o cine dos grandes estudos comerciais, o cal perm\u00edtelle unha maior liberdade \u00e1 hora de plasmar os seus sentimentos e inquietudes no filme. No cine de autor, o autor \u00e9 normalmente identificable ou reco\u00f1ecible por alg\u00fans trazos t\u00edpicos na s\u00faa obra.\nHistoria e caracter\u00edsticas.\nNa d\u00e9cada de 1960, un grupo de cr\u00edticos de cine franceses, pertencentes \u00e1 revista \"Cahiers du Cin\u00e9ma\" e inspirados, entre outras cousas, polo texto de 1948 \"C\u00e1mera Stylo\" de Alexandre Astruc, comezan a suscitarse interrogantes arredor do rol do \"auteur\", ou realizador, dentro dunha pel\u00edcula. Estes cr\u00edticos opo\u00f1\u00edanse \u00e1s ideas do Neorrealismo italiano o cal propo\u00f1\u00eda que o autor cinematogr\u00e1fico por excelencia, era aquel capaz de plasmar a realidade tal cal era, sen manipulaci\u00f3ns de ningunha \u00edndole, permitindo que o espectador interpretase esta \"realidade\" e fixase as s\u00faas propias conclusi\u00f3ns. Con todo, para este grupo de cr\u00edticos entre os cales figuraban Jean-Luc Godard con \"\u00c0 bout de souffle\" (1960), Fran\u00e7ois Truffaut cos \"Les Quatre Cents Coups\" (1959), Alain Resnais con \"Hiroshima Mon Amour\" (1959) e Claude Chabrol entre outros, o cine deb\u00eda propo\u00f1er unha visi\u00f3n particular da realidade e revelar a presenza dun autor-director responsable polas imaxes proxectadas. Neste sentido, os realizadores da chamada Nouvelle Vague francesa utilizaban o medio cinematogr\u00e1fico para expresar opini\u00f3ns e ideas en cada unha das s\u00faas obras.\nEstes autores pasar\u00edan logo do texto \u00e1 acci\u00f3n filmando curtametraxes e longametraxes, dentro de dita corrente chamada Nouvelle Vague. O seu interese polas pel\u00edculas de realizadores afincados nos Estados Unidos (fosen ou non estadounidenses, pois gran parte eran europeos ou de orixe europea), especialmente por Alfred Hitchcock, quen malia ser brit\u00e1nico, realizou boa parte da s\u00faa filmograf\u00eda nos Estados Unidos; perm\u00edtenlles sustentar os seus pensamentos sobre o que para eles era o \"cine de autor\" reconsiderando o seu desprezado talento e creatividade cinematogr\u00e1fica.\nCon todo, a expresi\u00f3n \"cine de autor\" trae consigo m\u00faltiples problemas de interpretaci\u00f3n. Por unha banda invita ao pensamento historicista de que o autor cinematogr\u00e1fico ten un desenvolvemento lineal da s\u00faa carreira, o que o fai predecible en relaci\u00f3n aos seus traballos anteriores (isto non \u00e9 necesariamente certo) e por outra banda a expresi\u00f3n \"cine de autor\" agrupa a unha serie de realizadores cinematogr\u00e1ficos fora do sistema das grandes empresas produtoras de cine estadounidenses, convertendo inmediatamente en \"autor\" a calquera que pertenza a este grupo \"externo\".\nTivo unha importante influencia no cine asi\u00e1tico, consolidando a figuras do talle de Nagisa \u014cshima con pel\u00edculas como \"Violence at High Noon\" (1966), \"Cruel Story of Youth\" (1960) e \"L'empire des senses\" (1976)."}
{"id": "331116", "revid": "10599", "url": "https://gl.wikipedia.org/wiki?curid=331116", "title": "Juan Vicente Herrera Campo", "text": ""}
{"id": "331117", "revid": "10599", "url": "https://gl.wikipedia.org/wiki?curid=331117", "title": "Autov\u00eda do Norte", "text": ""}
{"id": "331118", "revid": "895", "url": "https://gl.wikipedia.org/wiki?curid=331118", "title": "La Virgen del Camino", "text": "La Virgen del Camino \u00e9 unha localidade do municipio de Valverde de la Virgen, na provincia de Le\u00f3n. At\u00f3pase xunto ao arroio do Valle de la Virgen, a 920 metros de altitude. Debe o seu nome \u00e1 aparici\u00f3n da Virxe do Cami\u00f1o en 1505.\nNesta localidade at\u00f3panse o Aeroporto de Le\u00f3n e o Aer\u00f3dromo Militar de Le\u00f3n, coa Academia B\u00e1sica do Aire (Escola de Formaci\u00f3n de Suboficiais do Ex\u00e9rcito do Aire).\nA s\u00faa poboaci\u00f3n \u00e9 de 5.036 habitantes en (INE, 2021). A localidade est\u00e1 moi pr\u00f3xima \u00e1 cidade de Le\u00f3n, da que forma parte da s\u00faa alfoz."}
{"id": "331121", "revid": "23204", "url": "https://gl.wikipedia.org/wiki?curid=331121", "title": "Chaetophractus nationi", "text": "Chaetophractus vellerosus \u00e9 unha especie de mam\u00edfero placentario da orde dos cingulados, familia dos dasip\u00f3didos (a \u00fanica da orde), e subfamilia dos eufractinos, unha das tres que integran o x\u00e9nero \"Chaetophractus\".\n\u00c9 un armadillo suramericano end\u00e9mico do altiplanpo andino que habita no sur do Per\u00fa, oeste de Bolivia, extremo norte de Chile (Antofagasta e Tarapac\u00e1) e no norte da Arxentina (provincias de Catamarca, Jujuy, Salta e Tucum\u00e1n)."}
{"id": "331122", "revid": "22795", "url": "https://gl.wikipedia.org/wiki?curid=331122", "title": "Armadillo peludo andino", "text": ""}
{"id": "331123", "revid": "23204", "url": "https://gl.wikipedia.org/wiki?curid=331123", "title": "Crucifixi\u00f3n de Xes\u00fas", "text": "A crucifixi\u00f3n de Xes\u00fas \u00e9 un feito narrado nos evanxeos, que relata a morte de Cristo no G\u00f3lgota de acordo coa fe cristi\u00e1. A morte na cruz de Xes\u00fas, a quen os cristi\u00e1ns consideran o Fillo de Deus e o Mes\u00edas, \u00e9 o final da paix\u00f3n de Cristo e constit\u00fae unha das cernas do cristianismo por entender que mediante ela se logrou a salvaci\u00f3n do pecado. A maior\u00eda dos cristi\u00e1ns proclaman este sacrificio a trav\u00e9s do pan e o vi\u00f1o da Eucarist\u00eda, como un recordo da \u00daltima Cea, e moitos tam\u00e9n conmemoran o evento o Venres Santo de cada ano.\nO relato evanx\u00e9lico.\nSegundo os evanxeos logo de ser arrestado no horto das oliveiras en Xetseman\u00ed, foi xulgado polo Sanedr\u00edn de Xerusal\u00e9n e sentenciado polo procurador romano Pilato. Tras a ser flaxelado, foi levado polas r\u00faas de Xerusal\u00e9n ata o G\u00f3lgota, onde foi crucificado. O Evanxeo de Mateu relata estes acontecementos no cap\u00edtulo 27, dos vers\u00edculos 33 a 54, o de Marcos no cap\u00edtulo 15 entre os vers\u00edculos 22 e 39, o de Lucas no cap\u00edtulo 23 nos vers\u00edculos 27 a 48, e nos vers\u00edculos 23 a 30 do cap\u00edtulo 19 do Evanxeo de Xo\u00e1n. \nFoi espido e cravado na cruz, mentres os soldados romanos que controlaban a execuci\u00f3n repartiron as s\u00faas roupas a sortes. Na cima da cruz hab\u00eda un letreiro que identificaba a causa da s\u00faa execuci\u00f3n e que pu\u00f1a \"rei dos xudeus\". Durante o seu sufrimento foi v\u00edtima das burlas que cuestionaban a s\u00faa condici\u00f3n de mes\u00edas. Segundo Marcos e Mateu tam\u00e9n os outros crucificados moque\u00e1banse de Xes\u00fas, a\u00ednda que Lucas indica que un reco\u00f1eceuno como inocente e censurou a actitude dos compa\u00f1eiros. \nA mediod\u00eda, Xes\u00fas lamentouse berrando \"meu Deus meu Deus, por que me abandonaches?\", unha frase que se recita no salmo 22. Tras isto, segundo Mateu e Marcos, d\u00e9ronlle de beber mediante unha esponxa enchoupada en vinagre, a\u00ednda que outros continuaron as s\u00faas chanzas. Xo\u00e1n indica que foi o propio Xes\u00fas quen dixo ter sede e que as\u00ed lle deron o vinagre. Tam\u00e9n Xo\u00e1n, sinala que na s\u00faa agon\u00eda encomendou a un disc\u00edpulo o coidado da s\u00faa nai, Mar\u00eda. \nLogo de beber, Xes\u00fas faleceu. Segundo Mateu e Marcos, foi tras dar un forte berro, e Lucas apunta que tam\u00e9n dixo \"Meu Pai! Nas t\u00faas mans entrego o meu esp\u00edrito\". O seu pasamento coincide cunha serie de feitos extraordinarios segundo estes evanxeos: o veo do Templo de Xerusal\u00e9n rachou e, segundo Mateu, houbo un tremor de terra, mentres que Lucas apunta a un eclipse de Sol. Tras todo isto, un centuri\u00f3n romano presente reco\u00f1eceu a Xes\u00fas como inocente (Lucas) ou como fillo de Deus (Mateu e Marcos). Xo\u00e1n non relata isto, sen\u00f3n que simplemente expirou tras inclinar a cabeza.\nNoutras tradici\u00f3ns relixiosas.\nNalgunhas tradici\u00f3ns relixiosas, Xes\u00fas non foi o crucificado, sen\u00f3n que outra persoa ser\u00eda quen morreu na cruz. Especialmente, esa persoa identif\u00edcase con Sim\u00f3n de Cirene, un ap\u00f3stolo ou Xudas Iscariote. \nPara os docetistas fora Sim\u00f3n de Cirene quen morrera na cruz e non Xes\u00fas, tese que foi recollida por Bas\u00edlides e os gn\u00f3sticos mais atacada por Ireneo de Li\u00f3n no s\u00e9culo II. Segundo alg\u00fans estudosos, como Dominique Cerbelaud, o Evanxeo de Xo\u00e1n, o \u00faltimo dos can\u00f3nicos en ser escrito, omite a menci\u00f3n a Sim\u00f3n de Cirene no seu relato da crucifixi\u00f3n de Xes\u00fas para deslexitimar as correntes que xa asum\u00edan como certa a s\u00faa suplantaci\u00f3n na cruz. \nDado que o Cor\u00e1n afirma que Xes\u00fas non foi crucificado (sura 4, vers\u00edculo 157), sen\u00f3n que tivo a aparencia de selo, moitos esexetas intentaron identificar quen foi o crucificado. Deste xeito, na primeira literatura isl\u00e1mica sinalouse a Sim\u00f3n de Cirene, a\u00ednda que ga\u00f1ou popularidade un suposto d\u00e9cimo terceiro ap\u00f3stolo chamado Serxio, segundo defendeu Tabari; e, sobre todo, Xudas Iscariote, tese defendida por Muq\u0101til ibn Sulaym\u0101n, xa no s\u00e9culo VIII, que devir\u00eda na dominante na tradici\u00f3n isl\u00e1mica."}
{"id": "331124", "revid": "88215", "url": "https://gl.wikipedia.org/wiki?curid=331124", "title": "Lancha As", "text": "A evasi\u00f3n da motora \"El As\" foi a fuxida de mari\u00f1eiros republicanos galegos de Carnota e Dumbr\u00eda logo de secuestrar a lancha \"El As\", desde as illas Lobeiras rumbo a Inglaterra en outubro de 1937.\nHistoria.\nO monte Pindo foi un dos refuxios principais dos veci\u00f1os da bisbarra do sur da Costa da Morte durante a guerra civil espa\u00f1ola, tanto de persoas contrarias ao alzamento fascista como de persoas que, chamadas a filas polo franquismo, decidiran desertar. As numerosas covas e grutas do monte Pindo serviron para improvisar refuxio e mesmo salas de reuni\u00f3ns nas que os fuxidos organizaban a defensa e o aprovisionamento.\nNos primeiros meses da contenda a presi\u00f3n sobre os fuxidos foi suave, e acompa\u00f1\u00e1base habitualmente de falsas promesas de amnist\u00eda a quen se entregara por vontade propia. Por\u00e9n cara ao final do conflito b\u00e9lico a certa tranquilidade da que gozaban os refuxiados no monte Pindo transformouse nunha brutal presi\u00f3n e vixilancia, ata convertelo nun aut\u00e9ntico sitio, tanto mediante patrullas que periodicamente controlaban os cami\u00f1os e accesos, dificultando a entrega de armas e v\u00edveres aos sitiados, coma a trav\u00e9s de interrogatorios a familiares e amizades, que chegaron a ser v\u00edtimas de torturas e ameazas de todo tipo polos falanxistas e autoridades para revelaren o paradoiro dos fuxidos.\nDescrici\u00f3n do buque.\n\"El As\" era un buque industrial de 17 metros de eslora, 3,72 de manga e 1,60 de puntal, constru\u00eddo no Freixo de Sabardes en 1934. Pertencente \u00e1 familia Sel, propietaria dun importante negocio de pesca e salgadura na Costa da Morte e R\u00eda de Muros. O barco empreg\u00e1base fundamentalmente para mercarlles sardi\u00f1a \u00e1s lanchas xeiteiras en mar aberto para logo trasladalas \u00e1 f\u00e1brica de salgadura que a familia posu\u00eda en Muros, instalaci\u00f3ns que hoxe seguen en p\u00e9, ocupadas por unha escola n\u00e1utica ao p\u00e9 da praia do Castelo. O nome do barco coincid\u00eda coas iniciais do propietario, Antonio Sel.\nO secuestro.\nDespois de varias semanas preparando o asalto, ao solpor do s\u00e1bado 16 de outubro de 1937 un grupo de 13 homes descendeu do Monte Pindo cara ao porti\u00f1o do Sinal, no Pindo, preto de onde estaba fondeado \"El As\". Al\u00ed agardaba o Carmen, unha lancha xeiteira que fora deixada deliberadamente para tal efecto polo seu patr\u00f3n, alcumado o Curriolo, que ese d\u00eda solicitara unha consulta m\u00e9dica en Santiago de Compostela, a onde se desprazou coa s\u00faa muller para afastaren sospeitas de colaboraci\u00f3n co secuestro. Tam\u00e9n os familiares deixaran agochados v\u00edveres entre as t\u00e1boas dun barco abandonado das proximidades.\nUsando o Carmen dirix\u00edronse \u00e1 illa Lobeira Grande, preto de onde estaban fondeados \"El As\" e outro barco pertencente ao almac\u00e9n Vilas, de Ribeira.\nEscolleron o primeiro, que abordaron a punta de pistola capturando os tripulantes: o patr\u00f3n Manuel Louro Lago, o maquinista Antonio Eliseo Riomayor Fern\u00e1ndez e os mari\u00f1eiros Manuel Fern\u00e1ndez Lest\u00f3n e Jos\u00e9 Rodr\u00edguez Louro. Logo de aprovisionarse do combust\u00edbel do outro barco, dirix\u00edronse ao porto de Corcubi\u00f3n onde incautaron combust\u00edbel, auga e v\u00edveres doutras embarcaci\u00f3ns. Volveron ao punto de partida, inutilizaron o segundo barco e a xeiteira, e puxeron rumbo a Fisterra onde no porto, novamente, repetiron a incautaci\u00f3n de provisi\u00f3ns.\nSa\u00edron do peirao de Fisterra e puxeron rumbo norte, torcendo o cabo Fisterra e malia a intensa borraxeira que dificultaba a navegaci\u00f3n, tam\u00e9n impediu que fosen localizados polo hidroavi\u00f3n que enviaran na s\u00faa busca. Despois de dous d\u00edas sucando o Atl\u00e1ntico e soportando un duro temporal, foron avistados polo vapor ingl\u00e9s \"SS Etrib\", que lles ofreceu remolque ata Bristol.\nArribada a Inglaterra e repatriaci\u00f3n.\nA traves\u00eda do barco \"El As\" provocou unha importante expectaci\u00f3n na opini\u00f3n p\u00fablica inglesa. Ao chegar a porto, o primeiro que fixeron os fuxidos foi entoar \"A Internacional\" co pu\u00f1o en alto, como reflicten as noticias aparecidas na prensa da \u00e9poca. Por\u00e9n, non recibiron a hospitalidade agardada, e as autoridades brit\u00e1nicas neg\u00e1ronlles o asilo invocando o principio de non inxerencia. A opci\u00f3n foi seren repatriados \u00e1 zona de Espa\u00f1a que permanec\u00eda fiel \u00e1 Rep\u00fablica ou a Galiza, en mans dos insurrectos. Os trece elixiron a primeira opci\u00f3n, e foron enviados a Catalu\u00f1a a trav\u00e9s de Francia, incorpor\u00e1ndose al\u00ed ao ex\u00e9rcito republicano no que loitaron ata o final da guerra, polo que ao pouco separ\u00e1ronse seguindo cada un deles distintos derroteiros.\nProcesamento pola ditadura franquista.\nParte dos participantes no secuestro de \"El As\" foron finalmente capturados e procesados mediante unha dilixencia da causa 747/1937, aberta na s\u00faa contra polo xu\u00edz instrutor do Departamento Mar\u00edtimo de Ferrol o 20 de novembro de 1937, ditando auto de procesamento, polos delitos de pirater\u00eda, roubo e rebeli\u00f3n, sentenciando en 1941 varios deles a penas de prisi\u00f3n.\nParticipantes no secuestro.\nOs trece mozos fuxidos eran:"}
{"id": "331126", "revid": "23204", "url": "https://gl.wikipedia.org/wiki?curid=331126", "title": "Chaetophractus villosus", "text": "Chaetophractus villosus \u00e9 unha especie de mam\u00edfero placentario da orde dos cingulados, familia dos dasip\u00f3didos (a \u00fanica da orde), e subfamilia dos eufractinos, unha das tres que integran o x\u00e9nero \"Chaetophractus\".\n\u00c9 un armadillo suramericano que habita no sueste de Bolivia, oeste de Paraguai e case toda a Arxentina, en gran diversidade de h\u00e1bitats: selvas subant\u00e1rticas, bosques tempeados, sabanas secas e h\u00famidas, pastos subtropicais e tropicais, desertos c\u00e1lidos, temperados e fr\u00edos, terra ar\u00e1bel, plantaci\u00f3ns e xard\u00edns.\nDistribuci\u00f3n.\nSegundo investigaci\u00f3ns xen\u00e9ticas, arqueol\u00f3xicas e hist\u00f3ricas, antes da d\u00e9cada de 1930 esta especie non habitaba en Chile nin na Patagonia arxentina austral, xa que a s\u00faa \u00e1rea de distribuci\u00f3n remataba na marxe norte do r\u00edo Chubut. Pero a construci\u00f3n de estruturas humanas como estradas, oleodutos e, especialmente, pontes sobre os r\u00edos, ademais doutras alteraci\u00f3ns antr\u00f3picas durante m\u00e1is dun s\u00e9culo, modificaron as condici\u00f3ns ambientais da rexi\u00f3n, permit\u00edndolle invadir \u00e1reas que naturalmente non poder\u00eda ter conquistado, alcanzando as\u00ed at\u00e9 o estreito de Magall\u00e1ns, e incluso foi introducida tam\u00e9n no sector norte da illa Grande da Terra do Fogo."}
{"id": "331128", "revid": "22795", "url": "https://gl.wikipedia.org/wiki?curid=331128", "title": "Armadillo peludo grande", "text": ""}
{"id": "331130", "revid": "10599", "url": "https://gl.wikipedia.org/wiki?curid=331130", "title": "Casa de la Ciutat, Barcelona", "text": ""}
{"id": "331131", "revid": "25871", "url": "https://gl.wikipedia.org/wiki?curid=331131", "title": "Estreito de Magall\u00e1ns", "text": "O estreito de Magall\u00e1ns ou estreito de Magallanes \u00e9 un paso mar\u00edtimo localizado no extremo sur de Suram\u00e9rica, entre a Patagonia, Illa Grande da Terra do Fogo e varias illas situadas ao oeste desta, cara ao oc\u00e9ano Pac\u00edfico.\n\u00c9 o principal paso natural entre os oc\u00e9anos Pac\u00edfico e Atl\u00e1ntico.\nDe acordo coa Organizaci\u00f3n Hidrogr\u00e1fica Internacional, a s\u00faa boca oriental est\u00e1 determinada pola li\u00f1a que une o cabo V\u00edrgenes co cabo do Esp\u00edrito Santo.\nPor\u00e9n, este l\u00edmite non foi aceptado nin pola Arxentina nin por Chile, que asinaron o , que estableceu no seu artigo 10\u00ba que \u00abo extremo oriental do Estreito de Magall\u00e1ns [est\u00e1] determinado por Punta Dungeness no norte e o Cabo do Esp\u00edrito Santo no sur\u00bb, consider\u00e1ndoo integramente dentro da xurisdici\u00f3n de Chile, na Rexi\u00f3n de Magallanes e da Ant\u00e1rtica Chilena.\nDe acordo con tratados arxentino-chilenos de 1881 e 1984, o acceso pola s\u00faa boca oriental e a navegaci\u00f3n polo mesmo enc\u00f3ntranse asegurados aos buques de todas as bandeiras en todo tempo e circunstancia.\nNome.\nO estreito leva o nome de Fern\u00e3o de Magalh\u00e3es, navegante portugu\u00e9s co\u00f1ecido porque, ao servizo do rei de Espa\u00f1a, baixo o nome de Fernando de Magallanes, foi o primeiro en cruzar este estreito, as\u00ed como tam\u00e9n o primeiro europeo en navegar por augas do oc\u00e9ano Pac\u00edfico. A s\u00faa expedici\u00f3n, posteriormente mandada por Juan Sebasti\u00e1n Elcano, completou en 1522 a primeira viaxe de circunnavegaci\u00f3n ao redor da Terra."}
{"id": "331134", "revid": "5863", "url": "https://gl.wikipedia.org/wiki?curid=331134", "title": "Lista de deputados das circunscrici\u00f3ns electorais de Galicia na XI Lexislatura", "text": "A continuaci\u00f3n detallase unha relaci\u00f3n dos deputados no Congreso, das circunscrici\u00f3ns electorais de Galicia, na XI lexislatura das Cortes Xerais, iniciada tralas elecci\u00f3ns xerais do 20 de decembro de 2015."}
{"id": "331136", "revid": "5863", "url": "https://gl.wikipedia.org/wiki?curid=331136", "title": "Julio Sig\u00fcenza", "text": ""}
{"id": "331137", "revid": "5863", "url": "https://gl.wikipedia.org/wiki?curid=331137", "title": "Lista de senadores das circunscrici\u00f3ns electorais de Galicia na XI Lexislatura", "text": "A continuaci\u00f3n detallase unha relaci\u00f3n dos Senadores das circunscrici\u00f3ns electorais de Galicia da XI lexislatura das Cortes Xerais, iniciada tralas elecci\u00f3ns xerais do 20 de decembro de 2015."}
{"id": "331139", "revid": "98629", "url": "https://gl.wikipedia.org/wiki?curid=331139", "title": "Magalh\u00e3es", "text": "O apelido portugu\u00e9s Magalh\u00e3es, que en castel\u00e1n pode adaptarse como Magallanes e, en galego, \u00e1s veces, como Magall\u00e1ns, pode referirse a:"}
{"id": "331142", "revid": "89787", "url": "https://gl.wikipedia.org/wiki?curid=331142", "title": "Mallu Magalh\u00e3es", "text": "Maria Luiza de Arruda Botelho Pereira de Magalh\u00e3es, nada na cidade de S\u00e3o Paulo o 29 de agosto de 1992, m\u00e1is co\u00f1ecida polo seu nome art\u00edstico Mallu Magalh\u00e3es, \u00e9 unha cantante, compositora e instrumentista brasileira.\nCon catro \u00e1lbums e un DVD lanzados, os seus maiores \u00e9xitos son \"Velha e Louca\", \"Tchubaruba\", \"J1\" e \"Shine Yellow\".\nO seu m\u00e1is recente traballo recibiu eloxios do xornal \"The New York Times\". Segundo este xornal, Mallu mostra unha \"sensibilidade propia\" e \u00e9 \"cativadora\". Tam\u00e9n di que ela \"non se preocupa demasiado en encontrar o ton exacto\"."}
{"id": "331143", "revid": "22795", "url": "https://gl.wikipedia.org/wiki?curid=331143", "title": "Maria Luiza de Arruda Botelho Pereira de Magalh\u00e3es", "text": ""}
{"id": "331149", "revid": "89787", "url": "https://gl.wikipedia.org/wiki?curid=331149", "title": "Barei", "text": "B\u00e1rbara Reyz\u00e1bal Gonz\u00e1lez-Aller, nada en Madrid o 28 de marzo de 1982, m\u00e1is co\u00f1ecida como\u00a0Barei, \u00e9 unha cantante espa\u00f1ola. Foi a representante de Espa\u00f1a no Festival de Eurovisi\u00f3n 2016 coa canci\u00f3n \"Say Yay!\".\nTraxectoria.\n2013-2015: Segundo \u00e1lbum de estudio 'Throw The Dice'.\nFortemente influenciada polo pop brit\u00e1nico e estadounidense, o funk e soul, Barei comezou a forxar novas composici\u00f3ns. Partindo desde os seus novos \u00e1ngulos musicais e perspectivas, o seu segundo single \"\"Another\u00b4s Life\" significou a continuidade dos fitos que unen a vida dunha persoa. O desaf\u00edo \"Single a Single\"\" permitiu que o seu p\u00fablico tivese unha relaci\u00f3n m\u00e1is pr\u00f3xima \u00e1s s\u00faas loitas, e compartir con ela os seus triunfos e aprendizaxe. \u201cAnother\u2019s Life\u201d alcanzou o Top 30 da lista de iTunes das canci\u00f3ns m\u00e1is populares, e o seu videoclip en Youtube (que chegou a m\u00e1is de 600.000 reproduci\u00f3ns) foi titulado como un dos lanzamentos m\u00e1is importantes da escena musical espa\u00f1ola.\n2016-presente: Candidata a representar a Espa\u00f1a en Eurovisi\u00f3n 2016.\nO 29 de decembro de 2015, RTVE anuncia que Barei \u00e9 unha dos 6 candidatos para representar a Espa\u00f1a no Festival de Eurovisi\u00f3n 2016 que ter\u00e1 lugar en Estocolmo en maio de 2016. O 19 de xaneiro de 2016, d\u00e9ronse a co\u00f1ecer fragmentos das 6 canci\u00f3ns candidatas a representar a Espa\u00f1a. A canci\u00f3n de Barei \u00e9 Say Yay!, composta por ela mesma, Rub\u00e9n Villanueva e V\u00edctor P\u00faa. Say Yay! \u00e9 un \"up tempo\" en ingl\u00e9s e que presenta unha tendencia cara ao soul. O 1 de febreiro de 2016 \u00e1s 22:30 en La 1, tivo lugar a gala de selecci\u00f3n do representante, chamada \"Objetivo Eurovisi\u00f3n\" e presentada por Anne Igartiburu, que contou con xurado nacional, internacional e televoto. Barei ga\u00f1ou a gala \"Objetivo Eurovisi\u00f3n\" con 114 puntos.\nBarei acabou no posto 22 no Festival de Eurovisi\u00f3n 2016 celebrado o 14 de maio, cun total de 77 puntos, 67 do xurado e 10 de televoto."}
{"id": "331150", "revid": "1888", "url": "https://gl.wikipedia.org/wiki?curid=331150", "title": "Miguel Anxo El\u00edas Fern\u00e1ndez Bello", "text": ""}
{"id": "331151", "revid": "1888", "url": "https://gl.wikipedia.org/wiki?curid=331151", "title": "Celso Luis Delgado Arce", "text": ""}
{"id": "331152", "revid": "1888", "url": "https://gl.wikipedia.org/wiki?curid=331152", "title": "Mar\u00eda del Roc\u00edo de Frutos Madrazo", "text": ""}
{"id": "331153", "revid": "12452", "url": "https://gl.wikipedia.org/wiki?curid=331153", "title": "Ricardo Antonio Garc\u00eda Mira", "text": ""}
{"id": "331154", "revid": "1888", "url": "https://gl.wikipedia.org/wiki?curid=331154", "title": "Irene Garrido Valenzuela", "text": ""}
{"id": "331155", "revid": "1888", "url": "https://gl.wikipedia.org/wiki?curid=331155", "title": "Antonio G\u00f3mez-Reino Varela", "text": ""}
{"id": "331157", "revid": "1888", "url": "https://gl.wikipedia.org/wiki?curid=331157", "title": "Jaime Eduardo de Olano Vela", "text": ""}
{"id": "331158", "revid": "1576", "url": "https://gl.wikipedia.org/wiki?curid=331158", "title": "Hemisferio austral", "text": ""}
{"id": "331159", "revid": "22795", "url": "https://gl.wikipedia.org/wiki?curid=331159", "title": "Hemisferio meridional", "text": ""}
{"id": "331160", "revid": "6", "url": "https://gl.wikipedia.org/wiki?curid=331160", "title": "Nebulosas de Magalh\u00e3es", "text": "As Nebulosas de Magalh\u00e3es, ou Nubes de Magalh\u00e3es son d\u00faas galaxias ananas, pertencentes ao Grupo Local de galaxias.\nA maior delas co\u00f1\u00e9cese como Gran Nebulosa de Magalh\u00e3es, e a menor como Pequena Nebulosa de Magalh\u00e3es. A\u00ednda que tradicionalmente se pensou que orbitaban en torno \u00e1 V\u00eda L\u00e1ctea, estudos parecen descartar esta posibilidade.\nSon vis\u00edbeis desde o hemisferio austral en noites con ceo limpo de nubes e sen l\u00faa. Aparecen como d\u00faas pequenas manchas abrancazadas, opostas \u00e1 constelaci\u00f3n de \"Crux\" dende o punto de vista do polo sur celeste.\nHistoria.\nA\u00ednda que parece que os antigos pobos do Oriente Medio xa as co\u00f1ec\u00edan, o primeiro rexistro hist\u00f3rico sobre elas d\u00e9bese ao astr\u00f3nomo persa Abd Al-Rahman Al Suf\u00ed. No seu \"Libro das estrelas fixas\" nom\u00e9eas como \"Al Bakr\" (Boi Branco), facendo notar que a\u00ednda que non se poden ver desde Bagdad, si son observ\u00e1beis desde o estreito de Bab el-Mandeb, a 12\u00ba 15' de latitude norte.\nEn Europa, foi Fern\u00e3o de Magalh\u00e3es quen primeiro as observou durante a s\u00faa viaxe de circunnavegaci\u00f3n ao redor da Terra entre 1519 e 1522. Por\u00e9n, o nome actual non se popularizou at\u00e9 moito despois.\nNa \"Uranometria\" de Johann Bayer (1603) se as denominaba \"Nubecula Maior\" e \"Nubecula Minor\", e incluso John Flamsteed as designou como \"Le Grand Nuage\" e \"Le Petit Nuage\" no seu atlas estelar, formas latina e francesa para \"Gran Nebulosa\" e \"Pequena Nebulosa\", respectivamente.\nJohn Herschel foi o primeiro en estudalas detalladamente no s\u00e9culo XIX. M\u00e1is recentemente, en febreiro de 1987, apareceu na Gran Nube de Magall\u00e1ns a supernova SN 1987A, a primeira vis\u00edbel a simple vista desde 1604, profusamente estudada polos astr\u00f3nomos modernos.\nCaracter\u00edsticas.\nSeparadas entre si por uns 21\u00ba, a distancia real entre a d\u00faas Nubes \u00e9 duns 75 000 anos luz. At\u00e9 o descubrimento en 1994 da galaxia Anana El\u00edptica de Saxitario, eran as d\u00faas galaxias co\u00f1ecidas m\u00e1is achegadas \u00e1 nosa.\nA s\u00faa morfolox\u00eda suxire que ambas as galaxias foron moi distorsionadas polas forzas de marea na s\u00faa interacci\u00f3n coa V\u00eda L\u00e1ctea. Correntes de hidr\u00f3xeno neutro con\u00e9ctanas entre si e coa nosa galaxia, que \u00e1 s\u00faa vez tam\u00e9n se viu afectada por ambas as Nubes, ao teren distorsionado as partes externas do disco gal\u00e1ctico.\nAdemais da s\u00faa distinta estrutura e a s\u00faa masa significativamente menor, difer\u00e9ncianse da V\u00eda L\u00e1ctea en dous aspectos fundamentais. En primeiro lugar, son comparativamente m\u00e1is ricas en gas e m\u00e1is pobres en metais que esta \u00faltima. En segundo lugar, ambas as d\u00faas resultan not\u00e1beis polas s\u00faas nebulosas e a s\u00faa poboaci\u00f3n estelar nova.\nDebido \u00e1 s\u00faa elevada velocidade radial, ambas as galaxias parecen estar no seu primeiro paso cerca da V\u00eda L\u00e1ctea; de feito, tense suxerido que as Nubes de Magall\u00e1ns puideron ter a s\u00faa orixe nunha colisi\u00f3n entre a Galaxia de Andr\u00f3meda e outra galaxia, sendo restos de dito evento e tendo sido expulsadas cara a nosa galaxia.\nTense notado un fluxo estelar, 'ponte de estrelas' entre ambas nubes, con estrelas sendo atra\u00eddas pola gran nube, despraz\u00e1ndose a ela dende a pequena nube."}
{"id": "331161", "revid": "56817", "url": "https://gl.wikipedia.org/wiki?curid=331161", "title": "Construcciones Aeron\u00e1uticas de Galicia", "text": "Construcciones Aeron\u00e1uticas de Galicia (CAG) \u00e9 unha compa\u00f1\u00eda que dese\u00f1a, fabrica e mant\u00e9n produtos aeron\u00e1uticos. A s\u00faa sede e instalaci\u00f3ns est\u00e1n no Aer\u00f3dromo de Vilaframil, en Ribadeo. Naceu no 1996, creada por Jos\u00e9 Luis Gonz\u00e1lez Mir\u00f3.\nAvi\u00f3ns.\nConstrucciones Aeron\u00e1uticas de Galicia dese\u00f1ou distintos avi\u00f3ns lixeiros:\nBarcos.\nEsta en desenvolvemento o seu primeiro dron acu\u00e1tico, o 'Defensor'."}
{"id": "331162", "revid": "6", "url": "https://gl.wikipedia.org/wiki?curid=331162", "title": "Gran Nebulosa de Magalh\u00e3es", "text": "A Gran Nebulosa de Magalh\u00e3es (abreviada como LMC, do ingl\u00e9s \"Large Magellanic Cloud\") \u00e9s unha galaxia anana, sat\u00e9lite da V\u00eda L\u00e1ctea e membro do Grupo Local.\nEnc\u00f3ntrase a 136 000 anos luz (uns 41 700 p\u00e1rsecs) de distancia, sendo a terceira galaxia m\u00e1is pr\u00f3xima \u00e1 V\u00eda L\u00e1ctea despois da galaxia Anana do Can Maior e a galaxia Anana El\u00edptica de Saxitario (SagDEG).\n\u00c9 vis\u00edbel a simple vista como un d\u00e9bil obxecto no hemisferio austral terrestre situado entre as constelaci\u00f3ns de Dorado e Mensa. Forma unha das chamadas Nubes de Magall\u00e1ns do hemisfero sur xunto \u00e1 Pequena Nebulosa de Magalh\u00e3es (galaxia anana NGC 292).\nHistoria.\nA peculiar posici\u00f3n da Gran Nube de Magall\u00e1ns, exactamente en direcci\u00f3n ao polo sur da ecl\u00edptica, fai que desde latitudes mediterr\u00e1neas non sexa vis\u00edbel en ningunha \u00e9poca, polo que permaneceu desco\u00f1ecida na Antig\u00fcidade cl\u00e1sica.\nA primeira menci\u00f3n da Gran Nube de Magall\u00e1ns aparece no \"Libro das Estrelas Fixas\", texto escrito polo astr\u00f3nomo persa Abd Al-Rahman Al Suf\u00ed en torno ao ano 964. Nese linbro menci\u00f3nase como \"Al Bakr\", o Boi Branco dos \u00e1rabes do sur, xa que a Gran Nube de Magall\u00e1ns \u00e9 vis\u00edbel desde o sur de Arabia.\nA seguinte observaci\u00f3n rexistrada foi feita en 1503-1504 por Amerigo Vespucci nunha carta sobre a s\u00faa terceira viaze.\nFern\u00e3o de Magalh\u00e3es, na s\u00faa viaxe de circunnavegaci\u00f3n ao redor da Terra, foi o primeiro en po\u00f1er en co\u00f1ecemento de occidente a existencia desta galaxia, que hoxe leva o seu nome.\nO primeiro en estudar detalladamente a Gran Nube de Magall\u00e1ns foi John Herschel, quen se estableceu en Cidade do Cabo entre 1834 e 1838, analizando 278 obxectos diversos comprendidos dentro dela.\nNo 1987 foi detectada a supernova SN 1987A na Gran Nebulosa de Magalh\u00e3es.\nAt\u00e9 o descubrimento da galaxia Anana El\u00edptica de Saxitario en 1994, a Gran Nube de Magall\u00e1ns era considerada a galaxia m\u00e1is achegada \u00e1 V\u00eda L\u00e1ctea. Co descubrimento en 2003 da galaxia Anana do Can Maior, o t\u00edtulo de galaxia m\u00e1is pr\u00f3xima recaeu sobre esta \u00faltima."}
{"id": "331163", "revid": "89787", "url": "https://gl.wikipedia.org/wiki?curid=331163", "title": "Terry Wogan", "text": "\"Sir\" Michael Terence Wogan, nado en Limerick (Irlanda) o 3 de agosto de 1938 e finado en Taplow (Reino Unido) o 31 de xaneiro de 2016, foi un dos m\u00e1is afamados presentadores e locutores de radio e televisi\u00f3n do Reino Unido, convert\u00e9ndose nun dos s\u00edmbolos da BBC.\nAntes de retirarse do seu programa matinal na BBC Radio 2, \"Wake Up to Wogan\" no 2009, ti\u00f1a oito mill\u00f3ns de p\u00fablico regular, convert\u00e9ndoo no locutor de radio m\u00e1is escoitado en Europa. Comezou a s\u00faa carreira na televisi\u00f3n p\u00fablica irlandesa RT\u00c9 na d\u00e9cada dos 60.\nDesde a d\u00e9cada de 1960 foi unha das personalidades m\u00e1is importantes da televisi\u00f3n no Reino Unido\u00a0e era habitualmente referido como un \"tesouro nacional\". Ademais do seu programa diario, era co\u00f1ecido no Reino Unido polo seu traballo na televisi\u00f3n, presentado entre outros programas o \"talk-show\" \"Wogan\" na BBC One e o programa de recadaci\u00f3n de fondos para os nenos \"Children in Need\". Foi ademais o comentarista para a BBC do Festival de Eurovisi\u00f3n entre 1971\u00a0e 2008, chegando incluso a presentar o certame no Festival de Eurovisi\u00f3n 1998 celebrado en Birmingham.\nAdquiriu a dobre nacionalidade irlandesa e brit\u00e1nica en 2005. Foi galardoado como Cabaleiro da Orde do Imperio Brit\u00e1nico ese mesmo ano, podendo levar desde ent\u00f3n o t\u00edtulo de \"Sir\" diante do seu nome.\nFinou a causa dun cancro o 31 de xaneiro de 2016 na s\u00faa casa en Buckinghamshire."}
{"id": "331173", "revid": "23204", "url": "https://gl.wikipedia.org/wiki?curid=331173", "title": "Bamb\u00fa Producciones", "text": "Bamb\u00fa Producciones \u00e9 unha produtora de televisi\u00f3n galega que nace en 2007 da man de Ram\u00f3n Campos e Teresa Fern\u00e1ndez-Vald\u00e9s co obxectivo de desenvolver e producir proxectos de ficci\u00f3n para cine e televisi\u00f3n que destaquen pola s\u00faa calidade t\u00e9cnica e art\u00edstica. En 2013 recibiu o Premio Cultura Galega de Creaci\u00f3n Audiovisual\nOs seus principais activos son, o departamento creativo e a s\u00faa carteira de colaboradores habituais. Ambos os dous aspectos confl\u00faen para conxugar experiencia e talento nunha empresa decidida a sorprender e innovar en cada unha das s\u00faas apostas. Esta filosof\u00eda de empresa reportou a Bamb\u00fa Producciones alg\u00fans dos \u00e9xitos de maior repercusi\u00f3n na ficci\u00f3n nacional espa\u00f1ola dos \u00faltimos anos."}
{"id": "331174", "revid": "1131", "url": "https://gl.wikipedia.org/wiki?curid=331174", "title": "Instituto de Estudos Pol\u00edticos de Par\u00eds", "text": "O Instituto de Estudos Pol\u00edticos de Par\u00eds (en franc\u00e9s Institut d'\u00e9tudes politiques de Paris) tam\u00e9n co\u00f1ecido polo nome de Sciences Po Paris, \u00e9 unha escola de negocios con vocaci\u00f3n internacional, con campus propios en Par\u00eds.\nEsta instituci\u00f3n, fundada en 1872, \u00e9 famosa polos seus graos en ciencia pol\u00edtica, administraci\u00f3n, econom\u00eda, xeopol\u00edtica, ciencias sociais e humanas.\nFran\u00e7ois Hollande, presidente da Rep\u00fablica Francesa gradouse nesta instituci\u00f3n. En canto aos docentes de sona, cabe destacar a Pierre George, xe\u00f3grafo."}
{"id": "331179", "revid": "98629", "url": "https://gl.wikipedia.org/wiki?curid=331179", "title": "Florida espa\u00f1ola", "text": "A Florida espa\u00f1ola (, ) ref\u00edrese a un territorio espa\u00f1ol de Florida, que formou parte da Capitan\u00eda Xeneral de Cuba, do Vicerreinado de Nova Espa\u00f1a e do Imperio Espa\u00f1ol. Orixinalmente estendida sobre o que hoxe \u00e9 o sueste dos Estados Unidos, pero sen fronteiras definidas, Florida formaba parte da colonizaci\u00f3n espa\u00f1ola de Am\u00e9rica e da expansi\u00f3n do Imperio Espa\u00f1ol. Expedici\u00f3ns de amplo alcance desenvolv\u00e9ronse no h\u00ednterland durante o s\u00e9culo XVI, pero Espa\u00f1a nunca obtivo un control completo sobre \"La Florida\" m\u00e1is al\u00e1 da \u00e1rea que hoxe ocupan os estados de Florida, sur de Xeorxia, sur de Alabama, sur de Mississippi e sueste de Luisiana, nas denominadas Parroquias de Florida. No que respecta ao Texas colonial, pertenc\u00eda a unha Capitan\u00eda Xeneral diferente, polo que non c\u00f3mpre inclu\u00edlo aqu\u00ed.\nDescubrimento e primeiras exploraci\u00f3ns.\nPlanisferio de Cantino.\nProbablemente mari\u00f1eiros portugueses an\u00f3nimos foron os primeiros europeos en cartografar o sueste dos futuros Estados Unidos. Segundo o Planisferio de Cantino de 1502, Portugal explorou a costa atl\u00e1ntica e o leste do Golfo de M\u00e9xico nalg\u00fan momento na seguinte d\u00e9cada \u00e1 primeira viaxe de Cristovo Col\u00f3n (Col\u00f3n nunca chegou sequera a albiscar Norte Am\u00e9rica en ningunha das s\u00faas expedici\u00f3ns). Por\u00e9n, mantiveron os seus descubrimentos en segredo e non fixeron intentos de estabelecerse ou explorar o interior.\nJuan Ponce de Le\u00f3n.\nEn 1512 Juan Ponce de Le\u00f3n, gobernador de Porto Rico, recibiu permiso real para buscar terras ao norte de Cuba. O 3 de marzo de 1513, a s\u00faa expedici\u00f3n partiu de Punta Aguada, Porto Rico, navegando ao norte en tres nav\u00edos. A finais de marzo, divisou unha pequena illa (con seguridade, unha das Bahamas), pero non desembarcou nela. O 2 de abril, Ponce de Le\u00f3n viu a costa leste da pen\u00ednsula de Florida e achegouse \u00e1 terra nun lugar do que hoxe desco\u00f1\u00e9cese con exactitude a s\u00faa localizaci\u00f3n. Supuxo que ti\u00f1a descuberto unha grande illa, as\u00ed que reclamou a terra para Espa\u00f1a e chamouna \"La Florida\", porque era o tempo da \"Pascua Florida\" e moita da vexetaci\u00f3n estaba en flor. Despois dunha breve exploraci\u00f3n da \u00e1rea ao redor do lugar de desembarco, a expedici\u00f3n volveu \u00e1s s\u00faas naves e navegou cara ao sur para cartografar a costa, encontr\u00e1ndose coa Corrente do Golfo na viaxe. A expedici\u00f3n seguiu pola costa de Florida, rodeando os Caios da Florida e virando ao norte para debuxar nos planos unha parte da costa de Florida do Suroeste, antes de volver a Porto Rico.\nA lenda popular conta que Ponce de Le\u00f3n estaba buscando a Fonte da xuventude cando descubriu Florida. Por\u00e9n, a primeira menci\u00f3n \u00e1 busca de Ponce de Le\u00f3n da auga que cura a idade deuse vinte anos despois da s\u00faa viaxe de descubrimento, e a primeira que situou a Fonte da Xuventude en Florida foi trinta anos despois. \u00c9 moito m\u00e1is probable que Ponce de Le\u00f3n, como outros conquistadores espa\u00f1ois nas Am\u00e9ricas, estivera buscando ouro, terra que colonizar e gobernar para Espa\u00f1a, e indios que converter ao cristianismo ou escravizar.\nPonce de Le\u00f3n probablemente non foi o primeiro espa\u00f1ol en alcanzar a Florida, a\u00ednda que foi o primeiro en facelo co permiso da Coroa espa\u00f1ola. As evidencias suxiren que as expedici\u00f3ns espa\u00f1olas desde o Caribe foron levadas a cabo \u00e1 Florida para escravizar indios. Os nativos americanos aos que enfrontouse Ponce de Le\u00f3n foron host\u00eds nun primeiro contacto, e mesmo co\u00f1eceu a un indio en Florida que sab\u00eda algunhas palabras en espa\u00f1ol.\nAxi\u00f1a seguiron outros viaxes de espa\u00f1ois \u00e1 Florida tralo regreso de Ponce de Le\u00f3n. Nalg\u00fan momento entre 1514 e 1516, un tal Pedro de Salazar escravizou a uns 500 indios ao longo da costa atl\u00e1ntica do actual sueste dos Estados Unidos. Por outra banda, Diego Miruelo visitou en 1516 o que probablemente \u00e9 a Ba\u00eda de Tampa, Francisco Hern\u00e1ndez de Cordova alcanzou o suroeste de Florida en 1517, e Alonso \u00c1lvarez de Pineda navegou e cartografiou toda a costa do Golfo de M\u00e9xico en 1519.\nPrimeiros intentos de colonizaci\u00f3n.\nEn 1521, Ponce de Le\u00f3n sa\u00edu de Cuba con 200 homes en dous barcos para establecer unha colonia na costa suroeste da pen\u00ednsula de Florida, probablemente preto do actual Charlotte Harbor. Pero, os ataques dos nativos Calusa expuls\u00e1ronnos en xullo dese mesmo ano. Ponce de Le\u00f3n foi ferido nunha escaramuza e morreu a consecuencia das feridas tras o regreso da expedici\u00f3n a A Habana.\nTam\u00e9n en 1521 Pedro de Quejo e Francisco Gordillo escravizaron a 60 indios na Ba\u00eda de Winyah, en Carolina do Sur. Quejo, co apoio de Lucas V\u00e1zquez de Ayll\u00f3n, volveu \u00e1 rexi\u00f3n en 1525, det\u00e9ndose en varios lugares entre a illa de Amelia e a Ba\u00eda de Chesapeake. En 1526 V\u00e1zquez de Ayll\u00f3n dirixiu unha expedici\u00f3n dunhas 600 persoas \u00e1 costa de Carolina do Sur. Despois de explorar posibles localizaci\u00f3ns tan ao sur como a Enseada de Ponce de Le\u00f3n, en Florida, fundouse o establecemento de San Miguel de Guadalupe () nas proximidades da Illa Sapelo, no estado de Xeorxia. Enfermidades, fame, fr\u00edo e ataques de nativos fix\u00e9ronlles abandonar o lugar dous meses despois. Uns 150 superviventes regresaron aos asentamentos espa\u00f1ois. Os freires dominicos Antonio de Montesinos e Antonio de Cervantes foron alg\u00fans deses colonos. Dado que naquel tempo os sacerdotes estaban obrigados a dar misa diaria, historicamente p\u00f3dese asegurar que os ditos dominicos foron os primeiros en dicir unha Misa Cat\u00f3lica no territorio que hoxe son os Estados Unidos, a\u00ednda que datos espec\u00edficos como o lugar e a data non se poidan concretar.\nExpedici\u00f3n de Narv\u00e1ez.\nEn 1527 P\u00e1nfilo de Narv\u00e1ez deixou Espa\u00f1a con cinco naves e preto de 600 persoas nunha misi\u00f3n para explorar e asentarse na costa do Golfo de M\u00e9xico situada entre os asentamentos espa\u00f1ois en M\u00e9xico e Florida. Despois de sufrir tempestades e atrasos, a expedici\u00f3n tocou terra preto da Ba\u00eda de Tampa o 12 de abril de 1528, apenas con 400 superviventes e moi escasas subministraci\u00f3ns. Confuso debido \u00e1 localizaci\u00f3n da Ba\u00eda de Tampa (Milanich observa que a gu\u00eda de navegaci\u00f3n que empregaban os pilotos espa\u00f1ois naquel tempo, situaban a ba\u00eda de Tampa case 150 quil\u00f3metros m\u00e1is ao norte), Narv\u00e1ez enviou os seus barcos na s\u00faa busca, mentres a maior parte dos expedicionarios marcharon ao norte, supostamente coa intenci\u00f3n de encontrarse coas naves na ba\u00eda.\nTentando atopar a ba\u00eda de Tampa, Narv\u00e1ez marchou preto da costa, a trav\u00e9s do que resultou un gran territorio deshabitado. A expedici\u00f3n veuse forzada a subsistir coas raci\u00f3ns que trouxeran con eles, ata que alcanzaron o r\u00edo Withlacoochee, onde finalmente atoparon indios. Facendo ref\u00e9ns, a expedici\u00f3n chegou a aldea india, na que encontraron millo. M\u00e1is ao norte atoparon a un xefe que lles levou \u00e1 s\u00faa vila ao outro lado do r\u00edo Suwannee. O xefe, Dulchanchellin, tratou de facer dos espa\u00f1ois os seus aliados contra os seus inimigos, os apalaches.\nEmpregando aos indios como gu\u00edas, os espa\u00f1ois viaxaron cara ao noroeste no territorio apalache. Milanich suxire que os gu\u00edas lev\u00e1ronlles a trav\u00e9s da ruta m\u00e1is tortuosa que puideron encontrar. En todo caso, non atopou as vilas m\u00e1is grandes dos apalaches. No momento no que a expedici\u00f3n chegou a Aute, unha vila preta \u00e1 Costa do Golfo, resultou que ti\u00f1a sido atacada polos arqueiros indios durante d\u00edas. Cercado polas enfermidades, as escasas raci\u00f3ns e a hostilidade dos indios, Narv\u00e1ez decidiu navegar cara a M\u00e9xico en lugar de continuar por terra. Douscentos corenta e dous homes embarcaron en cinco bastas balsas. Todas elas naufragaron na costa texana. Despois de oito anos, catro superviventes, inclu\u00edndo a \u00c1lvar N\u00fa\u00f1ez Cabeza de Vaca, chegaron a Nova Espa\u00f1a (M\u00e9xico). Un quinto, Juan Ortiz, escapou da s\u00faa catividade dos indios despois de doce anos.\nExpedici\u00f3n de De Soto.\nHernando de Soto foi un dos tenentes xefes de Francisco Pizarro na conquista espa\u00f1ola do Imperio Inca, e regresou a Espa\u00f1a sendo un home rico. Foi nomeado Adiantado da Florida e Gobernador de Cuba, e organizou unha gran expedici\u00f3n para conquistar a Florida. O 30 de maio de 1539, De Soto e os seus compa\u00f1eiros desembarcaron na Ba\u00eda de Tampa, onde atoparon a Juan Ortiz, quen foi capturado polos indios da zona unha d\u00e9cada antes cando foi enviado desde un barco na busca de Narv\u00e1ez terra dentro. Ortiz informou que na terra dos apalaches encontrar\u00edan riquezas, inclu\u00edndo ouro, e De Soto partiu con 550 soldados, 200 cabalos e alg\u00fans curas e freires. A expedici\u00f3n de De Soto viviu do que lle ofrec\u00eda a terra pola que marchaba. De Soto seguiu unha ruta m\u00e1is ao interior que a da expedici\u00f3n de Narv\u00e1ez, pero os indios lembr\u00e1ronse dos recentes trastornos que causaron os espa\u00f1ois e foron cautos no seu proceder, cando non abertamente host\u00eds. De Soto empregou indios como gu\u00edas e carrexadores.\nA expedici\u00f3n alcanzou o territorio Apalache en outubro e instalouse na principal vila apalache, Anhaica, para pasar o inverno. Al\u00ed encontraron unha gran cantidade de comida almacenada, pero pouco ouro ou outras riquezas. Na primavera, De Soto encami\u00f1ouse ao nord\u00e9s, cruzando o que hoxe \u00e9 Xeorxia e Carolina do Sur cara a Carolina do Norte; despois, xirou ao oeste, cruzando as Grandes Monta\u00f1as Fumarentas no Tennessee, e marchou cara o sur south en Xeorxia. Volvendo ao oeste de novo, a expedici\u00f3n cruzou Alabama. Perderon toda a s\u00faa equipaxe nunha loita cos indios preto de Choctaw Bluff, no r\u00edo Alabama, e pasaron o inverno en Mississippi. En maio de 1541 a expedici\u00f3n cruzou o r\u00edo Mississippi e deambulou no actual Arcansas, Missouri e posiblemente Kansas antes de pasar un novo inverno en Oklahoma. En 1542 a expedici\u00f3n retornou cara o r\u00edo Mississippi, onde De Soto morreu. Trescentos tres superviventes volveron da expedici\u00f3n en 1543.\nOchuse e Santa Elena.\nA\u00ednda que os espa\u00f1ois perderan as esperanzas de atopar ouro e outras riquezas na Florida, viuse que o territorio era vital para a defensa das s\u00faas colonias en M\u00e9xico e no Caribe. En 1559 Trist\u00e1n de Luna y Arellano deixou M\u00e9xico con 500 soldados e mil civ\u00eds nunha misi\u00f3n para establecer colonias en Ochuse (na ba\u00eda de Pensacola) e Santa Elena (na sonda de Port Royal). O plan era desembarcar a todos en Ochuse e que a maior\u00eda dos colonos marcharan por terra cara a Santa Elena. Por\u00e9n, unha tormenta tropical golpeou cinco d\u00edas despois da s\u00faa chegada a ba\u00eda de Ochuse \u00e1 frota, afundindo a dez das trece naves coas subministraci\u00f3ns que a\u00ednda non foran descargadas. As expedici\u00f3ns que foran enviadas ao interior na busca de novas subministraci\u00f3ns de comida, erraron no seu obxectivo. A maior parte da colonia trasladouse ao interior cara a Nanicapana, rebautizada como Santa Cruz, onde atoparon algo de comida, pero insuficiente para soportar \u00e1 colonia. As\u00ed que os espa\u00f1ois retornaron \u00e1 ba\u00eda de Pensacola. En resposta a unha Real Orde que cominaba a ocupar de xeito inmediato Santa Elena, Luna enviou tres pequenos barcos, pero foron danados por unha tormenta e volveron a M\u00e9xico. \u00c1ngel de Villafa\u00f1e substitu\u00edu ao desacreditado Luna en 1561, con ordes de retirar \u00e1 maior\u00eda dos colonos de Ochuse e ocupar Santa Elena. Villafa\u00f1e dirixiu a 75 homes cara a Santa Elena, pero outra tormenta tropical danou os seus barcos antes de que puidera desembarcar, forzando \u00e1 expedici\u00f3n a volver a M\u00e9xico.\nAsentamento e fortificaci\u00f3n.\nO establecemento de asentamentos permanentes e fortificaci\u00f3ns en Florida polos espa\u00f1ois foi unha resposta ao desaf\u00edo feito pola Florida francesa: o capit\u00e1n franc\u00e9s Jean Ribault encabezou unha expedici\u00f3n a Florida e fundou en 1562 Charlesfort no que hoxe \u00e9 Parris Island, Carolina do Sur. Non obstante, as Guerras de Relixi\u00f3n impediron a Ribault a regresar ao forte para reabastecelo e os homes foron abandonados. Dous anos despois, Ren\u00e9 Goulaine de Laudonni\u00e8re, tenente de Ribault na anterior viaxe, disp\u00faxose a encontrar un refuxio para os colonos protestantes hugonotes en Florida. Fundou Fort Caroline no que hoxe \u00e9 Jacksonville en xullo de 1564. Unha vez m\u00e1is, por\u00e9n, unha misi\u00f3n de reabastecemento impediu chegar a Ribault, ameazando \u00e1 colonia. Alg\u00fans amotinados fuxiron de Fort Caroline para enrolarse na pirater\u00eda contra as colonias espa\u00f1olas, causando alarma no goberno espa\u00f1ol. Laudonni\u00e8re estivo preto de abandonar a colonia en 1565, pero finalmente chegou Jean Ribault con subministraci\u00f3ns e novos colonos en agosto.\nAo mesmo tempo, en resposta as actividades francesas, o rei Filipe II de Espa\u00f1a nomeou a Pedro Men\u00e9ndez de Avil\u00e9s Adiantado da Florida, co encargo de levar a aventureiros non-espa\u00f1ois desde as terras de Terra Nova \u00e1 ba\u00eda de Saint Joseph (na costa norte do Golfo de M\u00e9xico). Men\u00e9ndez de Avil\u00e9s chegou a Florida ao mesmo tempo que Ribault en 1565, e estableceu unha base en San Agust\u00edn (), o asentamento europeo habitado de xeito continuo m\u00e1is antigo dos Estados Unidos continentais. Men\u00e9ndez de Avil\u00e9s rapidamente atacou Fort Caroline, indo por terra desde San Agust\u00edn. Pola s\u00faa banda, Ribault navegou desde Fort Caroline, tentando atacar San Agust\u00edn desde o mar. A frota francesa, por\u00e9n, foi expulsada mar dentro e decimada por unha tormenta. Entre mentres, os espa\u00f1ois ficaron asombrados da escasa defensa de Fort Caroline, salvando s\u00f3 a mulleres e nenos. S\u00f3 foron capaces de escapar vinte cinco homes. Cando os espa\u00f1ois regresaron ao sur e atoparon aos sobreviventes do naufraxio, Men\u00e9ndez de Avil\u00e9s ordenou a execuci\u00f3n de todos os hugonotes. O lugar comezou a co\u00f1ecerse como a \"Canle de Matanzas\".\nDespois da expulsi\u00f3n dos franceses, os espa\u00f1ois rebautizaron Fort Caroline como \"Fuerte San Mateo\". Dous anos m\u00e1is tarde, Dominique de Gourgues reconquistou o forte aos espa\u00f1ois, matando a t\u00f3dolos defensores.\nMisi\u00f3ns e conflitos.\nEn 1549 o Padre Luis de C\u00e1ncer e outros tres dominicos emprenderon a primeira expedici\u00f3n exclusivamente misioneira da Florida. Despois de d\u00e9cadas de contactos entre nativos e expediciones laicas espa\u00f1olas que hab\u00edan ignorado sistematicamente a Bula de Paulo III de 1537, que condenaba a escravitude de xeito indiscutible, os esforzos da orde relixiosa abandon\u00e1ronse s\u00f3 seis semanas m\u00e1is tarde de ter comezado debido ao brutal martirio de C\u00e1ncer polos nativos Tocobaga. A s\u00faa morte causou conmoci\u00f3n na comunidade misioneira dominicana de Nova Espa\u00f1a durante moitos anos.\nEn 1566, os espa\u00f1ois fundaron a colonia de Santa Elena no que hoxe \u00e9 Parris Island, Carolina so Sur. Juan Pardo comandou d\u00faas expedici\u00f3ns (1566-67 e 1567-68) que sa\u00edron de Santa Elena cara o leste de Tennessee, establecendo seis fortes temporais no interior. Os espa\u00f1ois abandonaron Santa Elena e a \u00e1rea circundante en 1587.\nEn 1586, o capit\u00e1n ingl\u00e9s Francis Drake saqueou e queimou San Agust\u00edn, inclu\u00edndo unha fortificaci\u00f3n que estaba en construci\u00f3n, mentres volv\u00eda de asaltar Santo Domingo de Guzm\u00e1n e Cartaxena de Indias no Caribe. As s\u00faas incursi\u00f3ns puxeron en evidencia a incapacidade espa\u00f1ola para defender apropiadamente os seus asentamentos.\nOs xesu\u00edtas comezaran a establecer misi\u00f3ns cos nativos americanos da Florida en 1567, pero retir\u00e1ronse en 1572 despois de ter varios encontros host\u00eds con eles. En 1573, os francisc\u00e1ns asumiron a responsabilidade das misi\u00f3n neste territorio, desenvolvendo ducias de operaci\u00f3ns entre as tribos Guale, Timucua e Apalache. Estas misi\u00f3ns non estiveron exentas de conflitos e, finalmente, os Guale rebel\u00e1ronse o 4 de outubro de 1597 no que hoxe \u00e9 a costa xeorxiana.\nA extensi\u00f3n do sistema de misi\u00f3ns tam\u00e9n proporcionou unha vantaxe estrat\u00e9xica \u00e1s tropas brit\u00e1nicas chegadas do norte. Durante os m\u00e1is de cen anos de expansi\u00f3n da actividade misioneira, as enfermidades tra\u00eddas polos europeos tiveron un significativo impacto nas poboaci\u00f3ns nativas, as\u00ed como o crecente poder de franceses e brit\u00e1nicos. Durante a Guerra da Ra\u00ed\u00f1a Ana, os brit\u00e1nicos desmantelaron moitas das misi\u00f3ns. Sobre 1706, os misioneiros abandonaron as s\u00faas misi\u00f3ns e retornaron a San August\u00edn.\nPer\u00edodo de amizade.\nO gobernador espa\u00f1ol Pedro de Ibarra traballou para promover a paz coas culturas nativas ao sur de San Agust\u00edn. Existe un relato do seu encontro cos grandes caciques indios. Ybarra (Ibarra) enviou en 1605 ao cart\u00f3grafo \u00c1lvaro Mex\u00eda a unha misi\u00f3n m\u00e1is ao sur para establecer e desenvolver lazos diplom\u00e1ticos coa naci\u00f3n india dos Ais, ademais de para realizar un mapa da rexi\u00f3n. A s\u00faa misi\u00f3n tivo \u00e9xito.\nEn febreiro de 1647 os apalaches rebel\u00e1ronse. A revolta cambiou as relaci\u00f3ns entre as autoridades espa\u00f1olas e o pobo Apalache. Trala rebeli\u00f3n, os homes apalache foron forzados a traballar en obras p\u00fablicas en San Agust\u00edn e en facendas de espa\u00f1ois. En 1656, os timucuas tam\u00e9n rebel\u00e1ronse, alterando \u00e1s misi\u00f3n espa\u00f1olas de Florida. Tam\u00e9n afectou aos ranchos e \u00e1s subministraci\u00f3ns de comida de San Agust\u00edn.\nA trav\u00e9s do s\u00e9culo XVII, colonos ingleses e escoceses das colonias de Carolina e Virxinia foron paulatinamente empurrando a fronteira cos espa\u00f1ois cara ao sur. A principios do s\u00e9culo XVIII, os asentamentos franceses ao longo do r\u00edo Mississippi e a Costa do Golfo invadiron os l\u00edmites occidentais do territorio espa\u00f1ol.\nA comezos de 1680, soldados ingleses e escoceses da Carolina e os seus aliados de nativos americanos, atacaron repetidamente as aldeas das misi\u00f3ns espa\u00f1olas e San Agust\u00edn, queimando misi\u00f3ns e matando e escravizando indios. En 1702, James Moore encabezou un ex\u00e9rcito de colonos e nativos americanos dos pobos Yamasi, Talapuches, Alabamas e outros guerreiros Creek, baixo o liderado do xefe Yamasi Arratommakaw. O ex\u00e9rcito atacou e arrasou a vila de San Agust\u00edn, pero non puido obter o control do forte. Moore en 1704 fixo unha serie de incursi\u00f3ns na Provincia de Apalache na Florida, saqueando e destru\u00edndo a maior parte dos restos das misi\u00f3ns espa\u00f1olas, e matando e escravizando a maior parte da poboaci\u00f3n india. Sobre 1707 os poucos superviventes indios que quedaban fuxiran cara \u00e1s espa\u00f1olas San Agust\u00edn e Pensacola, ou \u00e1 francesa Mobile. Alg\u00fans dos nativos americanos capturados polo ex\u00e9rcito de Moore foron trasladados ao longo dos r\u00edos xeorxianos de Savannah e Ocmulgee.\nEn 1696 os espa\u00f1ois fundaran Pensacola preto do antigo lugar de \"Ochuse\", que foi capturado polos franceses en 1719.\nDurante o s\u00e9culo XVIII, os pobos nativos americanos que se converter\u00edan nos seminole deron comezo \u00e1s s\u00faas migraci\u00f3ns \u00e1 Florida, que fora gravemente despoboada polas incursi\u00f3ns en busca de escravos dos carolinos e os Yamasi. O poder da Carolina Brit\u00e1nica foi danado e a colonia case destru\u00edda durante as Guerras Yamasi de 1715\u20131717, despois das que o comercio de escravos cambiou substancialmente.\nPosesi\u00f3n brit\u00e1nica.\nEn 1763, Espa\u00f1a cedeu Florida a Gran Breta\u00f1a a cambio de recuperar o control da Habana, en Cuba, que fora capturada polos brit\u00e1nicos durante a Guerra dos Sete Anos. Como os ingleses derrotaran aos franceses na guerra, apropi\u00e1ronse de todo o territorio da Luisiana francesa ao este do r\u00edo Mississippi, excepto Nova Orle\u00e1ns. Pareceulles un territorio demasiado amplo para gobernalo todo xunto, polo que os ingleses dividiron a \u00e1rea meridional en d\u00faas provincias separadas polo r\u00edo Apalachicola: Florida Oriental (a pen\u00ednsula) e Florida Occidental (a franxa ou \"panhandle\", en ingl\u00e9s).\nOs brit\u00e1nicos deron comezo a unha agresiva campa\u00f1a para recrutar colonos para a \u00e1rea, ofrecendo terra de balde e apoio \u00e1s empresas exportadoras. En 1764, os brit\u00e1nicos moveron a fronteira setentrional da Florida Occidental cara a unha li\u00f1a que se estend\u00eda desde a bocana do r\u00edo Yazoo ata o leste do r\u00edo Chattahoochee (32\u00b0 22\u2032 latitude norte), que comprende aproximadamente o terzo interior dos actuais estados de Mississippi e Alabama, inclu\u00edndo o valioso distrito de Natchez.\nDurante este tempo, os indios Creek comezaron a migrar cara a Florida, encabezando a formaci\u00f3n da tribo seminole. Os pobos aborixes da Florida ti\u00f1an sido devastados por guerras e enfermidades, e se pensa que a maior parte dos sobreviventes acompa\u00f1aron aos colonos espa\u00f1ois cando deixaron o territorio en 1763 para ir a outras colonias (principalmente francesas). Isto deixou enormes extensi\u00f3ns de terreo aberto aos Creek Inferiores, que levaban anos en conflito cos Creek Superiores de Alabama. Orixinalmente os seminoles ocuparon as \u00e1reas boscosas do norte da Florida. Baixo a presi\u00f3n dos colonos e o Ex\u00e9rcito dos Estados Unidos durante as Guerras Seminoles, migraron cara a Florida central e meridional, aos Everglades. Moitos dos seus descendentes viven hoxe en d\u00eda nesta \u00e1rea como unha das d\u00faas tribos seminoles reco\u00f1ecidas federalmente no Estado.\nGran Breta\u00f1a mantivo o control sobre a Florida Oriental durante a Guerra de Independencia, pero os espa\u00f1ois, que nese tempo estaban aliados cos franceses que, a s\u00faa vez, estaban en guerra cos brit\u00e1nicos, recapturaron a meirande parte da Florida Occidental. Ao fin da guerra, pola Paz de Par\u00eds (1783) entre os reinos de Gran Breta\u00f1a e Espa\u00f1a, cedeuse o control espa\u00f1ol tanto a Florida Oriental como a Occidental, a\u00ednda que sen especificar os l\u00edmites das fronteiras.\nSegundo per\u00edodo espa\u00f1ol.\nAs\u00ed pois, Espa\u00f1a recuperou a posesi\u00f3n das Floridas de Gran Breta\u00f1a pola Paz de Par\u00eds, continuando coa separaci\u00f3n administrativa e de goberno que os brit\u00e1nicos puxeran en pr\u00e1ctica, \u00e9 dicir, a divisi\u00f3n entre Florida Occidental e Florida Oriental. Cando Espa\u00f1a adquiriu a Florida Occidental en 1783, a fronteira oriental estaba no r\u00edo Apalachicola, pero moveuna en 1785 cara ao leste ata o r\u00edo Suwannee. O obxectivo era transferir San Marcos e o distrito de Apalache da Florida Oriental \u00e1 Florida Occidental.\nDespois da independencia norteamericana, a falla dunha clara definici\u00f3n fronteiriza conduciu a unha disputa cos novos Estados Unidos co\u00f1ecida como a Controversia de Florida Occidental. Os dous tratados de 1783 que deron fin \u00e1 Guerra da Independencia Norteamericana tiveron diferenzas no tema das fronteiras. O Tratado de Par\u00eds entre Gran Breta\u00f1a e os Estados Unidos fixaron a fronteira entre a Florida Occidental e o novo pa\u00eds no paralelo 31 norte. Por\u00e9n, no Tratado de Versalles entre Gran Breta\u00f1a e Espa\u00f1a, a Florida Occidental foi cedida a Espa\u00f1a sen que as s\u00faas fronteiras foran delimitadas. O Goberno espa\u00f1ol asumiu que a fronteira era a mesma que no acordo de 1763 polo que entregaran o seu territorio floridano a Gran Breta\u00f1a, as\u00ed que reclamaron que a fronteira setentrional da Florida Occidental estaba no paralelo 32\u00b0 22\u2032 Norte segundo estableceuse cos brit\u00e1nicos en 1764 despois da Guerra dos Sete Anos. A li\u00f1a brit\u00e1nica dos 32\u00b0 22\u2032 Norte estaba pr\u00f3xima \u00e1 vella reclamaci\u00f3n espa\u00f1ola dos 32\u00b0 30\u2032 Norte, que databa do Tratado de Madrid de 1670. Os recentemente independizados Estados Unidos insistiron en que a fronteira estaba marcada polo paralelo 31\u00b0 Norte, segundo se especificaba no seu Tratado de Par\u00eds cos brit\u00e1nicos.\nEspa\u00f1a reclamou m\u00e1is terra da antiga Florida Occidental brit\u00e1nica, inclu\u00edndo o lado leste do r\u00edo Mississippi ao norte dos r\u00edos Ohio e Tennessee. Esta demanda ampliada base\u00e1base nas exitosas operaci\u00f3ns militares dos espa\u00f1ois contra os brit\u00e1nicos durante a guerra. Espa\u00f1a ocupou ou mesmo constru\u00edu varios fortes ao norte da vella fronteira da Florida Occidental brit\u00e1nica , inclu\u00edndo o Forte Confederaci\u00f3n, o Forte Nogales (hoxe en d\u00eda Vicksburg) e o Forte San Fernando (hoxe por hoxe Memphis). Espa\u00f1a tentou resolver rapidamente a disputa, pero os Estados Unidos demor\u00e1rono sabendo que o tempo xogaba ao seu favor. Polo Tratado de San Lorenzo de 1795 cos Estados Unidos, Espa\u00f1a reco\u00f1eceu o paralelo 31 como a fronteira, rematando a primeira Controversia de Florida Occidental. Andrew Ellicott cartografiou este paralelo en 1797 como a fronteira entre os Estados Unidos e os territorios espa\u00f1ois.\nEn 1798, Ellicott informou ao Goberno que catro xenerais americanos estaban recibindo pensi\u00f3ns de Espa\u00f1a, inclu\u00edndo o Xeneral James Wilkinson.\nA principios do s\u00e9culo XIX, Espa\u00f1a ofreceu xenerosos paquetes de terra en Florida para atraer novos colonos, e as\u00ed o fixo cun n\u00famero considerable tanto de espa\u00f1ois como estadounidenses. Despois dos ataques de colonos a aldeas indias, os nativos radicados na Florida comezaron a asaltar asentamentos en Xeorxia, supostamente a instancias dos espa\u00f1ois. O Ex\u00e9rcito dos Estados Unidos realizou incursi\u00f3ns cada vez m\u00e1is frecuentes no territorio espa\u00f1ol, inclu\u00edndo a campa\u00f1a filibusteira de 1810-1812 comandada por George Mathews (coa participaci\u00f3n da Mari\u00f1a), que foi co\u00f1ecida como a Guerra Patri\u00f3tica da Florida Oriental, e a campa\u00f1a de 1817\u20131818 contra os seminoles encabezada por Andrew Jackson que co\u00f1eceuse como a Primeira Guerra Seminole. Despois da guerra os Estados Unidos pasaron a tomar o control efectivo da Florida Oriental. Nese tempo, os Estados Unidos tam\u00e9n estaban preocupados polos negros fuxitivos armados da Florida espa\u00f1ola, que eran co\u00f1ecidos como os seminoles negros (). Os donos de escravos reclamaban estes escravos fuxidos e cazadores de escravos entraron no territorio espa\u00f1ol.\nO Tratado de Adams-On\u00eds foi asinado entre os Estados Unidos e Espa\u00f1a o 22 de febreiro de 1819 e entrou en vigor o 17 de xullo de 1821. De acordo aos termos to tratado, os Estados Unidos adquiriron a Florida e, a cambio, renunciaban a todas as s\u00faas reclamaci\u00f3ns sobre Texas. Centos de seminoles negros fuxiron polo Cabo Florida \u00e1s Bahamas a comezos da d\u00e9cada de 1820, para po\u00f1erse a salvo dos cazadores de escravos norteamericanos."}
{"id": "331186", "revid": "25871", "url": "https://gl.wikipedia.org/wiki?curid=331186", "title": "Bebel Garc\u00eda Garc\u00eda", "text": "Bebel Garc\u00eda Garc\u00eda, nado en Ribadeo en 1914 e finado na Coru\u00f1a o 29 de xullo de 1936, foi un futbolista e pol\u00edtico galego.\nTraxectoria.\nFillo de Jos\u00e9 Garc\u00eda Iglesias, naceu en Ribadeo, traslad\u00e1ndose logo coa s\u00faa familia \u00e1 Coru\u00f1a, onde el e os seus sete irm\u00e1ns eran co\u00f1ecidos como \"Os da lex\u00eda\", porque seu pai montou na cidade un negocio de fabricaci\u00f3n e venda de lixivia. Ademais do negocio familiar adicouse ao f\u00fatbol, debutando no Deportivo da Coru\u00f1a en setembro de 1932, no primeiro partido da tempada 1932/33 do Campionato de Galicia, que enfrontaba no campo de Riazor ao equipo coru\u00f1\u00e9s co Eiri\u00f1a. Disputou esa tempada e outra m\u00e1is co equipo herculino, despois xogou no Recreativo Granada e volveu finalmente ao Deportivo. Xogou ademais varios partidos co Club Coru\u00f1a. \nMilitante das Juventudes Socialistas da Coru\u00f1a, incorporouse \u00e1s Juventudes Socialistas Unificadas. Coa sublevaci\u00f3n do 18 de xullo de 1936 participou na defensa da cidade da Coru\u00f1a fronte aos sublevados, transportando milicianos a puntos defensivos e levando feridos e alimentos ao hospital Labaca. Foi detido o 25 de xullo en Guitiriz, cando tentaba chegar a Asturias, e encarcerado na prisi\u00f3n provincial da Coru\u00f1a. Xulgado por rebeli\u00f3n militar, foi condenado a pena de morte e executado en Punta Herminia xunto co seu irm\u00e1n France. Un terceiro irm\u00e1n, Jaur\u00e9s, tam\u00e9n foi encarcerado, e a\u00ednda que non foi fusilado nun principio por ser menor de idade, finalmente apareceu morto no Campo da Rata, mentres o trasladaban de prisi\u00f3n. Pep\u00edn, outro dos irm\u00e1ns, foi xulgado por sedici\u00f3n, pero conseguiu fuxir, uniuse \u00e1 loita contra as tropas franquistas, perdeu unha perna na batalla de Brunete e finalmente exiliouse na Arxentina.\nReco\u00f1ecementos.\nEduardo Galeano adicoulle un relato dentro do seu libro \"Espejos. Una historia casi universal\", en 2008. A coru\u00f1esa r\u00faa \"Hermanos de la Lej\u00eda\" ch\u00e1mase as\u00ed en memoria de Bebel e os seus irm\u00e1ns.\nNo ver\u00e1n de 2018 a Asociaci\u00f3n Cultural Xermolos, de Guitiriz rendeulles homenaxe cunha serie de actos, entre eles a inauguraci\u00f3n dunha escultura conmemorativa na parroquia de Santa Mari\u00f1a, realizada polo escultor Xos\u00e9 Val D\u00edaz."}
{"id": "331187", "revid": "23204", "url": "https://gl.wikipedia.org/wiki?curid=331187", "title": "Illa Maly Taymyr", "text": "A illa Maly Taymyr (en ruso: \u041c\u0430\u043b\u044b\u0439 \u0422\u0430\u0439\u043c\u044b\u0440, ou \"Ostrov Maly Taymyr\", \u00abpequena Tamir\u00bb) \u00e9 unha pequena illa do arquip\u00e9lago Severnaya Zemlya, localizada no \u00c1rtico de Rusia, no mar de L\u00e1ptev, en augas do estreito de Vilkitsky.\nAdministrativamente, a illa depende do Krai de Krasnoyarsk.\nXeograf\u00eda.\nA illa Maly Taymyr, con 232\u00a0km\u00b2, est\u00e1 situada na parte exterior sueste do arquip\u00e9lago de Severnaya Zemlya, a uns 40\u00a0km da illa Bolxevique. Local\u00edzase ao nord\u00e9s da pen\u00ednsula de Taymyr, fronte \u00e1 costa oriental de Siberia. Moi pr\u00f3xima a esta illa, entre ela e Bolxevique, hai outra pequena illa, a illa Starokadomsky, a menos de 6\u00a0km no seu parte nord\u00e9s. As augas do estreito de Vilkitsky, ao sur da illa, as\u00ed como as augas que rodean as d\u00faas illas, est\u00e1n cubertas de xeo durante o longo inverno e ten moitos t\u00e9mpanos flotantes nos poucos d\u00edas do curto ver\u00e1n en que est\u00e1n libres, entre xu\u00f1o e setembro.\nA illa Maly Taymyr \u00e9 parte da Reserva Natural Estatal Gran \u00c1rtico, creada en 1993 ao redor da pen\u00ednsula de Taymyr, e que \u00e9 a reserva natural m\u00e1is grande de Rusia e a terceira maior do mundo.\nNa costa norte de Maly Taymyr hai unha pequena illa ribeirega chamada Ostrov Oktyabrenok.\nA illa Maly Taymyr non debe confundirse coa illa Taymyr no mar de Kara.\nHistoria.\nA illa Maly Taymyr foi descuberta pola \"Expedici\u00f3n Hidrogr\u00e1fica ao Oc\u00e9ano \u00c1rtico\", dirixida por Boris Vilkitsky, cos quebraxeos Vaygach e Taymyr, que partiu en 1911 e chegaron a esta zona o , en que izaron a bandeira rusa no que creron unha \u00fanica illa e chamaron \u00abTerra de Nicolao II\u00bb, en honra ao Tsar Nicolao II de Rusia. A illa foi chamada despois \"illa tsar\u00e9vich Alexei\", ou simplemente \"illa Alexei\", en honra ao fillo do tsar, Alexei Nikolaevich, pero despois da Revoluci\u00f3n de Outubro pasou a denominarse \u00abMaly Taymyr\u00bb."}
{"id": "331188", "revid": "7802", "url": "https://gl.wikipedia.org/wiki?curid=331188", "title": "Severnaya Zemlya", "text": ""}
{"id": "331189", "revid": "89787", "url": "https://gl.wikipedia.org/wiki?curid=331189", "title": "Colexio dos xesu\u00edtas de Camposancos", "text": "O Colexio Ap\u00f3stolo Santiago dos Padres Xesu\u00edtas, na Pasaxe (Camposancos, A Guarda) hoxe en ru\u00ednas, foi xermolo das universidades de Deusto e Comillas.\nHistoria.\nSituado \u00e1 beira do r\u00edo Mi\u00f1o, preto da desembocadura. Foi fundado en 1875, se ben tivera antes a s\u00faa sede en Anceis (Cambre), e o seu primeiro director foi Tom\u00e1s G\u00f3mez Carral. Por primeira vez en Espa\u00f1a, os xesu\u00edtas intentaban institu\u00edr unha universidade privada. O colexio chegou a contar cun prestixio enorme ata o punto que del xurdiron d\u00faas notables instituci\u00f3ns como a Universidade de Deusto e a Universidade Pontificia de Comillas. Entre os profesores m\u00e1is destacados estivo Baltasar Merino e entre os alumnos avantaxados que sa\u00edron do colexio est\u00e1n o pol\u00edtico pontevedr\u00e9s Manuel Portela Valladares, que chegar\u00eda a ser ministro e presidente do goberno coa rep\u00fablica; Jos\u00e9 Mar\u00eda Montenegro Soto; Ram\u00f3n Mar\u00eda Aller; Xos\u00e9 Franco Montes; Ant\u00f3n Losada Di\u00e9guez, Alejo Diz Jurado, Javier Bugallal P\u00e9rez de Castro; Manoel de Oliveira ou Javier Ozores Pedrosa.\nEn 1916 os ocupantes trasl\u00e1danse a Vigo e ceden as instalaci\u00f3ns a xesu\u00edtas portugueses, procedentes dun colexio de Lisboa, por\u00e9n baixo o mandato da Segunda Rep\u00fablica a orde dos xesu\u00edtas foi expulsada e o centro pasou a ser un sanatorio.\nCampo de concentraci\u00f3n.\nO recinto, convertido en hospital, empregouse, entre 1938 e 1941, durante a Guerra Civil Espa\u00f1ola e a posguerra, como campo de concentraci\u00f3n e acolleu prisioneiros pol\u00edticos e combatentes do ex\u00e9rcito republicano. Habilitado como centro de reclusi\u00f3n a finais de 1937, chegou a estar ocupado, en 1938, por 1\u00a0066 reos, cando a capacidade (segundo informe oficial do r\u00e9xime franquista) era de 868 presos. As fontes diverxen en torno a poboaci\u00f3n reclusa que pasou por el, pero oscila entre os 2\u00a0000 e os 3\u00a0000 presos.\nEn 1943 volveu ser un centro de ensino dos xesu\u00edtas, a\u00ednda que non retornou \u00f3 esplendor anterior e pechou as aulas en 1959. \nTralo abandono.\nNo ano 2007 estreouse o documental \"Memorial de Camposancos\", de Jos\u00e9 Ballesta de Diego (Vigo, 1964), que conta a historia do centro.\nDada a s\u00faa privilexiada posici\u00f3n na foz do Mi\u00f1o, houbo un proxecto dunha construtora propiedade do exfutbolista Valery Karpin, para converter o edificio nun complexo tur\u00edstico de luxo."}
{"id": "331190", "revid": "1888", "url": "https://gl.wikipedia.org/wiki?curid=331190", "title": "Pep\u00edn Garc\u00eda Garc\u00eda", "text": "Jos\u00e9 Garc\u00eda Garc\u00eda, co\u00f1ecido como Pep\u00edn o da lex\u00eda, nado en Ribadeo o 21 de novembro de 1911 e finado na Coru\u00f1a o 25 de xaneiro de 1996, foi un pol\u00edtico galego.\nTraxectoria.\nFillo de Jos\u00e9 Garc\u00eda Iglesias, naceu en Ribadeo, traslad\u00e1ndose logo coa s\u00faa familia \u00e1 Coru\u00f1a, onde el e os seus sete irm\u00e1ns eran co\u00f1ecidos como \"Os da lex\u00eda\", porque seu pai montou na cidade un negocio de fabricaci\u00f3n e venda de lixivia. Afiliado \u00e1 Agrupaci\u00f3n Socialista da Coru\u00f1a dende maio de 1929, foi un dos organizadores das Juventudes Socialistas. Pola s\u00faa participaci\u00f3n na folga xeral revolucionaria de 1934 foi detido e permaneceu en prisi\u00f3n at\u00e9 febreiro de 1935. En 1936 foi nomeado secretario xeral das Juventudes Socialistas Unificadas da Coru\u00f1a. Coa sublevaci\u00f3n do 18 de xullo de 1936 logrou fuxir de Galicia chegando a Baiona por mar o 26 de setembro, e pasou \u00e1 zona republicana. Pola contra seus irm\u00e1ns Bebel e France foron detidos en Guitiriz e fusilados en Punta Herminia, mentres que o irm\u00e1n m\u00e1is novo, Jaur\u00e9s, detido xunto aos outros, non foi fusilado nun principio por ser menor de idade pero finalmente apareceu morto no Campo da Rata, mentres o trasladaban de prisi\u00f3n.\nPep\u00edn enrolouse no 4\u00ba Batall\u00f3n Gallego da 2\u00aa Divisi\u00f3n e loitou nas frontes de Madrid, perdendo unha perna na batalla de Brunete. Trasladado ao hospital de Tarragona, cando sa\u00edu foi trasladado a San Pedro de Ribas-Sitges como capit\u00e1n gobernador. Pasou a Francia ao final da guerra e marchou a Chile a bordo do Winnipeg. Finalmente exiliouse en Buenos Aires dende decembro de 1939 at\u00e9 1977, cando regresou \u00e1 Coru\u00f1a onde morreu o 25 de xaneiro de 1996.\nReco\u00f1ecementos.\nA coru\u00f1esa r\u00faa \"Hermanos de la Lej\u00eda\" ch\u00e1mase as\u00ed en memoria de Pep\u00edn e os seus irm\u00e1ns. No ver\u00e1n de 2018 a Asociaci\u00f3n Cultural Xermolos, de Guitiriz rendeulles homenaxe cunha serie de actos, entre eles a inauguraci\u00f3n dunha escultura conmemorativa na parroquia de Santa Mari\u00f1a, realizada polo escultor Xos\u00e9 Val D\u00edaz. "}
{"id": "331192", "revid": "5863", "url": "https://gl.wikipedia.org/wiki?curid=331192", "title": "Colexio da Pasaxe", "text": ""}
{"id": "331193", "revid": "5863", "url": "https://gl.wikipedia.org/wiki?curid=331193", "title": "Colexio Ap\u00f3stolo Santiago de Camposancos", "text": ""}
{"id": "331194", "revid": "85894", "url": "https://gl.wikipedia.org/wiki?curid=331194", "title": "Francisco Gonz\u00e1lez Vidal", "text": "Francisco Gonz\u00e1lez Vidal, co\u00f1ecido como Paco Bal\u00f3n, nado en Ferrol en 1929 e finado na mesma cidade o 10 de outubro de 2013, foi un militante comunista galego.\nTraxectoria.\nEntrou na Escola de Aprendices da Baz\u00e1n aos catorce anos. Ingresou no Partido Comunista de Espa\u00f1a en 1951. Foi un dos responsables da organizaci\u00f3n do PCE e despois do PCG. Formou parte do aparato clandestino do PCG durante as folgas de 1972. Participou nas candidaturas de EU ao Concello de Ferrol."}
{"id": "331197", "revid": "92340", "url": "https://gl.wikipedia.org/wiki?curid=331197", "title": "Francisco Fern\u00e1ndez Garc\u00eda", "text": "Francisco Fern\u00e1ndez Garc\u00eda, co\u00f1ecido como Pedrosa, nado cara 1865, foi un mestre, pol\u00edtico e xornalista galego.\nTraxectoria.\nTip\u00f3grafo e mestre, pertenceu \u00e1 Masoner\u00eda. Republicano, a partir de 1890 coverteuse nun activista socialista, sendo elixido presidente da Agrupaci\u00f3n Socialista de Ferrol en 1891. En febreiro de 1892 acompa\u00f1ou a Pablo Iglesias Posse na s\u00faa xira por Galicia. Foi elixido concelleiro de Ferrol en maio de 1895, o primeiro concelleiro socialista de Galicia. Dirixiu \"El Obrero\", polo que foi procesado por ataques ao goberno en 1897, \"La Voz del Obrero\", \"El Progreso\", e foi redactor e director de \"El Clamor P\u00fablico\" na s\u00faa segunda etapa (1899-1901). Escribiu a obra de teatro \"Pretensiones de un burgu\u00e9s\", que foi representada nunha festa obreira celebrada no Teatro Romea en marzo de 1896. En 1906 emigrou a Buenos Aires, onde se perde a s\u00faa pista."}
{"id": "331198", "revid": "23204", "url": "https://gl.wikipedia.org/wiki?curid=331198", "title": "Edgardo Mondolfi", "text": "Edgardo Mondolfi Otero, nado en Caracas o 15 de maio de 1918 e finado o 7 de novembro de 1999, foi un bi\u00f3logo e ec\u00f3logo venezolano especializado en teriolox\u00eda (estudo dos mam\u00edferos).\nTraxectoria.\nMondolfi foi profesor de zoolox\u00eda na Universidade Central de Venezuela, asesor do ministerio de Medio ambiente e viceministro de Agricultura. Foi autor de numerosos libros e artigos cient\u00edficos, inclu\u00edndo unha monograf\u00eda sobre o xaguar xunto con Rafael Hoogesteijn. Realizou un traballo pioneiro na xesti\u00f3n da vida silverstre, e foron c\u00e9lebres as s\u00faas campa\u00f1as para a exploraci\u00f3n e protecci\u00f3n da fauna de mam\u00edferos de Am\u00e9rica do Sur. Nos \u00faltimos anos da s\u00faa vida foi embaixador de Venzuela en Tanzania e Kenya. Morreu o 7 de novembro de 1999 de dengue.\nEspecies e subespecies descritas.\nAdemais, Gandolfi foi o primeiro descritor de varias especies e subespecies de mam\u00edferos, das cales as seguintes consid\u00e9ranse v\u00e1lidas: \nHonras.\nOs zo\u00f3logos Daniel Lew, Roger P\u00e9rez Hern\u00e1ndez e o espa\u00f1ol Jacint Ventura d\u00e9ronlle \u00e1 especie de sarig\u00fceia de catro ollos descuberta e descrita por eles en 2006, o nome de \"Philander mondolfii\" na s\u00faa honra.\nPolo seu labor a prol do medio ambiente foi galardoado co \"Premio Nacional de Conservaci\u00f3n\" Venezuela 1969.\nAbreviuatura.\nA abreviatura Gandolfi empr\u00e9ganse para reco\u00f1ecer a como autoridade da descrici\u00f3n e nomenclatura en zoolox\u00eda."}
{"id": "331199", "revid": "22795", "url": "https://gl.wikipedia.org/wiki?curid=331199", "title": "Edgardo Mondolfi Otero", "text": ""}
{"id": "331201", "revid": "23204", "url": "https://gl.wikipedia.org/wiki?curid=331201", "title": "Dasypus sabanicola", "text": "Dasypus sabanicola, co\u00f1ecido vulgarmente como armadillo da sabana, \u00e9 unha especie de mam\u00edfero placentario da orde dos cingulados e da s\u00faa \u00fanica familia, a dos dasip\u00f3didos,\nend\u00e9mico da rexi\u00f3n dos Llanos en Colombia e Venezuela.\nDescrici\u00f3n.\nAlcanza os 60\u00a0cm de lonxitude e pesa 9,5\u00a0kg. Ten moi pouco pelo.\nBiolox\u00eda.\nH\u00e1bitat e distribuci\u00f3n.\nVive na sabana, en matogueiras, \u00e1reas abertas e cerca de formaci\u00f3ns de pedra calcaria, entre os 25 e os 200 m de altitude.\n\"Dasypus sabanicola\" habita nos Llanos de Colombia e Venezuela; p\u00f3dese encontrar en pasteiros abertos ou en zonas de matogueiras. zonas de terras baixas e de altitude media. Cada animal ocupa entre 1,7 e 11,6 hect\u00e1reas.\nNutrici\u00f3n.\nComo outros armadillos, alim\u00e9ntase sobre todo de formigas e t\u00e9rmites.\nReproduci\u00f3n.\nAs femias paren catro cr\u00edas por camada, que son monocig\u00f3ticos (xeneticamente id\u00e9nticos), xa que estes armadillos caracter\u00edzanse por un modo de reproduci\u00f3n, a poliembrion\u00eda obrigatoria, \u00fanica entre os vertebrados, que se comprobou nas catro especies do x\u00e9nero \"Dasypus\" en que se investigou.&lt;br&gt;No fen\u00f3meno da poliembrion\u00eda monocig\u00f3tica, un \u00f3vulo fecundado \u00fanico d\u00e1 lugar \u00e1 formaci\u00f3n de varios embri\u00f3ns (neste caso catro) por partici\u00f3n do blastocisto en varias partes iguais despois da s\u00faa implantaci\u00f3n no \u00fatero.&lt;br&gt;Non existen datos sobre a idade na que se alvanza a madurez sexual de \"D. sabanicola\". Pero nunha especie emparentada, \"Dasypus hybridus\", est\u00edmase que se produce aos 4 anos, polo que se sospeita que a de \"D. sabanicola\" ser\u00e1 similar.\nTaxonom\u00eda.\nA especie \"Dasypus sabanicola\" foi descrita hai pouco tempo, en 1968, polo bi\u00f3logo e ec\u00f3logo venezolano Edgardo Mondolfi Otero, especializado en teriolox\u00eda (estudo dos mam\u00edferos), nun traballo publicado en \"Mem. Soc. Cienc. Nat. La Salle\" 27: 151. Non se co\u00f1ecen subespecies.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) v\u00e9n cualificando desde 2006 o status desta especie como \"LC\" (pouco preocupante), cualificaci\u00f3n que mant\u00e9n na actualidade (2016). Por\u00e9n, a s\u00faa \u00e1rea de distribuci\u00f3n est\u00e1 restrinxida \u00e1s chairas de inundaci\u00f3n (llanos) de Colombia e Venezuela, ecosistema que est\u00e1 afectado seriamente pola conversi\u00f3n deste h\u00e1bitat para establecer cultivos agroindustriais, plantaci\u00f3ns e produci\u00f3n de biocombust\u00edbeis, e que se espera que este impacto aumente significativamente durante a pr\u00f3xima d\u00e9cada. O uso de produtos agroqu\u00edmicos est\u00e1 reducindo seriamente a dispo\u00f1ibilidade de insectos, a principal fonte de alimento de \"Dasypus sabanicola\", afectando as\u00ed a\u00ednda m\u00e1is \u00e1 s\u00faa poboaci\u00f3n. Ademais, hai evidencias de que sofre caza severa en varias partes da s\u00faa \u00e1rea, e \u00e9 a especie de armadillo m\u00e1is buscada polos cazadores nos llanos de Colombia. En Colombia, os labregos informaron un descenso dos avistamentos desta especie, pero debido \u00e1 falta de traballo de campo, a diminuci\u00f3n da poboaci\u00f3n \u00e9 dif\u00edcil de cuantificar. Estes factores garanten unha avaluici\u00f3n preventiva de \"NT\" (case ameazada)."}
{"id": "331202", "revid": "22795", "url": "https://gl.wikipedia.org/wiki?curid=331202", "title": "Armadillo da sabana", "text": ""}
{"id": "331205", "revid": "98629", "url": "https://gl.wikipedia.org/wiki?curid=331205", "title": "Llanos", "text": " \nOs Llanos son unha rexi\u00f3n do norte de Suram\u00e9rica repartida entre Venezuela e Colombia, na conca do Orinoco.\n\u00c9 unha ecorrexi\u00f3n e ecosistema que forma parte do proxecto Global 200, que incl\u00fae ecosistemas prioritarios para a conservaci\u00f3n da Natureza do World Wide Fund for Nature (WWF).\nTen d\u00faas estaci\u00f3ns climatol\u00f3xicas ben marcadas, a estaci\u00f3n de chuvia e a estaci\u00f3n de seca, e caracter\u00edzase polas s\u00faas extensas sabanas, e o seu clima \"intertropical de sabana\" (na clasificaci\u00f3n clim\u00e1tica de K\u00f6ppen, que \u00e9 h\u00famido e caloroso, exceptuando nos llanos altos, con clima m\u00e1is suave), con altas temperaturas en xeral.\nA rexi\u00f3n, por situarse no interior e, polo tanto, en ausencia de influencia mar\u00edtima, permite unha maior amplitude t\u00e9rmica diaria que nas zonas costeiras; as temperaturas m\u00e1is baixas rex\u00edstranse na \u00e9poca de chuvias, e polo tanto en agosto adoitan rexistrarse temperaturas m\u00e1is baixas que en xaneiro, pero a amplitude t\u00e9rmica anual \u00e9, de todos os xeitos, pouco significativa en xeral.\nA importancia econ\u00f3mica dos Llanos d\u00e9bese a que esta \u00e9 unha rexi\u00f3n apta para a gander\u00eda extensiva e para a agricultura. Tam\u00e9n existe unha importante actividade petroleira nos estados venezolanos de Anzo\u00e1tegui, Apure, Barinas, Gu\u00e1rico e Monagas, e nos departamentos colombianos de Arauca, Casanare, Vichada e Meta.\nO principal ritmo musical dos Llanos \u00e9 o \"joropo\".\nDivisi\u00f3n pol\u00edtico-administrativa.\nOs Llanos forman parte do territorio de dous pa\u00edses: Colombia (onde conforman a rexi\u00f3n da Orinoqu\u00eda, e onde se lles d\u00e1 o nome de \"Llanos Orientais\"), e Venezuela. A divisi\u00f3n pol\u00edtico-administrativa \u00e9:\nEn Venezuela.\nNo territorio venezolano, os Llanos est\u00e1n conformados polos estados Apure (excepto o Municipio P\u00e1ez), Barinas, excepto os municipios Cruz Paredes e Bol\u00edvar, Portuguesa, Cojedes, Gu\u00e1rico, Anzo\u00e1tegui e Monagas. Os Llanos venezolanos concentran o 14% dos habitantes do pa\u00eds. En Venezuela os Llanos div\u00eddense en tres rexi\u00f3ns:\nDas 24 entidades federais do pa\u00eds, sete son dos Llanos:\nEn Colombia.\nNo territorio colombiano son catro os departamentos que abarcan case a totalidade da Orinoqu\u00eda ou \"Llanos Orientais\": Arauca, Casanare, Vichada e Meta. Por\u00e9n nalgunhas partes o Llano est\u00e9ndese m\u00e1is al\u00e1 do r\u00edo Guaviare cara aos departamentos do Guain\u00eda e Guaviare, se ben estes son considerados maioritariamente amaz\u00f3nicos.\nA\u00ednda que os Llanos Orientais son unha extensa rexi\u00f3n que abarca o 28% da superficie de Colombia, est\u00e1n bastante deshabitados. Case a metade dos seus poboadores habita en Villavicencio, a cidad m\u00e1is grande da rexi\u00f3n. Os departamentos e cidades m\u00e1is importantes do Llano colombiano, de norte a sur, son:"}
{"id": "331208", "revid": "5863", "url": "https://gl.wikipedia.org/wiki?curid=331208", "title": "Nova Cembla - \u041do\u0432\u0430\u044f \u0417\u0435\u043c\u043b\u044f", "text": ""}
{"id": "331214", "revid": "5863", "url": "https://gl.wikipedia.org/wiki?curid=331214", "title": "Nova Terra", "text": ""}
{"id": "331215", "revid": "56817", "url": "https://gl.wikipedia.org/wiki?curid=331215", "title": "El Obrero (1890)", "text": "El Obrero foi un peri\u00f3dico editado en Ferrol entre 1890 e 1897.\nHistoria e caracter\u00edsticas.\nSubtitulado \"Peri\u00f3dico quincenal defensor de los intereses de la clase obrera\", apareceu a principios de maio de 1890. Peri\u00f3dico quincenal que era \u00f3rgano da Agrupaci\u00f3n Socialista de Ferrol, estaba dirixido por Francisco Fern\u00e1ndez Garc\u00eda. Os poucos exemplares que se conservan est\u00e1n depositados no Instituto de Historia Social de Amsterdam."}
{"id": "331218", "revid": "22570", "url": "https://gl.wikipedia.org/wiki?curid=331218", "title": "Mikael Bodlore-Penlaez", "text": "Mikael Bollore-Penlaez, nado en Brest o 24 de febreiro de 1975, \u00e9 un autor, cart\u00f3grafo e militante bret\u00f3n. Tam\u00e9n \u00e9 unha das persoas que facilitaron a orixe da extensi\u00f3n de internet .bzh."}
{"id": "331221", "revid": "5863", "url": "https://gl.wikipedia.org/wiki?curid=331221", "title": "DPS21", "text": ""}
{"id": "331222", "revid": "5863", "url": "https://gl.wikipedia.org/wiki?curid=331222", "title": "Magallanes e Ant\u00e1rtica Chilena", "text": ""}
{"id": "331223", "revid": "5863", "url": "https://gl.wikipedia.org/wiki?curid=331223", "title": "Magallanes (sonda espacial)", "text": ""}
{"id": "331225", "revid": "5863", "url": "https://gl.wikipedia.org/wiki?curid=331225", "title": "Estreito de Magallanes", "text": ""}
{"id": "331226", "revid": "5863", "url": "https://gl.wikipedia.org/wiki?curid=331226", "title": "Magallanes", "text": ""}
{"id": "331227", "revid": "12452", "url": "https://gl.wikipedia.org/wiki?curid=331227", "title": "Gran Nube de Magall\u00e1ns", "text": ""}
{"id": "331229", "revid": "5863", "url": "https://gl.wikipedia.org/wiki?curid=331229", "title": "Nubes de Magall\u00e1ns", "text": ""}
{"id": "331231", "revid": "5863", "url": "https://gl.wikipedia.org/wiki?curid=331231", "title": "Nubes de Magallanes", "text": ""}
{"id": "331232", "revid": "12452", "url": "https://gl.wikipedia.org/wiki?curid=331232", "title": "Gran Nube de Magallanes", "text": ""}
{"id": "331233", "revid": "5863", "url": "https://gl.wikipedia.org/wiki?curid=331233", "title": "Magalhaes", "text": ""}
{"id": "331234", "revid": "5863", "url": "https://gl.wikipedia.org/wiki?curid=331234", "title": "Magalhaes (sonda espacial)", "text": ""}
{"id": "331235", "revid": "5863", "url": "https://gl.wikipedia.org/wiki?curid=331235", "title": "Nubes de Magalh\u00e3es", "text": ""}
{"id": "331237", "revid": "5863", "url": "https://gl.wikipedia.org/wiki?curid=331237", "title": "Gran Nube de Magalh\u00e3es", "text": ""}
{"id": "331239", "revid": "5863", "url": "https://gl.wikipedia.org/wiki?curid=331239", "title": "Magall\u00e1ns", "text": ""}
{"id": "331242", "revid": "1131", "url": "https://gl.wikipedia.org/wiki?curid=331242", "title": "Parque Juan Carlos I", "text": "O Parque Juan Carlos I \u00e9 un parque p\u00fablico situado ao nord\u00e9s de Madrid, no barrio de Corralejos, distrito de Barajas. Est\u00e9ndese por unha \u00e1rea de 160 hect\u00e1reas, que o converten no segundo parque m\u00e1is grande da capital espa\u00f1ola, por diante do Parque do Retiro (118 ha) e s\u00f3 superado polo parque periurbano da Casa de Campo. Conta cun lago, un auditorio ao aire libre e numerosas esculturas abstractas.\nInaugurouse en 1992. Os autores son os arquitectos Jos\u00e9 Luis Esteban Penelas e Emilio Esteras Mart\u00edn."}
{"id": "331243", "revid": "1505", "url": "https://gl.wikipedia.org/wiki?curid=331243", "title": "Salep", "text": "O salep (; ; ; alban\u00e9s: \"salep\"; ; hebraico: \u05e1\u05b7\u05d7\u05b0\u05dc\u05b6\u05d1\u05bc\u05bc, \"sa\u1e25lab\"; \"; \"serbio, macedonio, b\u00falgaro e bosn\u00edaco: \u0441\u0430\u043b\u0435\u043f, salep)\" \u00e9 unha fari\u00f1a feita das cebolas de orqu\u00eddeas do x\u00e9nero \"Orchis\" (inclu\u00edndo as especies \"Orchis mascula\" e m\u00e1is \"Orchis militaris\"). Estas cebolas conte\u00f1en un polisac\u00e1rido (amid\u00f3n) moi nutritivo chamado \"glucoman\u00e1n\". A fari\u00f1a de \"salep\" cons\u00f3mese en bebidas e sobremesas, especialmente nos pa\u00edses que pertenceron ao antigo Imperio Otom\u00e1n.\nConsumo.\nO \"salep\" foi unha bebida moi popular nas terras do antigo Imperio Otom\u00e1n. O seu consumo chegou at\u00e9 Inglaterra e Alema\u00f1a antes do pulo do caf\u00e9 e do t\u00e9, e ofrec\u00edase despois coma unha alternativa nas cafetar\u00edas. En Inglaterra cham\u00e1banlle daquela \"saloop\", onde foi moi sonada nos s\u00e9culos XVII e XVIII. Prepar\u00e1base engadindo auga a ferver ao po de salep at\u00e9 espesar, despois adoz\u00e1base e aromatiz\u00e1base con flores de laranxeira ou auga de rosas. No s\u00e9culo XVIII, \u00e1s veces susbtitu\u00edanse os tub\u00e9rculos de orqu\u00eddeas turcas orixinais por ra\u00edces de orqu\u00eddeas brit\u00e1nicas, co\u00f1ecidas coma \"dogstones\".\nHoxe en d\u00eda o \"salep\" adoita facerse con leite morno no canto de auga. Fanse tam\u00e9n doces coa fari\u00f1a de \"salep\" coma o pudin de salep ou o \"dondurma\" (xeado de salep). A rexi\u00f3n turca de Kahramanmara\u015f \u00e9 a maior produtora de \"salep\" (\"Salepi Mara\u015f\"). A popularidade do salep en Turqu\u00eda ten afectado negativamente as poboaci\u00f3ns de orqu\u00eddeas bravas; polo que hoxe en d\u00eda \u00e9 ilegar exportar o aut\u00e9ntico salep. Polo tanto, moita da fari\u00f1a de \"salep\" que atopamos est\u00e1 mesturada con saborizantes artificiais. O salep cons\u00f3mese tam\u00e9n en Grecia, onde se adoita vender nas r\u00faas coma bebida quente non meses de inverno. Tam\u00e9n \u00e9 moi popular en moitas partes de Oriente Medio, especialmente no levante. Os turcos tam\u00e9n adoitan consumilo nos meses de fr\u00edo.\nNa Antiga Roma tam\u00e9n se empregaban bulbos de orqu\u00eddeas para facer bebidas, \u00e1s que chamaban de diferentes xeitos, principalmente cos nomes dos deuses S\u00e1tiro e Priapo, deuses relacionados co afrodis\u00edaco. Do salep, Paracelso escribiu: \"Vela\u00ed a ra\u00edz do \"S\u00e1tiro\", non \u00e9 como as partes privadas do sexo masculino? Ningu\u00e9n pode negar isto. Segundo as pescudas da maxia, revelouse que pode restaurar a virilidade e a paix\u00f3n dun home\".\nReceita.\n(por mor de que a fari\u00f1a de \"salep\" \u00e9 cara, en Israel \u00fasase amid\u00f3n de millo)."}
{"id": "331244", "revid": "1131", "url": "https://gl.wikipedia.org/wiki?curid=331244", "title": "Parque Madrid R\u00edo", "text": "O Parque Madrid R\u00edo \u00e9 unha zona peonil e de recreo da cidade de Madrid, constru\u00edda entre os anos 2006 a 2011 nas d\u00faas marxes do r\u00edo Manzanares, sobre o trazado soterrado da autoestrada M-30 desde o n\u00f3 Sur ata o enlace coa A-5.\nNo 2016, o proxecto ga\u00f1ou o Premio Ver\u00f3nica Rudge Green da Universidade Harvard polo seu dese\u00f1o e impacto social e cultural na transformaci\u00f3n do r\u00edo."}
{"id": "331245", "revid": "10599", "url": "https://gl.wikipedia.org/wiki?curid=331245", "title": "Madrid R\u00edo", "text": ""}
{"id": "331247", "revid": "1131", "url": "https://gl.wikipedia.org/wiki?curid=331247", "title": "Parque do Oeste", "text": "O parque do Oeste \u00e9 un parque da cidade espa\u00f1ola de Madrid, situado entre a estrada da Coru\u00f1a, a Cidade Universitaria e o distrito de Moncloa.\nAntes do s\u00e9culo XX, os terreos que actualmente ocupa o parque eran o principal vertedoiro de lixos da cidade. A construci\u00f3n do parque foi iniciativa de Alberto Aguilera, alcalde da cidade a principios do s\u00e9culo XX, quen en 1906 pediu ao paisaxista Celedonio Rodrig\u00e1\u00f1ez o trazado dun lugar para o paseo e descanso. Conta con lugares \u00fanicos e belos como a \u00abRosaleda do parque do Oeste\u00bb, na cal cel\u00e9brase anualmente un concurso internacional de rosas. O Templo de Debod tam\u00e9n se atopa nesta zona."}
{"id": "331248", "revid": "98629", "url": "https://gl.wikipedia.org/wiki?curid=331248", "title": "Luigi Einaudi", "text": "Luigi Einaudi, nado en Carr\u00fa (Piemonte) o 24 de marzo de 1874 e finado en Roma o 30 de outubro de 1961, foi un pol\u00edtico liberal italiano, o segundo presidente da Rep\u00fablica italiana, desde 1948 at\u00e9 1955 e gobernador do Banco de Italia, desde 1945 at\u00e9 1948.\nTraxectoria.\nLicenciado en Dereito, impartiu clases de Econom\u00eda e Finanzas nas universidades de Pisa, Tur\u00edn e na Universidade Bocconi de Mil\u00e1n.\nFoi nomeado senador vitalicio en 1919. Mostrouse contrario ao fascismo desde 1924 e en 1935 emitiu, no Senado, un voto contrario \u00e1 aprobaci\u00f3n da invasi\u00f3n de Etiop\u00eda. O 25 de xullo de 1943 foi designado reitor da universidade de Tur\u00edn pero ese mesmo ano tivo que exiliarse en Su\u00edza.\nFinalizada a segunda guerra mundial, Einaudi foi nomeado gobernador do Banco de Italia, cargo que ocupou desde 1945 a 1948, e ocupou os cargos de vicepresidente do consello de ministros e de ministro de finanzas no cuarto goberno de Alcide De Gasperi (1947-1948).\nFoi o primeiro Presidente da Rep\u00fablica italiana electo conforme ao procedemento establecido na Constituci\u00f3n que fora aprobada meses antes, Luigi Einaudi ocupou a presidencia desde 1948 at\u00e9 1955."}
{"id": "331249", "revid": "10599", "url": "https://gl.wikipedia.org/wiki?curid=331249", "title": "Parque del Oeste", "text": ""}
{"id": "331250", "revid": "5132", "url": "https://gl.wikipedia.org/wiki?curid=331250", "title": "Beogradska Arena", "text": ""}
{"id": "331251", "revid": "1131", "url": "https://gl.wikipedia.org/wiki?curid=331251", "title": "Parque do Capricho", "text": "O Parque do Capricho \u00e9 un parque e zona verde situado no barrio da Alameda de Osuna, no distrito de Barajas, ao nord\u00e9s da cidade de Madrid. Foi mandado constru\u00edr pola duquesa de Osuna entre 1787 e 1839. Conta cunha superficie de 14 hect\u00e1reas.\nEst\u00e1 considerado un dos parques m\u00e1is belos da cidade. Dos seus recunchos destacan a praza do Capricho, o Palacio, o estanque, a praza dos Emperadores, ou a fonte dos Delfines e das Ranas.\nAtrib\u00faenselle referencias inglesas, francesas e italianas, da \u00e9poca en que foi constru\u00eddo, as cales son reflexo das influencias art\u00edsticas dos dese\u00f1adores do parque. Constit\u00fae o \u00fanico xard\u00edn do Romanticismo existente en Madrid. Mostras diso son o labirinto de arbustos, os edificios, como o palacete, a pequena ermida, ou o fermoso sal\u00f3n de baile, ademais dos pequenos r\u00edos que o percorren e estanques, onde se poden atopar cisnes e patos."}
{"id": "331252", "revid": "10599", "url": "https://gl.wikipedia.org/wiki?curid=331252", "title": "Parque de El Capricho", "text": ""}
{"id": "331253", "revid": "1131", "url": "https://gl.wikipedia.org/wiki?curid=331253", "title": "Dehesa de la Villa", "text": "A Dehesa de la Villa \u00e9 un parque situado ao noroeste da cidade de Madrid, concretamente no barrio de Cidade Universitaria do distrito de Moncloa-Aravaca. A s\u00faa principal caracter\u00edstica \u00e9 que mant\u00e9n o seu car\u00e1cter forestal, estando no seu maior parte sen axardinar.\nAntigamente era co\u00f1ecida como a Dehesa de Amaniel, en honor ao seu dono, Lope de Amaniel, besteiro de Henrique II de Castela. O cualificativo \"de la Villa\" d\u00e9bese \u00e1 condici\u00f3n de \"Vila e Corte\" que ostenta a cidade de Madrid."}
{"id": "331254", "revid": "1131", "url": "https://gl.wikipedia.org/wiki?curid=331254", "title": "Templo de Debod", "text": "O Templo de Debod \u00e9 un edificio do antigo Exipto localizado actualmente en Madrid. Est\u00e1 situado ao oeste da praza de Espa\u00f1a, xunto ao Paseo do Pintor Rosales (Parque do Oeste), nun alto onde se atopaba o Cuartel da Monta\u00f1a (no que se produciu un sanguento episodio da guerra civil espa\u00f1ola). Ao ser trasladado a Espa\u00f1a, situouse de maneira que conservase aproximadamente a mesma orientaci\u00f3n que no seu lugar de orixe, de leste a oeste.\nHistoria e caracter\u00edsticas.\nTen unha antig\u00fcidade duns 2.200 anos. O seu n\u00facleo m\u00e1is antigo foi quizais erigido baixo o fara\u00f3n Tolomeo IV, e decorado posteriormente polo rei nubio Adikhalamani de Meroe cara a 200-180 a. C., sendo dedicado a Am\u00f3n de Debod e Isis, a\u00ednda que en verdade a maior\u00eda dos investigadores pensa que a s\u00faa erecci\u00f3n foi obra de Adikhalamani, intervindo posteriormente Tolomeo IV nel. Pos\u00fae importantes engadidos de \u00e9poca tolemaica e romano-imperial (do s\u00e9culo I a. C. ao II d. C.).\nFoi un agasallo de Exipto a Espa\u00f1a en 1968 en compensaci\u00f3n pola axuda espa\u00f1ola tralo chamamento internacional realizado pola Unesco para salvar os templos de Nubia, principalmente o de Abu Simbel, en perigo de desaparici\u00f3n debido \u00e1 construci\u00f3n da presa de Asu\u00e1n. Exipto doou catro dos templos salvados a distintas naci\u00f3ns colaboradoras: Dendur aos Estados Unidos (at\u00f3pase actualmente no Metropolitan Museum de Nova York), Ellesiya a Italia (Museo Exipcio de Tur\u00edn), Taffa aos Pa\u00edses Baixos (Rijksmuseum van Oudheden de Leiden) e Debod a Espa\u00f1a.\nLocalizaci\u00f3n orixinal en Exipto.\nO templo de Debod atop\u00e1base situado na pequena localidade que levaba este nome (Debod), nas beiras do r\u00edo Nilo, pr\u00f3ximo \u00e1 primeira catarata, na Baixa Nubia, \u00abpa\u00eds do ouro\u00bb, ao sur de Exipto, moi preto do lugar onde o Nilo corta ao Tr\u00f3pico de C\u00e1ncer. Un pouco m\u00e1is ao norte, na illa de Filae, atop\u00e1base o gran santuario da deusa Isis. O templo de Debod formaba indirectamente parte dese santuario, a\u00ednda que o seu culto estaba adicado ao deus Am\u00f3n de Debod. Teol\u00f3xicamente ligado a Filae dende o s\u00e9culo I a. e. c., ter\u00e1 tam\u00e9n unha especial vinculaci\u00f3n con outros templos da zona. Esta rexi\u00f3n, fronteiriza co reino de Meroe, foi obxecto de disputa entre os gobernantes exipcios e meroitas at\u00e9 o s\u00e9culo I a. e. c., cando o emperador romano Octavio Augusto estabeleceu definitivamente a fronteira."}
{"id": "331255", "revid": "1131", "url": "https://gl.wikipedia.org/wiki?curid=331255", "title": "Porta de Toledo", "text": "A Porta de Toledo (en castel\u00e1n: \"Puerta de Toledo\") era unha das portas de acceso \u00e1 cidade de Madrid. Existiron con anterioridade outras tres portas denominadas de Toledo nas proximidades, a actual data do primeiro terzo do s\u00e9culo XIX e foi dese\u00f1ada polo arquitecto espa\u00f1ol Antonio Aguado, que se atopa situada na metade da Glorieta de Toledo facendo de rotonda. Foi erixida a modo de arco triunfal en honor do rei Fernando VII como conmemoraci\u00f3n da independencia espa\u00f1ola trala ocupaci\u00f3n francesa.\nFoi a \u00faltima porta monumental erixida no antigo recinto de Madrid. Foi constru\u00edda entre os anos 1813 e 1827, e foi restaurada polo Concello de Madrid en 1995. Pola s\u00faa situaci\u00f3n na cidade daba acceso desde o centro da cidade mediante a r\u00faa de Toledo aos cami\u00f1os do sur de Madrid (Cami\u00f1o Real de Andaluc\u00eda), tras cruzar a canle do r\u00edo Manzanares mediante a ponte de Toledo e os Carabancheles."}
{"id": "331262", "revid": "54334", "url": "https://gl.wikipedia.org/wiki?curid=331262", "title": "El 11 de Febrero", "text": "El 11 de Febrero foi un semanario editado en Ferrol entre 1889 e 1890.\nHistoria e caracter\u00edsticas.\nPeri\u00f3dico republicano, apareceu en outubro de 1889. Con motivo da aparici\u00f3n do primeiro n\u00famero, o seu director e redactores foron atacados por Mariano Wilman. Francisco Su\u00e1rez Garc\u00eda presentou unha querela por inxurias contra os seus redactores. A\u00ednda se editaba en abril de 1890."}
{"id": "331264", "revid": "1131", "url": "https://gl.wikipedia.org/wiki?curid=331264", "title": "IES Mar\u00eda Sarmiento", "text": "O Instituto de Educaci\u00f3n Secundaria Mar\u00eda Sarmiento \u00e9 un centro p\u00fablico de Viveiro que data do ano 1932. No curso 2015/2016 contaba cunha matr\u00edcula de 760 alumnos e 86 profesores.\nImparte as ensinanzas de ESO, Bacharelatos, Ciclos Formativos de grao medio e superior as\u00ed como ensinanzas de persoas adultas. O centro tam\u00e9n conta con servizos complementarios de comedor escolar e transporte."}
{"id": "331265", "revid": "1576", "url": "https://gl.wikipedia.org/wiki?curid=331265", "title": "Dengue", "text": "Dengue pode referirse a:"}
{"id": "331271", "revid": "82922", "url": "https://gl.wikipedia.org/wiki?curid=331271", "title": "Dengue (vestimenta)", "text": "O dengue \u00e9 unha peza de vestir que forma parte da indumentaria tradicional galega. Est\u00e1 formado por un anaco de tea que ten forma de aspa, de tal forma que ao colocarse sobre o torso, cruza o peito e os seus extremos \u00e1tanse nas costas.\nCaracter\u00edsticas.\nPode ser liso, ou estar ricamente bordado e adornado, por exemplo con flores bordadas e aplicaci\u00f3ns de abelorios multicolores ou prateados, dependendo da tradici\u00f3n da localidade concreta. Era unha peza de roupa feminina tradicional no noroeste da pen\u00ednsula ib\u00e9rica, en Galicia, Asturias e parte de Le\u00f3n. Nalg\u00fans lugares substit\u00faese por un pano que vai atado \u00e1s costas.\nPosibelmente a orixe desta peza d\u00e9bese \u00e1 necesidade de abrigar o peito, sen utilizar os pesados e inc\u00f3modos mant\u00f3ns de pano propios dos d\u00edas m\u00e1is fr\u00edos do inverno.\nA forma do \"dengue\" despregado \u00e9 parecida a un segmento de c\u00edrculo cos extremos alongados. Est\u00e1 ben cortado se se pode colocar sobre os ombros, cruzado no peito por diante e coas puntas nas costas, \u00e1 altura da cintura. Xeralmente se coloca po\u00f1endo un imperd\u00edbel no cruzamento do peito e outro unindo os dous extremos nas costas, ou cun broche de prata ou outro metal.\nP\u00e9nsase que era unha peza de roupa que simbolizaba o casamento. Era habitual que as mulleres fosen soterradas co el posto, xa que casadas en vida deb\u00edan continuar casadas na morte. Este \u00e9 un dos motivos polos que, comparando con outras prendas, foron conservados poucos nas casas."}
{"id": "331272", "revid": "98629", "url": "https://gl.wikipedia.org/wiki?curid=331272", "title": "Som kirguiz", "text": "O Som kirguiz (en kirguiz: \u0441\u043e\u043c) \u00e9 a moeda de curso legal en Kirguizist\u00e1n. O seu c\u00f3digo ISO 4217 \u00e9 \"KGS\". O som div\u00eddese en 1000 tyiyn (\u0442\u044b\u0439\u044b\u043d). O som instroduciuse por primeira vez o 10 de maio de 1993, sustitu\u00edndo ao rublo sovi\u00e9tico cunha taxa de cambio de 1 KGS = 200 RUB.\nEtimolox\u00eda.\nNa Uni\u00f3n Sovi\u00e9tica, os falantes das linguas casaca, kirguiz e uzbeko chamaban ao \"rublo\" som, nome que aparec\u00eda impreso no reverso dos billetes xunto \u00e1s outras 15 linguas oficiais do Estado. A palabra \"som\" (\u00e1s veces transcrita como \"sum\" o \"soum\") significa \"pureza\" (facendo referencia ao \"ouro puro\") na meirande parte das linguas t\u00farquicas.\nBilletes.\nEn 1993 o novo goberno emitiu billedes de 1, 10 e 50 tyiyn, e o \"Banco de Kirguizist\u00e1n\" emitiu billetes de 1, 5 e 20 som. En 1994, o Banco Central emitiu unha segunda serie de billetes en denominaci\u00f3ns de 1, 5, 10, 20, 50 e 100 som. En 1997, emitiuse unha nova serie coas mesmas denominaci\u00f3ns de 1994, e engad\u00eda os billetes de 200, 500 e 1.000 som. O \u00faltimo billete emitido foi o de 5.000 som en 2009.\nSerie en curso (2009-\"actualidade\")"}
{"id": "331274", "revid": "1131", "url": "https://gl.wikipedia.org/wiki?curid=331274", "title": "Provincia de Tucum\u00e1n", "text": ""}
{"id": "331275", "revid": "5863", "url": "https://gl.wikipedia.org/wiki?curid=331275", "title": "Tarr\u00edo Varela", "text": ""}
{"id": "331276", "revid": "109216", "url": "https://gl.wikipedia.org/wiki?curid=331276", "title": "Marcelo Azc\u00e1rraga Palmero", "text": "Marcelo de Azc\u00e1rraga Palmero, nado en Manila o 4 de setembro de 1832 e finado en Madrid o 30 de maio de 1915 foi un militar e pol\u00edtico espa\u00f1ol, presidente do Consello de Ministros en tres ocasi\u00f3ns durante o reinado de Afonso XIII.\nTraxectoria.\nNaceu en Manila, Filipinas, fillo do xeneral Jos\u00e9 Azc\u00e1rraga, natural de Biscaia, e de Mar\u00eda Palmero, unha mestiza filipina de Albay.\nEstudou dereito na Universidade de Santo Tom\u00e1s, en Manila, e entrou despois na Escola de N\u00e1utica, onde obtivo o primeiro premio en matem\u00e1ticas. O seu pai enviouno a Espa\u00f1a para asistir \u00e1 academia militar e en tres anos obtivo a graduaci\u00f3n de capit\u00e1n. Aos vinte e tres anos foi condecorado coa Cruz de San Fernando. Foi enviado a varias colonias de Espa\u00f1a: formou parte do corpo expedicionario comandado por Prim en Cuba e participou na campa\u00f1a de San Domingos, volvendo a Espa\u00f1a en 1866. Posteriormente regresou a Cuba e casou cunha das fillas da adi\u00f1eirada familia Fesser, propietaria e fundadora do Banco y Casa de Fessner Seguros.\nEtapa pol\u00edtica.\nTras tomar parte no derrocamento de Espartero en 1856, foi destinado a Cuba antes de representar a Espa\u00f1a na embaixadad de M\u00e9xico. En 1866 foi ascendido a coronel polo seu comportamento leal. Dous anos despois adheriuse ao movemento que destronou a Isabel II e foi ascendido a brigadier e nomeado subsecretario de guerra. Dimitiu deste cargo durante os primeiros anos da Rep\u00fablica.\nPartidario da Restauraci\u00f3n borb\u00f3nica, apoiou a proclamaci\u00f3n de Afonso XII como rei de Espa\u00f1a. Como membro do Partido Conservador mant\u00edvose activo politicamente durante esa \u00e9poca, sendo elixido senador vitalicio, e administrou o ministerio da Guerra baixo os gobernos de C\u00e1novas del Castillo e Silvela. Tralo asasinato de C\u00e1novas o 8 de agosto de 1897 converteuse en presidente interino goberno de Espa\u00f1a ata o 4 de outubro mantendo a carteira de Guerra. Ocupou o cargo d\u00faas veces m\u00e1is de xeito interino e foi considerado un presidente de transici\u00f3n.\nTras retirarse do ex\u00e9rcito en setembro de 1904, foi nomeado cabaleiro da Orde do V\u00e9laro de Ouro, pola s\u00faa defensa da monarqu\u00eda e por manter Espa\u00f1a en relativa paz.\nFaleceu o 30 de maio de 1915 en Madrid e foi enterrado na Sacramental de Santo Isidro.\nHonra.\nEn 1896 o concello da Coru\u00f1a decidiu dedicarlle ao Xeneral a praza da Fari\u00f1a, polo seu apoio \u00e1 restituci\u00f3n \u00e1 cidade da Capitan\u00eda Xeneral."}
{"id": "331277", "revid": "23204", "url": "https://gl.wikipedia.org/wiki?curid=331277", "title": "Enrique de Vedia", "text": "Henrique ou Enrique de Vedia y Goossens ou G\u00f6ssens, nado en Balmaseda (Biscaia) o 15 de outubro de 1802 e finado en Xerusal\u00e9n o 8 de outubro de 1863 foi un historiador e diplom\u00e1tico espa\u00f1ol, Comendador da Orde de Carlos III.\nTraxectoria.\nDe orixe fidalga, era fillo do uruguaio Lorenzo Antonio de Vedia y Ramallo, que chegou a Balmaseda por herdar os bens morgados da s\u00faa casa, e de Magdalena de Goossens y Ponce de Le\u00f3n. Falaba franc\u00e9s, ingl\u00e9s e italiano e foi dono dunha importante biblioteca.\nFoi xefe pol\u00edtico de diferentes provincias, entre elas da Coru\u00f1a. Mentres o foi da provincia de Burgos recibiu a Th\u00e9ophile Gautier e ensinoulle a catedral, visita que deixou constatada o escritor en \"Voyage en Espagne\". Foi tam\u00e9n amigo de Pascual Gayangos e de Antonio Ferrer del R\u00edo e tivo os cargos de Secretario da Gobernaci\u00f3n do Reino e C\u00f3nsul de Espa\u00f1a en Liverpool e Xerusal\u00e9n. Finou nesa cidade en 1863 cando preparaba o seu regreso a Espa\u00f1a.\nObras.\nDirixiu os dous volumes de \"Historiadores primitivos de Indias\" Madrid: Imprenta de Manuel Rivadeneyra, 1852-1853) da \"Biblioteca de Autores Espa\u00f1oles\" (1877-1913), con edici\u00f3ns de cr\u00f3nicas e textos de Hern\u00e1n Cort\u00e9s (1485-1547), Pedro de Alvarado, Francisco L\u00f3pez de G\u00f3mara (1510-1541), Diego de Godoy (s. XVI), Gonzalo Fern\u00e1ndez de Oviedo (1478-1557), \u00c1lvar N\u00fa\u00f1ez Cabeza de Vaca (s. XVI), Bernal D\u00edaz del Castillo (1492-\u00bf1581?), Francisco de Xerez (s. XVI), Pedro Cieza de Le\u00f3n (1518-1554) e Agust\u00edn de Z\u00e1rate (s. XVI).\nTraduciu ao castel\u00e1n e anotou xunto con Pascual Gayangos \"History of Spanish Literature\" do hispanista George Ticknor e compuxo unhas \"Memorias para la historia... de la villa de Balmaseda\" e unha \"Historia y descripci\u00f3n de la ciudad de La Coru\u00f1a\" (1845).\nHonra.\nA Biblioteca P\u00fablica de Balmaseda leva o seu nome. En 1946 bautizouse como Historiador Vedia unha r\u00faa da Coru\u00f1a que anteriormente recib\u00eda o nome de Alfredo Vilas."}
{"id": "331278", "revid": "23204", "url": "https://gl.wikipedia.org/wiki?curid=331278", "title": "Dengue (enfermidade)", "text": "O dengue \u00e9 unha doenza infecciosa tropical causada polo virus do dengue que se transmite por mosquitos. Os s\u00edntomas t\u00edpicos son unha febre alta, dor de cabeza, v\u00f3mitos, dores musculares e articulares, as\u00ed como unha erupci\u00f3n cut\u00e1nea caracter\u00edstica. Estes s\u00edntomas adoitan presentarse entre os tres e os catorce d\u00edas trala infecci\u00f3n, e a recuperaci\u00f3n pode levar entre dous e sete d\u00edas. Nunha pequena proporci\u00f3n dos casos a doenza evoluciona a un estado potencialmente mortal de febre hemorr\u00e1xica do dengue, provocando hemorraxias, baixos niveis de plaquetas e extravasaci\u00f3ns de plasma sangu\u00edneo, ou a un estado de s\u00edndrome de choque do dengue, o que provoca unha presi\u00f3n sangu\u00ednea perigosamente baixa.\nEsta doenza transm\u00edtese polas picaduras de varias especies de mosquitos do x\u00e9nero \"Aedes\", principalmente a especie \"Aedes aegypti\". O virus do dengue ten cinco serotipos distintos. A infecci\u00f3n cun dos tipos habitualmente provoca a inmunidade de por vida a ese tipo, pero tan s\u00f3 unha inmunidade a curto prazo para os tipos restantes, e unha infecci\u00f3n subsecuente cun tipo diferente incrementa o risco de complicaci\u00f3ns graves. Existen diversas probas que permiten confirmar a diagnose desta doenza, inclu\u00edndo a detecci\u00f3n de anticorpos para o virus ou o seu ARN.\nExiste unha vacina para o dengue aprobada e comercialmente dispo\u00f1ible nunha serie de pa\u00edses. Outros m\u00e9todos de prevenci\u00f3n son a reduci\u00f3n dos h\u00e1bitats dos mosquitos e a limitaci\u00f3n da exposici\u00f3n \u00e1s s\u00faas picaduras. Isto pode lograrse eliminando augas estancas e levando roupa que cubra a maior parte do corpo. O tratamento do dengue \u00e9 mediante terapias de apoio, mediante a hidrataci\u00f3n por v\u00eda oral ou intravenosa para casos leves e moderados da doenza, a\u00ednda que para casos m\u00e1is graves poden ser necesarias as transfusi\u00f3ns sangu\u00edneas, e non deben utilizarse antiinflamatorios non-esteroides como o ibuprofeno no seu tratamento. \u00d3 redor de medio mill\u00f3n de persoas precisan hospitalizaci\u00f3n m\u00e9dica a causa desta enfermidade cada ano.\nO dengue converteuse nun problema de sa\u00fade global dende a segunda guerra mundial e \u00e9 unha doenza com\u00fan en m\u00e1is de 110\u00a0pa\u00edses. Entre 50 e 528\u00a0mill\u00f3ns de persoas resultan infectadas cada ano, e aproximadamente entre 10\u00a0000 e 20\u00a0000 delas falecen cada ano a causa da enfermidade. As primeiras descrici\u00f3ns dun gromo desta doenza datan do ano 1779, a\u00ednda que o seu espallamento e causa viral non quedaron definidos por completo ata comezos do s\u00e9culo XX. A maiores da propia eliminaci\u00f3n dos mosquitos transmisores, existen traballos en curso para desenvolver medicamentos para o tratamento directo do virus, a\u00ednda que esta doenza est\u00e1 clasificada como unha doenza tropical desatendida.\nCaracter\u00edsticas e curso cl\u00ednico.\nPolo xeral un 80% das persoas infectadas co virus do dengue son asintom\u00e1ticos ou s\u00f3 presentan s\u00edntomas leves, como por exemplo febre sen complicaci\u00f3ns adicionais. \u00d3 redor dun 5% presentan s\u00edntomas m\u00e1is graves, e para unha pequena proporci\u00f3n dos infectados a doenza t\u00f3rnase potencialmente mortal. O per\u00edodo de incubaci\u00f3n, \u00e9 dicir, o tempo entre a exposici\u00f3n \u00e1 doenza e a manifestaci\u00f3n dos s\u00edntomas, pode variar entre os 3 e os 14 d\u00edas, a\u00ednda que o m\u00e1is habitual \u00e9 que var\u00ede entre os 4 e os 7 d\u00edas. Debido a isto, consid\u00e9rase que os viaxeiros que regresan dende zonas end\u00e9micas te\u00f1en moi poucas posibilidades de ter contra\u00eddo o dengue se a febre ou outros dos s\u00edntomas aparecen m\u00e1is tarde dos 14 d\u00edas trala s\u00faa volta \u00f3 seu lugar habitual de residencia. Os nenos adoitan experimentar s\u00edntomas semellantes \u00f3s do arrefriado com\u00fan e \u00f3s da gastroenterite e presentan un risco maior de padecer complicaci\u00f3ns m\u00e1is graves, a\u00ednda que os s\u00edntomas inicias son xeralmente leves e adoitan presentarse acompa\u00f1ados dunha febre alta.\nOs s\u00edntomas caracter\u00edsticos do dengue son a aparici\u00f3n s\u00fabita de febre, dor de cabeza (habitualmente localizado por detr\u00e1s dos ollos), dores musculares e articulares e erupci\u00f3ns cut\u00e1neas. O nome alternativo que recibiu esta doenza, \"febre quebra\u00f3sos\" (), procede destas dores musculares e articulares asociadas. O curso cl\u00ednico da infecci\u00f3n div\u00eddese en tres fases: febril, cr\u00edtica e de recuperaci\u00f3n.\nA fase febril caracter\u00edzase por unha febre alta, potencialmente por riba dos 40\u00a0\u00b0C, e as\u00f3ciase con dores xeneralizadas e dor de cabeza que poden darse acompa\u00f1ados de n\u00e1useas e v\u00f3mitos, cunha duraci\u00f3n habitual de entre dous e sete d\u00edas. As erupci\u00f3ns cut\u00e1neas aparecen entre nun 50% e nun 80% dos casos que presentan os s\u00edntomas, no primeiro ou segundo d\u00eda en forma de eritemas, ou posteriormente no curso cl\u00ednico da enfermidade en forma de erupci\u00f3ns morbiliformes semellantes \u00f3s da rub\u00e9ola. Neste punto poden aparecer algunhas petequias, as\u00ed coma un leve sangrado nas membranas mucosas da boca e do nariz. A febre en si mesma \u00e9 clasicamente de tipo bif\u00e1sica ou recorrente, desaparecendo e volvendo a aparecer en per\u00edodos dun a dous d\u00edas.\nNalg\u00fans dos casos a doenza pasa a unha fase cr\u00edtica en canto remata a fase febril. Durante este per\u00edodo ocorren extravasaci\u00f3ns de plasma nos vasos sangu\u00edneos, tipicamente durante un ou dous d\u00edas. Isto pode dar como resultado unha acumulaci\u00f3n de flu\u00eddos nas cavidades tor\u00e1cica e abdominal, as\u00ed como unha diminuci\u00f3n da cantidade de flu\u00eddo na circulaci\u00f3n e unha diminuci\u00f3n na achega de sangue \u00f3s \u00f3rganos vitais. Pode darse tam\u00e9n unha disfunci\u00f3n org\u00e1nica e unha hemorraxia grave, habitualmente no tracto gastrointestinal. Os estadios de s\u00edndrome de choque e febre hemorr\u00e1xica suceden en menos do 5% de t\u00f3dolos casos de dengue, a\u00ednda que aqueles que resultasen infectados previamente con outros serotipos de virus do dengue presentan un maior risco de sufrilos. Esta fase cr\u00edtica, malia ser pouco frecuente, d\u00e1se cunha frecuencia relativamente maior nos nenos e nos adultos novos.\nA fase de recuperaci\u00f3n d\u00e1se en \u00faltimo lugar, sendo nesta fase cando ten lugar a reabsorci\u00f3n no torrente sangu\u00edneo dos flu\u00eddos derramados, cunha duraci\u00f3n t\u00edpica de dous a tres d\u00edas. A mellora no estado de sa\u00fade durante esta fase \u00e9 notable, e pode ir acompa\u00f1ada dun pro\u00eddo intenso e braquicardias. Poden aparecer tam\u00e9n outras erupci\u00f3ns con aparencia m\u00e1culopapular ou vascul\u00edtica, seguidas dunha peladura da pel. Durante esta fase pode darse un estado de acumulaci\u00f3n de flu\u00eddos. Se esta acumulaci\u00f3n afecta \u00f3 cerebro, pode causar un nivel reducido de consciencia ou ataques epil\u00e9pticos. Nos adultos en ocasi\u00f3ns permanece un estado de fatiga que pode durar varias semanas.\nProblemas asociados.\nO dengue pode afectar en ocasi\u00f3ns a outros sistemas corporais, ben de forma illada ou en conxunci\u00f3n cos s\u00edntomas cl\u00e1sicos desta doenza. Os niveis reducidos de consciencia ocorren en entre o 0,5% e o 6% dos casos graves, o que se atrib\u00fae a unha inflamaci\u00f3n do cerebro por mor do virus ou de forma indirecta como resultado da disfunci\u00f3n doutros \u00f3rganos vitais, como pode ser por exemplo o f\u00edgado. Hai rexistros doutros trastornos neurol\u00f3xicos no contexto do dengue, como a mielite transversa e a s\u00edndrome de Guillain\u2013Barr\u00e9. As infecci\u00f3ns no coraz\u00f3n e a insuficiencia aguda do f\u00edgado at\u00f3panse entre as complicaci\u00f3ns menos frecuentes. As mulleres embarazadas que contraen dengue te\u00f1en un maior risco de aborto espont\u00e1neo, dun baixo peso \u00f3 nacer e de nacemento prematuro.\nCausa.\nVirolox\u00eda.\nO virus do dengue (DENV) \u00e9 un virus ARN da familia \"Flaviviridae\", x\u00e9nero \"Flavivirus\". Son tam\u00e9n membros deste mesmo x\u00e9nero outros como o virus da febre amarela, o virus do Nilo occidental, o virus da encefalite de St. Louis, o virus da encefalite xaponesa, o virus da encefalite transmitido por carrachas, o virus da doenza do bosque Kyasanur e o virus da febre hemorr\u00e1xica de Omsk. A maior\u00eda deles transm\u00edtense por medio de artr\u00f3podos (mosquitos ou carrachas), e co\u00f1\u00e9cense no seu conxunto como arbovirus.\nO xenoma do virus do dengue cont\u00e9n \u00f3 redor de 11\u00a0000 nucleobases, con c\u00f3digo para tres tipos diferentes de mol\u00e9culas de prote\u00ednas (C, prM e E) que forman o viri\u00f3n, e outros sete tipos de mol\u00e9culas de prote\u00ednas (NS1, NS2a, NS2b, NS3, NS4a, NS4b, NS5) que s\u00f3 se atopan nas c\u00e9lulas infectadas do h\u00f3spede e son necesarias para a replicaci\u00f3n do virus. Existen cinco cepas ou serotipos do virus, das que as primeiras catro denom\u00ednanse como DENV-1, DENV-2, DENV-3 e DENV-4. O quinto serotipo descubriuse e anunciouse publicamente no ano 2013, e as distinci\u00f3ns entre os serotipos bas\u00e9anse na s\u00faa capacidade como ant\u00edxeno.\nTransmisi\u00f3n.\nO virus do dengue transm\u00edtese principalmente por medio dos mosquitos do x\u00e9nero \"Aedes\", e en particular dos da especie \"Aedes aegypti\". Estes mosquitos adoitan vivir entre as latitudes 35\u00b0\u00a0norte e 35\u00b0\u00a0sur, a elevaci\u00f3ns menores de 1000\u00a0metros. O habitual \u00e9 que piquen durante as primeiras horas da ma\u00f1\u00e1 e a primeiras horas da noite, a\u00ednda que poden picar e transmitir a infecci\u00f3n en calquera momento do d\u00eda. Outras especies de \"Aedes\" que tam\u00e9n transmiten esta doenza incl\u00faen o \"Aedes albopictus\", o \"Aedes polynesiensis\" e o \"Aedes scutellaris\". Os humanos son os principais h\u00f3spedes do virus, a\u00ednda que este tam\u00e9n circula noutros primates, e a infecci\u00f3n pode adquirirse tras unha \u00fanica picadura.\nUn mosquito femia que se alimenta do sangue dunha persoa infectada co dengue durante o per\u00edodo febril inicial de entre dous e dez d\u00edas de duraci\u00f3n queda infectada co virus nas c\u00e9lulas que revisten o seu intestino. Uns 8 ou 10 d\u00edas despois o virus esp\u00e1llase cara a outros tecidos, inclu\u00edndo as gl\u00e1ndulas salivares do mosquito, liber\u00e1ndose na s\u00faa saliva. O virus non ten aparentemente un efecto prexudicial para o propio mosquito, que queda infectado de por vida. A especie \"Aedes aegypti\" \u00e9 a principal transmisora, xa que prefire po\u00f1er os seus ovos en contedores artificiais de auga, vivir preto dos humanos e alimentarse destes en lugar doutros vertebrados.\nO dengue pode transmitirse tam\u00e9n por medio de produtos sangu\u00edneos e doaz\u00f3ns de \u00f3rganos. En pa\u00edses como Singapur, onde o dengue \u00e9 unha doenza end\u00e9mica, est\u00edmase que o risco de transmisi\u00f3n \u00e9 de entre 1,6 e 6 por cada 10\u00a0000 transfusi\u00f3ns. Existen tam\u00e9n rexistros de transmisi\u00f3n vertical (de nai a fillo) durante o embarazo ou durante o nacemento. A maiores, existen informes doutros m\u00e9todos de transmisi\u00f3n de persoa a persoa, a\u00ednda que estes son moi pouco frecuentes. A variaci\u00f3n xen\u00e9tica nos virus do dengue \u00e9 espec\u00edfica por rexi\u00f3ns, o que suxire que o establecemento da doenza en novos territorios \u00e9 relativamente pouco frecuente, malia que se detectaron casos desta doenza en novas rexi\u00f3ns nas \u00faltimas d\u00e9cadas do s\u00e9culo XX e nas primeiras do s\u00e9culo XXI.\nPredisposici\u00f3n.\nOs casos graves desta doenza son m\u00e1is com\u00fans nos beb\u00e9s e nos nenos m\u00e1is mozos, e \u00f3 contrario que moitas outras infecci\u00f3ns, \u00e9 m\u00e1is com\u00fan en nenos cunha nutrici\u00f3n relativamente mellor. Outros factores de risco para a gravidade da doenza son o sexo feminino, un alto \u00edndice de masa corporal e a carga viral. A\u00ednda que cada un dos serotipos do virus pode causar o espectro completo da doenza, a cepa do virus \u00e9 outro dos factores de risco. As investigaci\u00f3ns indican que a infecci\u00f3n cun dos serotipos produce unha inmunidade de por vida a ese tipo, pero tan s\u00f3 fornece protecci\u00f3n a curto prazo contra os outros tipos. O risco de doenza grave por mor dunha infecci\u00f3n secundaria increm\u00e9ntase nos casos nos que o doente estivo exposto previamente \u00f3 serotipo DENV-1 e contrae o DENV-2 ou o DENV-3, ou se o doente estivo exposto \u00f3 DENV-3 e contrae o DENV-2. A infecci\u00f3n por dengue pode ser potencialmente mortal en persoas con enfermidades cr\u00f3nicas como a diabete ou a asma.\nAlg\u00fans estudos ligaron os polimorfismos en xenes particulares cun incremento do risco de complicaci\u00f3ns graves do dengue. Alg\u00fans exemplos disto son os xenes que codifican as prote\u00ednas co\u00f1ecidas como TNF\u03b1, lectina de uni\u00f3n a manosa, CTLA4, TGF\u03b2, DC-SIGN, PLCE1 e alelos particulares de ant\u00edxeno leucocitario humano orixinados por variaci\u00f3ns no xene HLA-B. Unha anormalidade xen\u00e9tica com\u00fan, especialmente en persoas africanas, co\u00f1ecida como deficiencia de glicosa-6-fosfato deshidroxenase, semella incrementar o risco da doenza. Os poliformismos nos xenes para os receptores de vitamina D e os receptores Fc\u03b3R ofrecen unha aparente protecci\u00f3n contra casos graves nas infecci\u00f3ns secundarias do dengue.\nMecanismo.\nCando un mosquito portador do virus do dengue pica a unha persoa, o virus introd\u00facese na pel xunto coa saliva do mosquito. O virus entra nos leucocitos e \u00fanese a eles, reproduc\u00edndose dentro destas c\u00e9lulas mentres se desprazan polo corpo. Os leucocitos responden producindo un n\u00famero de prote\u00ednas sinaladoras, como a citoquina e o interfer\u00f3n, responsables de gran parte dos s\u00edntomas, inclu\u00edndo a febre e as intensas dores. Nunha infecci\u00f3n grave a produci\u00f3n de virus dentro do corpo do doente increm\u00e9ntase de forma notable, e pode afectar a moitos outros \u00f3rganos, como poden ser o f\u00edgado ou a medula \u00f3sea. O flu\u00eddo dende o torrente sangu\u00edneo derr\u00e1mase polas paredes dos capilares m\u00e1is pequenos cara a diversas cavidades corporais por mor da permeabilidade capilar. Como resultado, dimin\u00fae a cantidade de sangue en circulaci\u00f3n polos vasos sangu\u00edneos, e a presi\u00f3n sangu\u00ednea acada un nivel tan baixo que non pode fornecer sangue suficiente \u00f3s \u00f3rganos vitais. A maiores, as disfunci\u00f3ns na medula \u00f3sea causadas pola infecci\u00f3n das c\u00e9lulas do estroma provoca unha reduci\u00f3n no n\u00famero de plaquetas, necesarias para a coagulaci\u00f3n efectiva do sangue, o que incrementa o risco de hemorraxias, constitu\u00edndo outra das principais complicaci\u00f3ns do dengue.\nReplicaci\u00f3n viral.\nUnha vez dentro da pel, o virus \u00fanese \u00e1s c\u00e9lulas de Langerhans, unha poboaci\u00f3n de c\u00e9lulas dendr\u00edticas na pel que identifican os pat\u00f3xenos. O virus introd\u00facese nas c\u00e9lulas mediante unha uni\u00f3n entre prote\u00ednas virais e prote\u00ednas de membranas nas c\u00e9lulas de Langerhans, especificamente as lectinas tipo C chamadas DC-SIGN, os receptores de manosa e as CLEC5A. As prote\u00ednas DC-SIGN, uns receptores non espec\u00edficos de material estra\u00f1o nas c\u00e9lulas dendr\u00edticas, son aparentemente o punto principal de entrada do virus. As c\u00e9lulas dendr\u00edticas trasl\u00e1danse cara \u00f3 ganglio linf\u00e1tico m\u00e1is pr\u00f3ximo, e mentres tanto o xenoma do virus trad\u00facese en ves\u00edculas unidas a membranas no ret\u00edculo endoplasm\u00e1tico das c\u00e9lulas, onde o aparello de s\u00edntese de prote\u00ednas da c\u00e9lula produce novas prote\u00ednas virais que replican o ARN viral e comezan a formar part\u00edculas do virus. Estas part\u00edculas inmaturas de virus transp\u00f3rtanse ata o aparello de Golgi, a parte da c\u00e9lula onde as glicoprote\u00ednas reciben as cadeas de azucre necesarias. O novo virus xa maduro lib\u00e9rase por exocitose e pode ent\u00f3n introducirse noutros leucocitos, como poden ser os monocitos e os macr\u00f3fagos.\nA reacci\u00f3n inicial das c\u00e9lulas infectadas \u00e9 a de producir interfer\u00f3n, unha citoquina que incrementa as defensas contra as infecci\u00f3ns virais por medio do sistema inmune innato, aumentando a produci\u00f3n de grandes grupos de prote\u00ednas reguladas pola v\u00eda de sinais JAK-STAT. Alg\u00fans serotipos do virus do dengue semellan posu\u00edr mecanismos que frean este proceso. O interfer\u00f3n tam\u00e9n activa o sistema inmune adaptativo, o que provoca a xeraci\u00f3n de anticorpos contra o virus as\u00ed como de c\u00e9lulas T que atacan directamente a calquera c\u00e9lula infectada co virus. Alg\u00fans dos anticorpos xerados \u00fanense \u00e1s prote\u00ednas virais e d\u00e9ixanas \"marcadas\" para a s\u00faa posterior fagocitose e destruci\u00f3n, pero outros \u00fanense menos firmemente \u00f3 virus e o que semellan facer \u00e9 trasladar o virus a unha parte dos fagocitos onde non ser\u00e1 destru\u00eddo e poder\u00e1 continuar replic\u00e1ndose.\nCasos graves.\nNon est\u00e1 completamente claro porque unha infecci\u00f3n secundaria cunha cepa diferente de virus do dengue provoca un risco de febre hemorr\u00e1xica e de s\u00edndrome de choque. A hip\u00f3tese con maior aceptaci\u00f3n \u00e9 a do aumento dependente de anticorpos (, ADE). O mecanismo exacto tras este proceso non se co\u00f1ece con exactitude. Pode estar provocado por unha uni\u00f3n d\u00e9bil de anticorpos non neutralizadores e o transporte cara \u00f3s compartimentos incorrectos dos leucocitos que fagocitan o virus para a s\u00faa destruci\u00f3n. Varios estudos fan sospeitar que este proceso non \u00e9 o \u00fanico mecanismo subxacente nas complicaci\u00f3ns graves do dengue, e hai diversas li\u00f1as de investigaci\u00f3n que implican \u00e1s c\u00e9lulas T e a outros factores solubles como as citoquinas e o sistema do complemento.\nOs casos graves de dengue caracter\u00edzanse por problemas de permeabilidade capilar e trastornos da coagulaci\u00f3n sangu\u00ednea. Estes cambios aparecen asociados cun estado trastornado do glicoc\u00e1lix endotelial, que act\u00faa como filtro molecular dos elementos constitu\u00edntes do sangue. Os estudos indican que a maior permeabilidade capilar estar\u00eda provocada por unha resposta do sistema inmune. Outros procesos de interese nos casos graves incl\u00faen a necrose de c\u00e9lulas infectadas, afectando tanto \u00e1 coagulaci\u00f3n como \u00e1 fibrin\u00f3lise (os sistemas opostos de coagulaci\u00f3n sangu\u00ednea e degradaci\u00f3n dos co\u00e1gulos), e a unha diminuci\u00f3n do n\u00famero de plaquetas no sangue, outro dos factores da coagulaci\u00f3n normal.\nDiagnose.\nA diagnose do dengue adoita realizarse de forma cl\u00ednica, base\u00e1ndose nos s\u00edntomas e nos exames f\u00edsicos, m\u00e9todo de especial aplicaci\u00f3n nas zonas onde a doenza \u00e9 end\u00e9mica. Por\u00e9n, a enfermidade no seu estadio temper\u00e1 pode resultar dif\u00edcil de diferenciar doutras infecci\u00f3ns virais. Para os residentes de zonas end\u00e9micas, o diagn\u00f3stico probable bas\u00e9ase na presenza de febre xunto a dous dos seguintes s\u00edntomas: n\u00e1useas e v\u00f3mitos, erupci\u00f3ns cut\u00e1neas, dor xeneralizada, un reconto baixo de leucocitos, unha proba de torniquete positiva, ou calquera outro sinal de advertencia relacionado coa doenza (empeoramento da dor abdominal, v\u00f3mito continuado, aumento de tama\u00f1o do f\u00edgado, hemorraxias nas mucosas, niveis altos de hemat\u00f3crito xunto a niveis baixos de plaquetas, letargo ou desacougo, secreci\u00f3ns serosas). Os sinais de advertencia adoitan presentarse antes da aparici\u00f3n do dengue grave. A proba de torniquete, particularmente \u00fatil en situaci\u00f3ns nas que non hai probas de laboratorio dispo\u00f1ibles, real\u00edzase aplicando un esfigmoman\u00f3metro a unha presi\u00f3n entre os niveis diast\u00f3lico e sist\u00f3lico durante cinco minutos, seguido dun reconto de posibles hemorraxias petequiais. Un alto n\u00famero destas implica o diagn\u00f3stico do dengue se superan o l\u00edmite sinalado de entre 10 e 20 por cada 6,25\u00a0cm2.\nA diagnose debe considerarse para calquera que desenvolve unha febre antes de d\u00faas semanas de ter estado nalg\u00fan pa\u00eds tropical ou subtropical. Pode resultar complicado distinguir o dengue da chikungunya, unha infecci\u00f3n viral semellante que comparte moitos dos s\u00edntomas e ten incidencia en moitos dos mesmos territorios que o dengue. \u00c9 habitual que se realicen investigaci\u00f3ns para exclu\u00edr outras condici\u00f3ns que causan s\u00edntomas semellantes, como por exemplo malaria, leptospirose, febre hemorr\u00e1xica viral, febre tifoide, meningococemia, xaramp\u00f3n e gripe. A enfermidade provocada polo virus Zika presenta tam\u00e9n s\u00edntomas semellantes \u00f3 dengue.\nO primeiro cambio que se pode detectar mediante probas de laboratorio \u00e9 un baixo reconto de leucocitos, \u00f3 que pode seguir un baixo n\u00famero de plaquetas e unha acidose metab\u00f3lica. \u00c9 com\u00fan asociar un nivel moderadamente elevado de aminotransferases (AST e ALT) do f\u00edgado cun baixo nivel de plaquetas e leucocitos. En casos graves da doenza as extravasaci\u00f3ns de plasma dan como resultado unha hemoconcentraci\u00f3n (indicada por un incremento de hemat\u00f3crito) e unha hipoalbuminemia. Os derramos pleurais ou ascites poden detectarse por medio dun exame f\u00edsico cando son de gran tama\u00f1o, e a detecci\u00f3n de flu\u00eddos por medio de ultrasonograf\u00edas poden axudar na identificaci\u00f3n temper\u00e1 da s\u00edndrome de choque do dengue, a\u00ednda que a dispo\u00f1ibilidade desta t\u00e9cnica adoita ser limitada en moitos contextos. A s\u00edndrome de choque do dengue ocorre cando a presi\u00f3n card\u00edaca baixa dos 20\u00a0mmHg xunto a un colapso vascular perif\u00e9rico. Nos nenos a determinaci\u00f3n do colapso vascular perif\u00e9rico faise mediante a detecci\u00f3n dun atraso no recheo capilar, unha frecuencia card\u00edaca acelerada ou extremidades fr\u00edas. Mentres que os sinais de advertencia representan un aspecto importante para a detecci\u00f3n temper\u00e1 dos casos de dengue potencialmente graves, as evidencias para calquera tipo de marcador cl\u00ednico ou de laboratorio para a s\u00faa detecci\u00f3n consid\u00e9ranse d\u00e9biles.\nClasificaci\u00f3n.\nA clasificaci\u00f3n de 2009 da Organizaci\u00f3n Mundial da Sa\u00fade (OMS) divide o dengue en dous grupos: sen complicaci\u00f3ns e grave. Isto substit\u00fae \u00e1 s\u00faa propia clasificaci\u00f3n previa de 1997, a\u00ednda que a oficina rexional da propia OMS para o sueste asi\u00e1tico continuaba utilizando a clasificaci\u00f3n m\u00e1is vella a data de 2011. Na clasificaci\u00f3n de 2009, o dengue grave def\u00ednese como aquel que aparece asociado a hemorraxias graves, disfunci\u00f3ns org\u00e1nicas graves ou extravasaci\u00f3ns graves de plasma, mentres que o resto de casos incl\u00faense dentro da categor\u00eda de sen complicaci\u00f3ns. A clasificaci\u00f3n previa de 1997 divid\u00eda o dengue en tres clases: febre sen diferenciar, febre do dengue e febre hemorr\u00e1xica do dengue. A febre hemorr\u00e1xica do dengue divid\u00edase a maiores nunha escala de graos de I a IV. O grao I defin\u00edase como a presenza soamente de contusi\u00f3ns con facilidade ou unha proba de torniquete nun doente que presentase s\u00edntomas de febre. O grao II defin\u00edase como a presenza de hemorraxia espont\u00e1nea na pel e outros lugares do corpo. O grao III defin\u00edase como a evidencia cl\u00ednica dun estado de choque, e finalmente o grao IV defin\u00edase como un choque tan grave como para que non se puidese detectar a presi\u00f3n sangu\u00ednea e o pulso. En \u00e1mbalas d\u00faas clasificaci\u00f3ns faise referencia \u00f3s graos III e IV como a s\u00edndrome de choque do dengue.\nProbas en laboratorio.\nO diagn\u00f3stico de dengue pode confirmarse mediante probas microbiol\u00f3xicas en laboratorio. Isto pode facerse seguindo m\u00e9todos de detecci\u00f3n do virus por illamento en cultivos celulares, de detecci\u00f3n de \u00e1cidos nucleicos por PCR, de detecci\u00f3n de ant\u00edxenos virais (como a do NS1) ou detecci\u00f3n de anticorpos espec\u00edficos (serolox\u00eda). O illamento do virus e a detecci\u00f3n de \u00e1cidos nucleicos son m\u00e9todos m\u00e1is precisos que a detecci\u00f3n de ant\u00edxenos, pero este tipo de probas non est\u00e1n dispo\u00f1ibles en moitas ocasi\u00f3ns por mor do seu considerable custo. A detecci\u00f3n de NS1 durante a fase febril dunha infecci\u00f3n primaria ten unha sensibilidade de m\u00e1is dun 90%, pero tan s\u00f3 de entre un 60% e un 80% en infecci\u00f3ns subsecuentes. T\u00f3dalas probas poden dar resultados negativos nas fases iniciais da enfermidade. A detecci\u00f3n por PCR e de ant\u00edxenos son m\u00e1is precisas durante os primeiros sete d\u00edas da doenza. No ano 2012 aprobouse unha nova proba de detecci\u00f3n por PCR que pode levarse a cabo utilizando equipamento para a diagnose da gripe, mellorando as posibilidades de acceso \u00f3s diagn\u00f3sticos baseados en detecci\u00f3n por PCR.\nEstas probas de laboratorio s\u00f3 te\u00f1en valor diagn\u00f3stico durante a fase aguda da doenza, coa excepci\u00f3n da serolox\u00eda. As probas para anticorpos espec\u00edficos do virus do dengue, as inmunoglobulinas IgG e IgM, poden resultar \u00fatiles para confirmar o diagn\u00f3stico en estadios m\u00e1is tard\u00edos da infecci\u00f3n. A produci\u00f3n de IgG e IgM comeza a producirse entre os 5 e os 7 d\u00edas da infecci\u00f3n inicial. Os maiores niveis de IgM det\u00e9ctanse tras unha infecci\u00f3n primaria, a\u00ednda que tam\u00e9n se produce nunha reinfecci\u00f3n. A IgM t\u00f3rnase indetectable entre os 30 e os 90 d\u00edas trala infecci\u00f3n primaria, antes no caso de reinfecci\u00f3ns. Pola contra, a IgG segue sendo detectable durante m\u00e1is de 60 anos trala infecci\u00f3n, e en ausencia de s\u00edntomas, servir como indicador de infecci\u00f3ns pasadas. Tras unha infecci\u00f3n primaria a IgG acada os seus m\u00e1ximos niveis no sangue entre os 14 e os 21 d\u00edas. En reinfecci\u00f3ns subsecuentes os niveis acadan o m\u00e1ximo nivel antes e as concentraci\u00f3ns adoitan ser maiores. Tanto a IgG coma a IgM fornecen inmunidade protectora para o serotipo concreto do virus. Nas probas de detecci\u00f3n de anticorpos IgG e IgM poden aparecer reactividades cruzadas con outros \"Flavivirus\", o que pode resultar nun falso positivo tras infecci\u00f3ns recentes ou vacinaci\u00f3ns para febre amarela ou encefalite xaponesa. A detecci\u00f3n de IgG soamente non se considera diagn\u00f3stica por si mesma, ag\u00e1s que as mostras de sangue se recollan con 14 d\u00edas de diferenza e se detecte un aumento nos niveis de IgG de m\u00e1is de catro veces a concentraci\u00f3n inicial. Por outra banda, nos doentes que presentan alg\u00fan dos s\u00edntomas a detecci\u00f3n de IgM si se considera diagn\u00f3stica.\nPrevenci\u00f3n.\nA prevenci\u00f3n do dengue depende do control e protecci\u00f3n fronte as picaduras do mosquito \"Aedes aegypti\" transmisor desta doenza. A Organizaci\u00f3n Mundial da Sa\u00fade recomendou un programa de Control Vectorial Integrado composto de cinco elementos:\nO m\u00e9todo de control primario do \"Aedes\u00a0aegypti\" \u00e9 a eliminaci\u00f3n dos seus h\u00e1bitats. Isto l\u00e9vase a cabo eliminando fontes abertas de auga, ou de non ser posible, engadindo insecticidas ou outros axentes de control biol\u00f3xico nestas zonas. O uso xeneralizado de insecticidas de organofosfatos ou piretroides non se considera efectivo. A reduci\u00f3n de corpos de auga abertos mediante a transformaci\u00f3n ambiental \u00e9 o m\u00e9todo de control preferido, tanto polas preocupaci\u00f3ns derivadas dos efectos negativos na sa\u00fade do uso de insecticidas coma polas dificultades da lox\u00edstica relacionadas cos axentes de control. As persoas poden previr as picaduras dos mosquitos levando roupa que cubra por completo a pel, utilizando mosquiteiros mentres descansan e utilizando repelentes de insectos, sendo o DEET o m\u00e1is efectivo destes. Por\u00e9n, segundo un artigo de 2013 da revista \"Science\" estes m\u00e9todos non son suficientemente efectivos, xa que a frecuencia de gromos de dengue foi en aumento nalgunhas zonas, probablemente por mor do incremento de h\u00e1bitats de \"Aedes\u00a0aegypti\" a causa da urbanizaci\u00f3n. Neste mesmo artigo indicouse que a distribuci\u00f3n da doenza estaba aparentemente espall\u00e1ndose, probablemente a causa do cambio clim\u00e1tico.\nEn relaci\u00f3n \u00f3 control vectorial, utiliz\u00e1ronse unha serie de m\u00e9todos para reducir o n\u00famero de mosquitos, obtendo un certo \u00e9xito. Entre estes est\u00e1 a introduci\u00f3n de exemplares de \"Poecilia reticulata\" ou de cop\u00e9podos en augas estancas para que se alimenten das larvas dos mosquitos. Tam\u00e9n se realizaron probas con machos de \"Aedes\u00a0aegypti\" xeneticamente modificados que trala s\u00faa liberaci\u00f3n e apareamento coas femias producen unha prole incapaz de voar. Realiz\u00e1ronse tam\u00e9n varios intentos para infectar as poboaci\u00f3ns de mosquitos con bacterias do x\u00e9nero \"Wolbachia\", facendo que os mosquitos se tornen parcialmente resistentes \u00f3 virus do dengue. A\u00ednda que estas infecci\u00f3ns inducidas resultan efectivas, non se co\u00f1ece con exactitude se as infecci\u00f3ns naturalmente adquiridas son realmente protectoras. A data de 2015 as investigaci\u00f3ns estaban a\u00ednda en progreso para determinar cal \u00e9 o mellor tipo de \"Wolbachia\" a empregar para este prop\u00f3sito.\nVacinaci\u00f3n.\nNo ano 2016 comezou a comercializarse unha vacina parcialmente efectiva para o dengue en Filipinas e en Indonesia, aprobada nese mesmo ano para o seu uso en M\u00e9xico, Brasil, O Salvador, Costa Rica e Paraguai. O seu custo en Indonesia no ano 2016 era duns 173\u00a0euros para as tres doses recomendadas. A vacina bas\u00e9ase nunha combinaci\u00f3n debilitada de virus da febre amarela e cada un dos primeiros catro serotipos do virus do dengue. Un estudo sobre esta vacina determinou que ti\u00f1a un 60% de efectividade, previndo m\u00e1is de entre o 80% e o 90% dos casos graves. No ano 2017 o fabricante desta vacina recomendou que s\u00f3 se usara en persoas que xa tiveran unha infecci\u00f3n previa co dengue xa que exist\u00edan evidencias de que poder\u00eda empeorar as infecci\u00f3ns subsecuentes.\nExisten diversos programas en curso para procurar unha vacina que cubra t\u00f3dolos serotipos do dengue, programas que se viron na necesidade de inclu\u00edr un novo factor trala descuberta m\u00e1is recente do quinto serotipo. Unha das preocupaci\u00f3ns principais neste \u00e1mbito \u00e9 que a vacina poder\u00eda incrementar o risco de casos graves de dengue \u00f3 provocar un aumento dependente de anticorpos.\nD\u00eda Internacional contra o Dengue.\nNo ano 2010 a Asociaci\u00f3n de Naci\u00f3ns do Sueste Asi\u00e1tico xunto coas delegaci\u00f3ns rexionais asi\u00e1ticas da Organizaci\u00f3n Mundial da Sa\u00fade declararon o d\u00eda 15 de xu\u00f1o como D\u00eda Internacional contra o Dengue, celebr\u00e1ndose o primeiro evento deste tipo en Iacarta, Indonesia, no ano 2011. No ano 2012 o evento celebrouse en Yangon, Myanmar, e no ano 2013 foi en Vietnam. Segundo a propia OMS, os obxectivos deste evento son incrementar a concienciaci\u00f3n p\u00fablica sobre o dengue, mobilizar recursos para a s\u00faa prevenci\u00f3n e control e demostrar o compromiso da rexi\u00f3n asi\u00e1tica no afrontamento desta doenza.\nTratamento.\nNon existen medicamentos antivirais espec\u00edficos para o dengue, e o mantemento dun balance axeitado de flu\u00eddos \u00e9 importante no seu tratamento, que depende dos s\u00edntomas de cada paciente. Aqueles que poden beber, ouri\u00f1ar, non presentan ning\u00fan sinal de advertencia e est\u00e1n aparentemente sans poden tratar a doenza nos seus fogares cun seguimento diario e unha terapia de rehidrataci\u00f3n oral. Aqueles que presentan outros problemas de sa\u00fade, alg\u00fan dos sinais de advertencia ou que non poden realizar un seguimento regular precisan de hospitalizaci\u00f3n. Nos pacientes con casos graves de dengue \u00e9 preciso realizar os coidados nunha zona con acceso a unha unidade de coidados intensivos.\nA hidrataci\u00f3n intravenosa, de ser precisa, adoita necesitarse durante s\u00f3 un ou dous d\u00edas. Para nenos que presentan un estado de choque por mor do dengue consid\u00e9rase razoable unha dose de 20mL/kg. O ritmo de administraci\u00f3n de flu\u00eddos cal\u00edbrase a unha taxa de micci\u00f3n de 0,5 a 1\u00a0mL/kg/h, con signos vitais estables e unha normalizaci\u00f3n de hemat\u00f3crito. A recomendaci\u00f3n da OMS \u00e9 utilizar a menor cantidade posible de flu\u00eddo requirido para este tratamento.\nOs procedementos m\u00e9dicos invasores como a intubaci\u00f3n nasog\u00e1strica, as inxecci\u00f3ns intramusculares e as punci\u00f3ns arteriais deben evitarse por mor do risco de hemorraxias. Pode administrarse paracetamol para tratar a febre e o malestar, mais os antiinflamatorios non-esteroides como o ibuprofeno ou a aspirina deben evitarse xa que poden agravar o risco de sangrado. As transfusi\u00f3ns sangu\u00edneas l\u00e9vanse a cabo en fases temper\u00e1s naqueles pacientes que presentan signos vitais inestables de cara a unha diminuci\u00f3n do hematocrito, en lugar de agardar a que se produza unha diminuci\u00f3n na concentraci\u00f3n de hemoglobina ata un nivel predeterminado l\u00edmite para realizar unha transfusi\u00f3n. A OMS recomenda o uso de c\u00e9lulas vermellas empaquetadas ou sangue completo e desaconsella o uso de plaquetas ou plasma fresco conxelado. Non existen probas suficientes para determinar se os corticosteroides te\u00f1en un efecto positivo ou negativo no tratamento do dengue.\nDurante a fase de recuperaci\u00f3n interr\u00f3mpese a administraci\u00f3n de flu\u00eddos intravenosos para previr un estado de hipervolemia. No caso de producirse este estado, e se os signos vitais son estables, deter a administraci\u00f3n de flu\u00eddos \u00e9 suficiente para remedialo na maior parte destas situaci\u00f3ns. Se o doente est\u00e1 f\u00f3ra da fase cr\u00edtica, pode utilizarse un diur\u00e9tico da asa de Henle como a furosemida para eliminar o exceso de flu\u00eddo da circulaci\u00f3n.\nAs investigaci\u00f3ns en curso centran os seus esforzos en desenvolver antivirais que poidan utilizarse para tratar o dengue e previr as complicaci\u00f3ns m\u00e1is graves, e o descubrimento da estrutura das prote\u00ednas virais pode axudar no desenvolvemento de medicamentos efectivos. Existen varios obxectivos que parecen axeitados para este desenvolvemento. O primeiro enfoque \u00e9 a inhibici\u00f3n da ARN polimerase ARN-dependente, encargada de copiar o material xen\u00e9tico do virus, mediante an\u00e1logos de nucle\u00f3sidos. O segundo presenta a posibilidade de desenvolver inhibidores da protease viral, encargada das uni\u00f3ns proteicas do virus. Finalmente existe a posibilidade de desenvolver inhibidores de fusi\u00f3n que deter\u00edan a entrada do virus nas c\u00e9lulas, ou inhibidores da carapucha 5\u2032, necesaria para a replicaci\u00f3n viral.\nEpidemiolox\u00eda.\nA maior parte dos enfermos de dengue recup\u00e9ranse sen consecuencias recorrentes. A taxa de mortalidade \u00e9 de entre o 1 e o 5%, e menos do 1% cando se administra o tratamento apropiado. Por\u00e9n, naqueles doentes que chegan a ter unha presi\u00f3n sangu\u00ednea significativamente baixa a taxa de mortalidade aumenta ata o 26%. O dengue \u00e9 end\u00e9mico en m\u00e1is de 110 pa\u00edses. No ano 2013 houbo \u00f3 redor de 60 mill\u00f3ns de infecci\u00f3ns sintom\u00e1ticas en todo o mundo, cun 18% dos pacientes hospitalizados e \u00f3 redor dunhas 13\u00a0600 mortes. No ano 2016 estimouse que o custo global do dengue era duns 7\u00a0552 mill\u00f3ns de euros. Na d\u00e9cada dos anos 2000 tiveron lugar uns 3 mill\u00f3ns de infecci\u00f3ns e unhas 6\u00a0000 mortes anuais nun total de 12 pa\u00edses do sueste asi\u00e1tico. Os informes existentes indican que a doenza est\u00e1 presente en polo menos 22 pa\u00edses de \u00c1frica, a\u00ednda que se estima que estea presente en todo o continente, supo\u00f1endo un risco para o 20% da s\u00faa poboaci\u00f3n. Estes datos converten \u00f3 dengue nunha das enfermidades de transmisi\u00f3n vectorial m\u00e1is com\u00fans do mundo.\nAs infecci\u00f3ns por dengue adqu\u00edrense con m\u00e1is frecuencia en ambientes urbanos. Nos \u00faltimos 20 anos do s\u00e9culo XX a expansi\u00f3n de vilas, aldeas e cidades nas zonas onde \u00e9 com\u00fan, as\u00ed como a maior mobilidade das persoas, incrementou o n\u00famero de epidemias e virus en circulaci\u00f3n. O dengue, inicialmente confinado no sueste asi\u00e1tico, espallouse polo sur da China, por pa\u00edses do Oc\u00e9ano Pac\u00edfico e por Am\u00e9rica, chegando a supo\u00f1er unha ameaza potencial para Europa. O n\u00famero de casos de infecci\u00f3n por dengue multiplicouse por 30 entre os anos 1960 e 2010. Consid\u00e9rase que este incremento d\u00e9bese a unha combinaci\u00f3n de urbanizaci\u00f3n, crecemento de poboaci\u00f3n, aumento no n\u00famero de viaxes internacionais e o cambio clim\u00e1tico. A s\u00faa distribuci\u00f3n xeogr\u00e1fica c\u00e9ntrase \u00f3 redor do ecuador. Dos 2\u00a0500\u00a0mill\u00f3ns de persoas que viven en zonas onde o dengue \u00e9 com\u00fan, o 70% delas proceden de Asia e do Pac\u00edfico. O dengue s\u00f3 est\u00e1 por detr\u00e1s da malaria nas causas de diagn\u00f3sticos de febre para os viaxeiros que retornan dende alg\u00fans destes pa\u00edses en desenvolvemento. \u00c9 a enfermidade viral transmitida por artr\u00f3podos m\u00e1is com\u00fan, e ten unha carga total de enfermidade estimada en 1\u00a0600 anos de esperanza de vida corrixida por incapacidade por cada mill\u00f3n de persoas. A Organizaci\u00f3n Mundial da Sa\u00fade clasifica o dengue como unha das 17 enfermidades tropicais desatendidas.\nComo a maior\u00eda dos arbovirus, o virus do dengue mantense na natureza en ciclos que involucran a vectores que se alimentan de sangue e a h\u00f3spedes vertebrados. O virus mantense nos bosques do sueste asi\u00e1tico e \u00c1frica transmitido por exemplares femia de mosquitos \"Aedes\" \u00e1 s\u00faa prole e a primates. Nas vilas e cidades o principal transmisor do virus \u00e9 o \"Aedes aegypti\". En ambientes rurais os humanos inf\u00e9ctanse por picaduras de \"Aedes aegypti\" e doutras especies de \"Aedes\", como por exemplo o \"Aedes albopictus\". Estas d\u00faas especies espallaron a s\u00faa distribuci\u00f3n na segunda metade do s\u00e9culo XX. En t\u00f3dolos contextos os humanos e outros primates infectados aumentan en gran medida o n\u00famero de virus do dengue en circulaci\u00f3n.\nHistoria.\nO primeiro rexistro dun caso probable de dengue aparece nunha enciclopedia m\u00e9dica chinesa da dinast\u00eda Jin (entre o ano 265 e o 420), na que se fai referencia a un \"veleno na auga\" asociado con insectos voadores. O vector primario, o \"Aedes aegypti\", espallouse cara a \u00c1frica entre os s\u00e9culos XV e XIX debido en parte \u00e1 cada vez maior globalizaci\u00f3n pero sobre todo polo comercio de escravos. Hai rexistros de descrici\u00f3ns de epidemias no s\u00e9culo XVII, pero os primeiros rexistros m\u00e1is plausibles do dengue datan dos anos 1779 e 1780, cando tivo lugar unha epidemia por toda Asia, \u00c1frica e Norteam\u00e9rica. As grandes epidemias de dengue foron moi pouco frecuentes dende ent\u00f3n ata os anos 1940. No ano 1906 confirmouse que os mosquitos do x\u00e9nero \"Aedes\" transmit\u00edan o dengue, e no ano 1907 o dengue foi a segunda enfermidade trala febre amarela que se demostrou estar causada por un virus. As investigaci\u00f3ns adicionais que levaron a cabo posteriormente John Burton Cleland e Joseph Franklin Siler completaron a comprensi\u00f3n b\u00e1sica do m\u00e9todo de transmisi\u00f3n do dengue.\nA destacada expansi\u00f3n que experimentou o dengue durante e despois da segunda guerra mundial atrib\u00faese a unha crise ecol\u00f3xica, que deu lugar \u00e1 propagaci\u00f3n de diferentes serotipos da enfermidade cara a novas zonas e \u00f3 xurdimento da febre hemorr\u00e1xica do dengue. Esta forma grave da doenza rexistrouse por primeira vez en Filipinas, no ano 1953. Nos anos 1970 o dengue converteuse nunha das principais causas de mortalidade infantil no mundo, espall\u00e1ndose polo Pac\u00edfico e por Am\u00e9rica. A febre hemorr\u00e1xica do dengue e a s\u00edndrome de choque do dengue rexistr\u00e1ronse por primeira vez en Am\u00e9rica Central e do Sur no ano 1981, cando unha serie de persoas que estiveran infectadas anos atr\u00e1s co serotipo DENV-1 foron infectadas polo serotipo DENV-2.\nEtimolox\u00eda.\nA palabra \"dengue\" prov\u00e9n do hom\u00f3nimo castel\u00e1n \"dengue\", cunha orixe incerta, posiblemente derivada da palabra \"dinga\" na frase en suahili \"Ka-dinga pepo\", que describe a doenza como causada por un esp\u00edrito maligno. Os ingleses dic\u00edan dos escravos nas Indias Occidentais que contra\u00edan o dengue que ti\u00f1an a postura e andares dun dandi, polo que a enfermidade co\u00f1eceuse tam\u00e9n como a \"febre do dandi\" (). Joan Coromines, no seu \"Diccionario cr\u00edtico etimol\u00f3gico castellano e hisp\u00e1nico\" indicou que a palabra inglesa \"dengue\" poder\u00eda ser un calco do castel\u00e1n, mais sen descartar por completo o caso contrario.\nO termo ingl\u00e9s \"break-bone fever\" (\"febre quebra\u00f3sos\") acu\u00f1ouno o m\u00e9dico e Pai fundador dos Estados Unidos Benjamin Rush, nun informe de 1789 sobre a epidemia de 1780 que tivo lugar en Filadelfia. No t\u00edtulo deste informe utilizou o termo m\u00e1is formal \"febre remitente biliosa\" (). O propio termo \"dengue\" pasou a ser de uso xeral na escrita inglesa a partir do ano 1828. Outras denominaci\u00f3ns hist\u00f3ricas desta doenza foron \"febre rompecoraz\u00f3ns\" () e \"la dengue\". Os casos m\u00e1is graves da doenza recibiron tam\u00e9n diversas denominaci\u00f3ns, inclu\u00edndo a de \"p\u00farpura trombocitop\u00e9nica infecciosa\" () e a de \"febre hemorr\u00e1xica das Filipinas\", \"febre hemorr\u00e1xica tailandesa\" ou \"febre hemorr\u00e1xica de Singapur\"."}
{"id": "331279", "revid": "5863", "url": "https://gl.wikipedia.org/wiki?curid=331279", "title": "C\u00f3digo ASCII", "text": ""}
{"id": "331280", "revid": "5863", "url": "https://gl.wikipedia.org/wiki?curid=331280", "title": "Am\u00e9rica tropical", "text": ""}
{"id": "331281", "revid": "27155", "url": "https://gl.wikipedia.org/wiki?curid=331281", "title": "Virus do Zika", "text": ""}
{"id": "331282", "revid": "865", "url": "https://gl.wikipedia.org/wiki?curid=331282", "title": "Boeing 727-200", "text": ""}
{"id": "331283", "revid": "865", "url": "https://gl.wikipedia.org/wiki?curid=331283", "title": "Boeing 737-200", "text": ""}
{"id": "331284", "revid": "22570", "url": "https://gl.wikipedia.org/wiki?curid=331284", "title": "Alonso de Ovalle", "text": "Alonso de Ovalle, nado en Santiago de Chile o 27 de xullo de 1603 e finado en Lima en maio de 1651, foi un cronista espa\u00f1ol, autor da \"Hist\u00f3rica relaci\u00f3n del Reyno de Chile\".\nTraxectoria.\nFoi fillo de Francisco Rodr\u00edguez del Manzano y Ovalle e de Mar\u00eda Pastene y Lantadilla, poderosos encomendeiros espa\u00f1ois, donos de varias facendas.\nEstudou teolox\u00eda e foi ordenado sacerdote xesu\u00edta despois de 11 anos de estudos, dedic\u00e1ndose desde ent\u00f3n \u00e1 ensinanza e \u00e1s misi\u00f3ns.\nOvalle tivo que viaxar a Madrid e Roma como procurador da Viceprovincia xesu\u00edta de Chile, e foi nesa \u00faltima cidade onde escribiu e publicou (en 1646) a s\u00faa \"Hist\u00f3rica relaci\u00f3n del Reyno de Chile\".\nIniciara esta obra polo desco\u00f1ecmento e a ignorancia que se ti\u00f1a en Europa sobre o seu pa\u00eds: \nO libro consta de seis partes, d\u00faas para a natureza, unha para os ind\u00edxenas, d\u00faas para a conquista, unha para a Guerra de Arauco e unha (a m\u00e1is longa) para a evanxelizaci\u00f3n.\nO estilo de Ovalle \u00e9 considerado un exemplo do uso can\u00f3nico da lingua castel\u00e1, como o proba o que fora inclu\u00eddo como unha das fontes na primeira edici\u00f3n do \"Diccionario de Autoridades\", publicado pola Real Academia Espa\u00f1ola (1713). Ovalle foi un dos dous \u00fanicos americanos inclu\u00eddos como autoridade, sendo citado en 47 entradas, entre elas, curiosamente, a do diminutivo \"conejillo\". Ocupou o posto 16\u00ba, en canto a n\u00famero de citas, entre as 51 autoridades do dicionario.\nUn dos mellores exemplos do seu manexo da linguaxe \u00e9 a descrici\u00f3n da cordilleira ds Andes: \nA \"Hist\u00f3rica relaci\u00f3n\" foi publicada en Roma no ano 1646 simultaneamente en espa\u00f1ol e en italiano."}
{"id": "331286", "revid": "51423", "url": "https://gl.wikipedia.org/wiki?curid=331286", "title": "O2 World (Hamburgo)", "text": ""}
{"id": "331289", "revid": "5863", "url": "https://gl.wikipedia.org/wiki?curid=331289", "title": "Biblioteca Nacional da Dieta", "text": "A estableceuse no Xap\u00f3n en 1948 como parte da Dieta do Xap\u00f3n para labores de administraci\u00f3n p\u00fablica. Esta biblioteca \u00e9 a \u00fanica biblioteca nacional do pa\u00eds, e conta con d\u00faas instalaci\u00f3ns principais en Tokio e Kioto, xunto con outras sucursais menores noutras cidades do pa\u00eds.\nInaugurouse en xu\u00f1o de 1948 cunha colecci\u00f3n inicial de 100\u00a0000 volumes. O primeiro encargado desta organizaci\u00f3n foi o pol\u00edtico Tokujir\u014d Kanamori, mentres que o fil\u00f3sofo Masakazu Nakai serviu como segundo ao cargo. En 1949 a biblioteca fusionouse coa Biblioteca Nacional, previamente denominada Biblioteca Imperial, convert\u00e9ndose na \u00fanica biblioteca nacional do Xap\u00f3n."}
{"id": "331290", "revid": "1576", "url": "https://gl.wikipedia.org/wiki?curid=331290", "title": "National Diet Library", "text": ""}
{"id": "331298", "revid": "56817", "url": "https://gl.wikipedia.org/wiki?curid=331298", "title": "ALD", "text": "ALD pode referirse a:"}
{"id": "331306", "revid": "1576", "url": "https://gl.wikipedia.org/wiki?curid=331306", "title": "Sweet Oblivion", "text": "Sweet Oblivion \u00e9 o sexto \u00e1lbum da banda estadounidense de grunge Screaming Trees, publicado o 8 de setembro de 1992 a trav\u00e9s do selo Epic Records. A gravaci\u00f3n foi o maior fito do grupo en termos de vendas, e foi o m\u00e1is preto que tiveron de acadar o \u00e9xito entre o gran p\u00fablico. \"Sweet Oblivion\" vendeu m\u00e1is de 300.000 copias grazas ao seu tema \"Nearly Lost You\", o maior \u00e9xito do grupo debido \u00e1 s\u00faa aparici\u00f3n na banda sonora da pel\u00edcula \"Singles\"."}
{"id": "331311", "revid": "98629", "url": "https://gl.wikipedia.org/wiki?curid=331311", "title": "Xurxo Aleksandrovich Romanov", "text": "Xurxo Aleksandrovich Romanov (en ruso:\u00a0\" \u0413\u0435\u043e\u0301\u0440\u0433\u0438\u0439 \u0410\u043b\u0435\u043a\u0441\u0430\u0301\u043d\u0434\u0440\u043e\u0432\u0438\u0447 \u0420\u043e\u043c\u00e1\u043d\u043e\u0432\"), nado en Tsarskoe Selo, o 9 de maio de 1871 e finado en Abbas Tuman o 9 de agosto de 1899, alcumado \"o salgueiro chor\u00f3n\" pola s\u00faa familia debido \u00e1 s\u00faa personalidade triste, foi o terceiro fillo do Tsar Alexandre III e da Emperatriz Mar\u00eda Feodorovna Romanova.\nTraxectoria.\nPrimeiros anos.\nXurxo foi nomeado as\u00ed en honor ao irm\u00e1n da s\u00faa nai, o rei Xurxo I de Grecia. De neno, gozou dunha sa\u00fade e fortaleza maior que a do seu irm\u00e1n Nicolao. Poder\u00eda describirse como o t\u00edpico Romanov, alto, de bo parecer e cheo de alegr\u00eda. Sempre andou facendo travesuras, xa que a s\u00faa nai ti\u00f1a debilidade por el e permit\u00edallo. Como os seus irm\u00e1ns, Xurxo recibiu unha educaci\u00f3n espartana ao estilo ingl\u00e9s. Durm\u00edan en catres militares, levant\u00e1base \u00e1s seis da ma\u00f1\u00e1 e recib\u00eda un ba\u00f1o de auga fr\u00eda, a\u00ednda que nalgunha ocasi\u00f3n pod\u00eda utilizar a auga quente. As \u00fanicas trazas de ostentaci\u00f3n que ti\u00f1an tanto Xurxo como Nicolao era unha icona rodeada de perlas e pedras preciosas. Xurxo aprendeu da s\u00faa nai a importancia da vida familiar e grazas ao feliz matrimonio dos seus pais, tanto Xurxo como o resto dos seus irm\u00e1ns creceron nunha atmosfera de amor e seguridade que non se pod\u00eda ver noutras casas reais. O 27 de maio de 1883, os pais de Xurxo foron coroados como Tsares de Rusia nunha cerimonia no Kremlin de Moscova. O Emperador e a Emperatriz recibiron unha homenaxe da Familia Imperial, inclu\u00eddos os seus fillos, Nicolao e Xurxo. Esta foi a celebraci\u00f3n m\u00e1is importante ao longo da vida do Gran Duque. A Familia Imperial residiu a maior parte do tempo baixo a seguridade do palacio de Gatchina.\nEducaci\u00f3n, carreira e sa\u00fade.\nXurxo era considerado como o m\u00e1is intelixente dos fillos da parella imperial. Xurxo e o seu irm\u00e1n Nicolao compart\u00edan os mesmos titores, pero estudaban en estancias separadas. O seu titor de ingl\u00e9s, Charles Heath, tam\u00e9n fora titor dos seus t\u00edos, os Grandes Duques Sergei e Paulo. Ambos irm\u00e1ns falaban ingl\u00e9s e franc\u00e9s con fluidez, as\u00ed como un aceptable alem\u00e1n e dan\u00e9s. Xurxo mostrou signos dunha prometedora carreira na Armada antes de caer enfermo de tuberculose en 1890.\nO Emperador Alexandre e a s\u00faa dona Mar\u00eda\u00a0decidiron enviar aos dous irm\u00e1ns Xurxo e Nicolao a unha viaxe de nove meses no Xap\u00f3n en 1890. Xurxo puido ir como un cadete da Armada e Nicolao para completar a s\u00faa educaci\u00f3n vendo algo do mundo. A s\u00faa nai esperaba que o clima c\u00e1lido e o \u00e1r do mar mellorar\u00eda a sa\u00fade de Xurxo. Ambos abandonaron Gatchina o 4 de novembro\u00a0de\u00a01890. A Emperatriz, que nunca se separara dos seus fillos durante tanto tempo, botounos en falta terriblemente: \"Non podes imaxinar como de triste e duro \u00e9 estar sen ti, o meu anxo, e como doe profundamente pensar nesta longa separaci\u00f3n\", escribiu nunha ocasi\u00f3n. Nicolao e Xurxo viaxaron en primeiro lugar nun buque de guerra ata Atenas onde un\u00eduselles o seu curm\u00e1n Xurxo de Grecia. Desde al\u00ed, viaxaron ata Exipto. Desde Bombai, na India, Nicolao telegrafou que seu irm\u00e1n Xurxo tivera que permanecer no barco debido a un problema coa s\u00faa perna. A Emperatriz alarmouse: \"Non podes imaxinar a angustia que pasei nos \u00faltimos d\u00edas\". Xurxo, de feito, sufriu unha bronquite e foi enviado a Atenas onde puido ser examinado polos doutores.\nTsar\u00e9vich.\nEn novembro de 1894, Alexandre III de Rusia finou e Nicolao II\u00a0ascendeu ao trono. Nese momento, Nicolao non ti\u00f1a fillos, e de acordo coas leis de sucesi\u00f3n do Imperio ruso, o Gran Duque Xurxo pasou a ser o novo tsar\u00e9vich. A sa\u00fade de Xurxo forzouno a instalarse en Likani en Xeorxia. Foi imposible para el regresar a San Petersburgo para o funeral do seu pai, xa que os doutores prohib\u00edronllo. Nicolao escribiulle: \"...rezo constantemente por ti e pola t\u00faa pronta recuperaci\u00f3n...\" Xurxo tam\u00e9n perdeuse o bautizo das fillas de Nicolao, Olga e Tatiana. Pouco despois do nacemento da terceira filla de Nicolao, Mar\u00eda, en xu\u00f1o de 1899, Xurxo escribiulle ao seu irm\u00e1n: \"estou terriblemente triste de non poder ver as t\u00faas fillas nin co\u00f1ecelas; pero que podo facer? Non \u00e9 o meu destino, e todo \u00e9 a vontade de Deus.\" \nXurxo desfrutaba das visitas da Emperatriz vi\u00fava. En 1895\u00a0Xurxo e a s\u00faa nai visitaron Dinamarca. Non viran aos seus familiares dinamarqueses durante anos. A sa\u00fade de Xurxo empeorou de repente. Como resultado prohib\u00eduselle fumar e foi confinado na s\u00faa cama at\u00e9 que tivo as forzas suficientes para regresar a Likani.\nMorte.\nXurxo finou repentinamente o 9 de agosto de 1899, con 28 anos. Sa\u00edu s\u00f3 a dar unha volta en motocicleta e horas m\u00e1is tarde, ao ver que non regresaba, o persoal mandou buscalo. Cando foi atopado xa era demasiado tarde. Unha campesi\u00f1a descubriuno tirado a un lado da estrada, afog\u00e1ndose no seu sangue. Agarrouno nos seus brazo ata que morreu. A noticia chegou ao tsar por telegrama e tivo que darlle a triste nova \u00e1 s\u00faa nai. A morte de Xurxo foi un duro golpe para a familia, que quedou completamente devastada pola traxedia.\nDevanceiros.\nDevanceiros de Xurxo Aleksandrovich Romanov"}
{"id": "331312", "revid": "23204", "url": "https://gl.wikipedia.org/wiki?curid=331312", "title": "Escandinavismo", "text": "O escandinavismo (tam\u00e9n chamado pan-escandinavianismo) e o nordismo son movementos literarios e pol\u00edticos que apoian varios graos de cooperaci\u00f3n entre os pa\u00edses escandinavos ou n\u00f3rdicos. Escandinavismo e nordismo son termos intercambiables para o movemento literario, ling\u00fc\u00edstico e cultural que se centra en promocionar un pasado com\u00fan n\u00f3rdico, unha mesma herdanza cultural, mitolox\u00eda com\u00fan e unhas linguas con ra\u00edces no antigo n\u00f3rdico, e que levou \u00e1 formaci\u00f3n de publicaci\u00f3ns per\u00edodicas conxuntas e sociedades en apoio da literatura e ling\u00fcaxe escandinavas. Por\u00e9n, o escandinavismo e o nordismo pol\u00edtico son dous movementos pannacionalistas distintos que apareceron en \u00e9pocas distintas.\nEscandinavismo pol\u00edtico.\nO escandinavismo pol\u00edtico \u00e9 paralelo aos movementos de unificaci\u00f3n de Alema\u00f1a e Italia do s\u00e9culo XIX. En oposici\u00f3n a estes, o proxecto de construci\u00f3n do estado escandinavo non foi exitoso e non se continuou. Tivo o seu apoxeo a mediados dese s\u00e9culo e apoiou a idea de Escandinavia como unha rexi\u00f3n unificada ou un \u00fanico pa\u00eds, baseado nunha etnia com\u00fan, e a herdanza ling\u00fc\u00edstica, pol\u00edtica e cultural de Dinamarca, Noruega e Suecia.\nO movemento foi creado por estudantes universitarios daneses e suecos na d\u00e9cada de 1840, con base en Escania. Nos seus inicios os gobernantes de \u00e1mbolos dous pa\u00edses sospeitaban do movemento. A polic\u00eda de Dinamarca polo tanto mantivo aos defensores do escandinavismo baixo unha estrita vixilancia.\nHans Christian Andersen uniuse ao escandinavismo tras unha visita a Suecia en 1837, e comprometeuse a escribir un poema sobre a relaci\u00f3n dos suecos, daneses e noruegueses. Foi en xullo de 1839, durante unha visita \u00e1 illa de Funen, cando Andersen comezou a esribir o texto do poema, \"Jeg er en Skandinav\" (Son un escandinavo\"). Andersen comp\u00faxoo para capturar \"a beleza do esp\u00edrito n\u00f3rdico, a forma na que as tres naci\u00f3ns irm\u00e1s medraron xuntas\", como parte dun himno nacional escandinavo. O compositor Otto Lindblad p\u00faxolle m\u00fasica, e a composici\u00f3n publicouse en xaneiro de 1840. A s\u00faa popularidade medrou ata 1845, e a partir dese momento rara vez foi catada.\nCando \u00d3scar I converteuse en rei de Suecia e Noruega en 1844, as relaci\u00f3ns con Dinamarca melloraron e o movemento comezou a ga\u00f1ar apoio entre os xornais liberais, como o \"F\u00e6drelandet\" e o \"Aftonbladet\", que o viron como un xeito de contrarrestar os poderes conservadores que estaban medrando por toda Europa. Durante a guerra entre Dinamarca e Prusia de 1848, Suecia (ent\u00f3n unida con Noruega) ofreceu apoio na forma dunha forza expecicionaria sueco-norueguesa, a\u00ednda que a mesma nunca chegou a combater. O movemento nunca se recuperar\u00eda completamente tras a segunda guerra danesa-xermana sobre Schleswig, cando o goberno sueco negouse a unirse a unha alianza contra o poder crecente de Alema\u00f1a no continente.\nEn 1872 o pobo de Dannevirke en Nova Zelandia foi fundado por colonos suecos, daneses e noruegueses. Estes elixiron como nome do lugar a extensa li\u00f1a de fortificaci\u00f3n da era viquinga que tivo un papel simb\u00f3lico emotivo para os daneses no s\u00e9culo XIX, e que caeu en mans dos alem\u00e1ns en 1864, e por cuxa defensa non se puido formar unha alianza pan-escandinava.\nNordismo pol\u00edtico.\nO nordismo pol\u00edtico foi introducido coa Asociaci\u00f3n N\u00f3rdica que comezou a trav\u00e9s das iniciativas suecas en 1919. O movemento tam\u00e9n incl\u00fae a Finlandia, Islandia e aos territorios daneses de Groenlandia e as Illas Feroe, e ten base ideol\u00f3xica na cooperaci\u00f3n econ\u00f3mica n\u00f3rdica e na integraci\u00f3n apoiadas polo Consello N\u00f3rdico. O movemento foi descrito como \"nacionalismo colaborativo\". A importancia do Consello N\u00f3rdico comezou a decrecer despois de que Dinamarca se unise \u00e1 Comunidade Econ\u00f3mica Europea en 1973. E despois de que Suecia e Finlandia se unisen \u00e1 Uni\u00f3n Europea en 1995, a asociaci\u00f3n perdeu a meirande parte da s\u00faa antiga importancia. A\u00ednda que Noruega elixiu por referendums en 1973 e 1995 non unirse \u00e1 UE, ten varios acordos con esta e forma parte do acordo de Schengen."}
{"id": "331313", "revid": "1576", "url": "https://gl.wikipedia.org/wiki?curid=331313", "title": "Jack the Ripper", "text": ""}
{"id": "331316", "revid": "98629", "url": "https://gl.wikipedia.org/wiki?curid=331316", "title": "Feo", "text": "O feo (ou feno en diversas gram\u00e1ticas e dicionarios de rango inferior) \u00e9 a herba dunha gram\u00ednea ou dunha leguminosa segada e seca que serve de alimento para o gando. As flores de pasto tam\u00e9n adoitan ser parte dea mestura. As plantas que se utilizan comunmente para o feo incl\u00faen a herba de Vigo (\"Lolium multiflorum\") e o ballico ou raigr\u00e1s (\"Lolium perenne\"), con mesturas doutras herbas e trevos (vermello, branco e subterr\u00e1neo). A avea, o orxo e mailo trigo tam\u00e9n adoitan formar parte do feo. En moitos pa\u00edses, a alforfa constit\u00fae un feo de calidade superior, para o gando bovino e as bestas.\nEn climas secos e calorosos, o feo est\u00e1 formado de herbas bastas moi secas que te\u00f1en moi pouco valor nutricional, mais non existe outra alternativa para os granxeiros desas zonas.\nO material das follas determina a calidade do feo. Os agricultores intentan xulgar o punto no que a folla dun prado acada o seu m\u00e1ximo antes de cortar a forraxe. O material segado d\u00e9ixase a enxugar de xeito que a maior parte da humidade se perda, pero o material siga rexo de abondo para que a maquinaria o poida apa\u00f1ar do chan e procesalo para o almacenar en fardos, balas ou en monllos.\nUsos.\nO feo empr\u00e9gase normalmente para alimentar a animais dom\u00e9sticos como as ovellas, cabras, vacas e cabalos cando ou onde non hai herba fresca de abondo, ou cando a herba fresca \u00e9 demasiado rica para unha doada dixesti\u00f3n do animal. Os porcos poden alimentarse con feo, mais non dixiren a fibra das plantas moi eficientemente.\nFenificaci\u00f3n.\nA fenificaci\u00f3n ou seca da herba \u00e9 a operaci\u00f3n que consiste someter a desecamento \u00e1 herba acabada de segar, normalmente pola acci\u00f3n do ar e sol.\nAt\u00e9 finais do s\u00e9culo XIX non se fac\u00edan medrar herba e trevo xuntos porque as culturas rotaban. Por\u00e9n, na estaci\u00f3n de crecemento, normalmente a primavera, as granxas produc\u00edan moita m\u00e1is forraxe da que os animais pod\u00edan consumir. Xusto cando o pasto acadaba o seu m\u00e1ximo, inmediatamente antes de que a herba florease se se atinaba ben, cort\u00e1base o pasto. Gran parte segu\u00ed a segarse con gada\u00f1as por cuadrillas de homes. M\u00e1is tarde, isto fac\u00edase con segadoras poxadas por bestas e, a partir dos anos 30, poxadas por tractores. Nos anos 30, unha boa xesti\u00f3n dos pastos demostrou que os pastos m\u00e1is produtivos eran o ballico e o trevo, polo que se tomaban compromisos cando era a hora de segar. M\u00e1is tarde, alg\u00fans granxeiro fac\u00edan cultivos especiais, como a alforfa, para conseguiren feo de alta calidade ou de prop\u00f3sitos especiais.\nDurante o per\u00edodo de secado, de varios d\u00edas, o proceso pod\u00edase acelerar, e os efectos da choiva importaban, d\u00e1ndolle a volta \u00e1 herba. Ao principio isto fac\u00edase a man cunha forca ou un angazo, e m\u00e1is tarde con angazos poxados por tractores. O secado p\u00f3dese acelerar m\u00e1is co uso dunha fenificadora, unha m\u00e1quina que espalla a herba cortada. Este proceso ch\u00e1mase \"fenificaci\u00f3n\".\nPosteriormente, o feo seco amore\u00e1base arrastr\u00e1ndoo a man ou con m\u00e1quinas, de xeito que formase unha p\u00eda lineal. Mentres se \u00eda amoreando, o feo apa\u00f1\u00e1base por outra cuadrilla. Ao principio isto fac\u00edase recoll\u00e9ndoo cunha forca nun carro ou nun cami\u00f3n, e m\u00e1is tarde con angazos de feo enganchados a un autom\u00f3bil, cami\u00f3n ou tractor. Como alternativa, o feo solto pod\u00edase colocar en feixes ou medas para o seu secado antes de recollelo.\nO feo solto traslad\u00e1base a unha zona designada para o amoreamento \u2014normalmente unha zona algo elevada para drenar a auga\u2014 onde se formaba unha p\u00eda de feo ou palleiro. A p\u00eda fac\u00edase a proba de auga (unha tarefa de consider\u00e1bel habilidade) e o feo comprim\u00edase baixo o seu propio peso e cur\u00e1base pola liberaci\u00f3n de calor da humidade residual do feo e das forzas de compresi\u00f3n. A p\u00eda arrode\u00e1base dun valado para a separar do resto da leira. Cando fac\u00eda falla, o palleiro abr\u00edase cun coitelo e cada d\u00eda parte de el utiliz\u00e1base para alimentar os animais. Dependendo da zona, o palleiro pod\u00eda estar apoiado sobre dunha estrutura interna ou baixo un tellado m\u00f3bil que se pod\u00eda baixar mentres se retiraba feo.\nNalgunhas granxas, o feo solto almacen\u00e1base nun alpendre ou alboio, normalmente de xeito que se comprimise e curase. O feo pod\u00eda almacenarse no sollado do alpendre, sobre dos animais, ou nunha palleira, especialmente dese\u00f1ada para abeirar o feo.\nO monllos de feo producen calor interno por mor da fermentaci\u00f3n bacteriana. Se se amorea feo con herba h\u00famida, a calor producida pode ser de abondo para prender lume no palleiro. Os granxeiros te\u00f1en que ter conta dos niveis de humidade para evitaren esta \"combusti\u00f3n espont\u00e1nea\".\nPalleiro.\nOs palleiros ou medas son unha construci\u00f3n r\u00fastica, caracter\u00edstica de lugares como o centro e norte da Pen\u00ednsula Ib\u00e9rica ou zonas agr\u00edcolas de Roman\u00eda. Consiten nunha morea de palla ou de herba seca en forma de cono, que se fai na eira de tal xeito que non se molle coas choivas.Componse dun pau central de madeira sobre o que se acumula o feo cortado.\nA partir do s\u00e9culo XXI, co uso da maquinaria, este xeito de almacenamento foi substitu\u00eddo polas balas ou vultos de palla. Arranxar o feo c\u00f3mpre dunha dedicaci\u00f3n e boa preparaci\u00f3n do mesmo para contar coas condici\u00f3ns \u00f3ptimas para o consumo do mesmo.\nEnfardelamento mecanizado.\nAs enfardeladoras m\u00f3biles, m\u00e1quinas que apa\u00f1ana e enfardelan o feo nun mesmo proceso, desenvolv\u00e9ronse arredor de 1940. As primeiras enfardeladoras produc\u00edan fardos rectangulares o bastante mi\u00fados para que un home puidese levalos na cabeza, coloc\u00e1ndoos no chan. O tama\u00f1o e a forma permit\u00eda que unha persoa puidese recoller estes vultos, amorealos nun veh\u00edculo para o seu transporte cara a zona de almacenamento e despois erguer o palleiro. Como a choiva arrastra os nutrientes do feo, este acostumaba a se almacenar nun alpendre ou se abeiraba cunha lona imperme\u00e1bel.\nDespois dalg\u00fans intentos de mecanizar o transporte de fardos pequenos desde a leira ao palleiro, os granxeiros pasaron a utilizar enfardeladoras que produc\u00edan fardos maiores, maximizando a cantidade de feo que fica abeirada dos elementos. Os vultos rectangulares grandes son f\u00e1ciles de apiar, por\u00e9n os vultos redondos poden facerse m\u00e1is densos e hoxe en d\u00eda son m\u00e1is com\u00fans nos pa\u00edses occidentais. A raz\u00f3n entre o volume e a \u00e1rea da superficie posibilita que moitos granxeiros de zonas secas poidan deixar os fardos \u00e1 intemperie at\u00e9 rematar de seren consumidos. Os granxeiros de zonas h\u00famidas desenvolveron saquetas de pl\u00e1stico para envolver os vultos que se deixan f\u00f3ra.\nEstas grandes balas arredondadas de feo supo\u00f1en un perigo para os granxeiros: de 1992 a 1998, 74 traballadores de granxa morreron en incidentes con fardos redondos de feo. C\u00f3mpre extremar a precauci\u00f3n cando se traballa decote con grandes fardos redondos de feo.\nA colla dunha cantidade m\u00e1xima de feo de gran calidade depende completamente da ocorrencia simult\u00e1nea de condici\u00f3ns \u00f3ptimas da cultura, o agro e mailo clima. Cando isto ocorre, pode haber un per\u00edodo de actividade intensa na granxa de feo no que a colla prosegue at\u00e9 que as condici\u00f3ns clim\u00e1ticas deixan de ser favor\u00e1beis. No per\u00edodo de \"vacaci\u00f3ns de ver\u00e1n\", no que as escolas p\u00fablicas fechaban, era tradici\u00f3n que os rapaces axudaran na colla familiar do feo.\nFebre do feo.\nA febre do feo \u00e9 o estado al\u00e9rxico peri\u00f3dico que aparece na primavera e ver\u00e1n e caracterizado pola presenza de conxuntivite, rinite, e posibilidade de crise asm\u00e1tica, estando causado polo pole das gram\u00edneas."}
{"id": "331317", "revid": "18868", "url": "https://gl.wikipedia.org/wiki?curid=331317", "title": "Feno", "text": ""}
{"id": "331319", "revid": "7802", "url": "https://gl.wikipedia.org/wiki?curid=331319", "title": "Xurxo Aleksandrovich de Rusia", "text": ""}
{"id": "331323", "revid": "22570", "url": "https://gl.wikipedia.org/wiki?curid=331323", "title": "Princeton, Nova Jersey", "text": "Princeton \u00e9 unha comunidade situada no condado de Mercer, Nova Jersey, Estados Unidos. A Universidade de Princeton est\u00e1 situada en devandita comunidade desde 1756. A\u00ednda que Princeton \u00e9 unha \"cidade universitaria\", hai outras instituci\u00f3ns no seu territorio, inclu\u00edndo o Institute for Advanced Study, o Educational Testing Service (ETS), Opinion Research Corporation, Siemens Corporate Research, Bristol-Myers Squibb, Sarnoff Corporation, FMC Corporation, a Fundaci\u00f3n Robert Wood Johnson, Amrep, Church and Dwight, Berlitz International, e a Dow Jones &amp; Company.\nA comunidade \u00e9 equidistante entre Nova York e Filadelfia e est\u00e1 conectada con ambas desde o s\u00e9culo XIX. P\u00f3dese ir \u00e1s d\u00faas cidades por autoestrada.\nA capital de Nova Jersey \u00e9 a cidade de Trenton, pero a residencia oficial do gobernador est\u00e1 en Princeton desde 1945.\nA pesar de que tradicionalmente os princetonianos te\u00f1en unha forte identidade, a comunidade est\u00e1 composta de d\u00faas entidades separadas: un municipio e un borough.\nO borough central est\u00e1 completamente rodeado polo municipio. O borough separouse do municipio en 1894 nunha disputa por taxas escolares; as d\u00faas municipalidades m\u00e1is tarde formaron o Princeton Rexional Schools, e outros servizos p\u00fablicos son controlados de maneira conxunta. Houbo tres referendos propondo a reunificaci\u00f3n, pero foi rexeitada en todas as ocasi\u00f3ns. O borough cont\u00e9n a r\u00faa Nassau, a principal r\u00faa comercial, a maior parte do campus da universidade, e a maior parte dos suburbios creados logo da segunda guerra mundial. O borough e o municipio te\u00f1en unha poboaci\u00f3n de aproximadamente 30.000 habitantes.\nClima.\nPrinceton pos\u00fae un clima continental h\u00famido, e xeralmente ten invernos fr\u00edos e ver\u00e1ns c\u00e1lidos e h\u00famidos. De acordo a Weather.com, a temperatura m\u00e1is baixa rexistrada en Princeton foi de -27\u00a0\u00b0C, o 28 de xaneiro de 1935, e a m\u00e1is alta, de 41\u00a0\u00b0C, o 9 de xullo de 1936.\nEducaci\u00f3n.\nA Universidade de Princeton \u00e9 o elemento dominante da comunidade. O seu campus principal est\u00e1 situado en Nassau Street no borough e ao sur do municipio."}
{"id": "331324", "revid": "98629", "url": "https://gl.wikipedia.org/wiki?curid=331324", "title": "Vladimir Kirilovich de Rusia", "text": "Vladimir Kirilovich de Rusia (en ruso: \"\u0412\u043b\u0430\u0434\u0438\u0301\u043c\u0438\u0440 \u041a\u0438\u0440\u0438\u0301\u043b\u043b\u043e\u0432\u0438\u0447\"), nado en Porvoo, Finlandia o 17 de agosto\u00a0de 1917 e finado en Miami o 21 de abril\u00a0de 1992, foi un pretendente ao trono de Rusia desde 1938 ata a s\u00faa morte.\nTraxectoria.\nPrimeiros anos.\nNado como pr\u00edncipe Vladimir Kirilovich de Rusia, en Porvoo no Gran Ducado de Finlandia, foi o \u00fanico fillo do Gran Duque Cirilo Vladimirovich e a Gran Duquesa Vitoria Feodorovna. Os seus av\u00f3s paternos eran o Gran Duque Vladimir Aleksandrovich e a Gran Duquesa Mar\u00eda Pavlovna. Os seus av\u00f3s maternos eran o Duque Alfredo de Saxonia-Coburgo-Gota e a Gran Duquesa Mar\u00eda Aleksandrovna de Rusia.\nA familia de Vladimir fuxira para a Finlandia despois da Revoluci\u00f3n Rusa de 1917. Abandonaron Finlandia en 1920, cando se mudaron para Coburgo, en Alema\u00f1a. O 8 de agosto de 1922, o pai de Vladimir auto-declarouse curador do trono ruso. Dous anos despois, o 31 de agosto de 1924, o seu pai deu un paso m\u00e1is lonxe e asumiu o t\u00edtulo de \"Tsar e Aut\u00f3crata de Todas as Rusias. Coa asunci\u00f3n do t\u00edtulo imperial, Vladimir pasou a ser tsar\u00e9vich e Gran Duque co estilo de \"Alteza Imperial\". En 1930, a s\u00faa familia deixou a Alema\u00f1a para vivir en Saint-Briac, na Francia onde o seu pai montou a corte.\nNa d\u00e9cada de 1930, Vladimir viviu por alg\u00fan tempo en Inglaterra mentres estudaba na Universidade de Londres e traballaba na f\u00e1brica de equipamento agr\u00edcola Blackstone en Lincolnshire. M\u00e1is tarde regresou \u00e1 Francia, mud\u00e1ndose para a Breta\u00f1a onde afincouse.\nSegunda guerra mundial.\nCoa morte do seu pai en 1938, Vladimir asumiu a xefatura da Familia Imperial rusa. Ese mesmo ano, houbo suxesti\u00f3ns de que el fose o rexente de Ucra\u00edna, mais rexeitou a idea, afirmando que nunca axudar\u00eda \u00e1 disolver Rusia.\nDurante a segunda guerra mundial, Vladimir viviu en Saint-Briac-sur-Mer. En 1942 tanto el como a s\u00faa comitiva foron colocados nun campo de concentraci\u00f3n en Compi\u00e8gne despois de rexeitar escribir un manifesto onde incentivase aos refuxiados rusos a apoiar aos nazis contra a Uni\u00f3n Sovi\u00e9tica.\nEn 1994, o ex\u00e9rcito alem\u00e1n trasladou a familia ao continente por temor a unha invasi\u00f3n costeira. Os alem\u00e1ns estaban traslad\u00e1ndoos a Par\u00eds cando xurdiu unha orde de levalos a Wittel. Por\u00e9n, Wittel demostrou ser pouco seguro, e foron trasladados \u00e1 mesma Alema\u00f1a. Vladimir viviu nun castelo pertencente ao marido da s\u00faa irm\u00e1 Mar\u00eda Kirilovna, en Amorbach, Baviera ata 1945. Logo da derrota de Alema\u00f1a, Vladimir rexeitou seguir vivindo no pa\u00eds por temor a caer en mans dos sovi\u00e9ticos. Vladimir trasladouse a Austria, preto da fronteira con Liechtenstein. M\u00e1is tarde tratou de moverse xunto ao ex\u00e9rcito do xeneral Smyslovsky para cruzar a fronteira, pero nin en Liechtenstein nin en Su\u00edza permit\u00edronlle a entrada, tendo que permanecer na zona americana de Austria.\nA s\u00faa t\u00eda materna, a infanta Beatriz de Saxonia-Coburgo-Gota, conseguiulle finalmente un visado espa\u00f1ol co que puido establecerse con ela en Sanl\u00facar de Barrameda.\nPosguerra e matrimonio.\nVladimir casou coa princesa Leonida Georgievna Bagration-Moukhransky o 13 de agosto de 1948 en Lausanne, Su\u00edza. As leis paulinas que rex\u00edan \u00e1 Familia Imperial ditaban que os fillos resultantes dun matrimonio \"entre iguais\", \u00e9 dicir, entre unha princesa proveniente dunha casa real do mesmo tipo que os Romanov, pod\u00edan ser inclu\u00eddos na li\u00f1a de sucesi\u00f3n. A pesar de que a dinast\u00eda de Leonida, os Bagration, fora unha casa reinante en Xeorxia desde a Idade Media, os seus representantes non ti\u00f1an un trono desde 1505, ano no que pasaron a ser unha familia m\u00e1is da nobreza rusa. Xurdiron ent\u00f3n algunhas controversias sobre a cuesti\u00f3n se o matrimonio de Vladimir foi igualitario e, polo tanto, se os seus dereitos pasaron \u00e1 s\u00faa filla Mar\u00eda ou a outra rama da familia,\u00a0trala s\u00faa morte. O estatuto real da Casa de Bragation foi reco\u00f1ecido permanentemente por Rusia no Tratado de Georgievsk\u00a0de 1783 e confirmado por un decreto de 1946 do propio Vladimir como xefe da Casa Imperial.\nOs xefes das outras ramas da familia, o pr\u00edncipe Vsevolod Ivanovich, Roman Petrovich e Andr\u00e9s Aleksandrovich escrib\u00edronlle a Vladimir en 1969 para informalo de que o seu matrimonio era desigual e a que a s\u00faa esposa non ti\u00f1a orixes m\u00e1is nobres que os doutras esposas de pr\u00edncipes Romanov.\nEn 1952, Vladimir apelou \u00e1s potencias occidentais para entrar nunha guerra contra a Uni\u00f3n Sovi\u00e9tica. O 23 de decembro\u00a0de 1969 escribiu un decreto polo que, na s\u00faa eventual morte, a s\u00faa filla ser\u00eda a \"curadora do trono imperial\". Isto foi visto como unha tentativa de asegurar que o trono permanec\u00eda na s\u00faa rama da familia, acto que as outras ramas consideraron ilegal.\nA s\u00faa primeira, e \u00fanica, visita a Rusia tivo lugar en novembro de 1991, pouco antes da ca\u00edda do r\u00e9xime sovi\u00e9tico, cando foi convidado polo presidente da C\u00e1mara de San Petersburgo, Anatoly Sobchak.\nDevanceiros.\nDevanceiros de Vladimiro Kirilovich"}
{"id": "331326", "revid": "85894", "url": "https://gl.wikipedia.org/wiki?curid=331326", "title": "Jes\u00fas Teijeiro P\u00e9rez", "text": "Jes\u00fas Teijeiro P\u00e9rez, nado en Baamonde (Begonte) o 5 de xaneiro de 1892 e finado en Oviedo o 27 de outubro de 1936, foi un militar galego.\nTraxectoria.\nEstudou no Seminario de Lugo, pero despois ingresou na Academia de Infanter\u00eda de Toledo en 1912, e recibiu o despacho de segundo tenente en 1915. En 1917 incorporouse ao 2\u00ba Batall\u00f3n de Cazadores de Madrid en Tetu\u00e1n. En 1921 solicitou o ingreso na Legi\u00f3n de Extranjeros, e en 1925 encargouse do mando da 5\u00aa Bandeira da Legi\u00f3n, participando no desembarco de Alhucemas. Ascendeu a Tenente Coronel en 1928, deixou a Legi\u00f3n, e foi destinado na Zona de Reclutamento de Lugo, onde casou con Luisa Revilla Vidal. Coa proclamaci\u00f3n da Rep\u00fablica e a promulgaci\u00f3n da Lei Aza\u00f1a, solicitou o retiro e marchou residir \u00e1 Coru\u00f1a. Coa sublevaci\u00f3n do 18 de xullo de 1936 ofreceuse ao seu amigo o Coronel Mart\u00edn Alonso, que lle encargou organizar e instru\u00edr as milicias Caballeros de La Coru\u00f1a. Organiz\u00e1ronse as columnas galegas para avanzar sobre Asturias, unha delas estaba baixo o mando do comandante Ceano, que ocupou Ribadeo, A Veiga e Navia. Cando o comandante Ceano resultou gravemente ferido, enviaron a Teijeiro para substitu\u00edlo. Entrou en Oviedo o 17 de outubro de 1936, rompendo o cerco que sufr\u00eda a cidade. Poucos d\u00edas despois, o 27 de outubro, morreu v\u00edtima dun bombardeo.\nReco\u00f1ecementos.\nUnha r\u00faa de Oviedo leva o seu nome e ten un monumento na antigamente denominada praza da Liberaci\u00f3n. Unha r\u00faa da Coru\u00f1a recibiu o seu nome entre febreiro de 1939 e xaneiro de 2016.."}
{"id": "331329", "revid": "98629", "url": "https://gl.wikipedia.org/wiki?curid=331329", "title": "Fealdade", "text": "A fealdade \u00e9 unha caracter\u00edstica o m\u00e1is ben unha percepci\u00f3n dun ser vivo ou inanimado, cuxa aparencia \u00e9 visualmente desagrad\u00e1bel e resulta nunha avaliaci\u00f3n desfavor\u00e1bel.\nUn ser feo ou laido \u00e9 un ser non atraente, mais si repulsivo, ou at\u00e9 mesmo ofensivo, aos que comparten ou non dos mesmos valores culturais. O seu oposto \u00e9 a beleza, beldade ou fermosura, e as\u00ed como esta, a fealdade envolve un xu\u00edzo subxectivo a trav\u00e9s dos \"ollos de quen ve\", podendo variar de padr\u00f3ns, e dependendo da cultura de cada un. Contodo, pode haber excepci\u00f3ns persoais: \"quen ama o feo, bonito lle parece\". As\u00ed, a percepci\u00f3n da fealdade pode adquirir un car\u00e1cter moi vari\u00e1bel, como no conto de fadas \"O parrulo feo\" de Hans Christian Andersen.\nAs persoas desprovistas de agrado a quen ve, adoitan ser m\u00e1is discriminadas, recibindo mesmo salarios dun 10% ou 15% menos ca os traballadores considerados guapos, e incluso son menos propensas a seren contratadas. Existe falta de recursos legais para combater a discriminaci\u00f3n."}
{"id": "331330", "revid": "18868", "url": "https://gl.wikipedia.org/wiki?curid=331330", "title": "Laido", "text": ""}
{"id": "331331", "revid": "98629", "url": "https://gl.wikipedia.org/wiki?curid=331331", "title": "Dasypus kappleri", "text": "Dasypus kappleri, co\u00f1ecido vulgarmente na bibliograf\u00eda internacional como armadillo de foci\u00f1o longo grande, \u00e9 unha especie de mam\u00edfero placentario da orde dos cingulados e da s\u00faa \u00fanica familia, a dos dasip\u00f3didos, que vive en gran poarte de Suram\u00e9rica: Colombia, Venezuela, Ecuador, G\u00fciana, Suriname, G\u00fciana francesa, o Per\u00fa, Bolivia e o Brasil.\nCaracter\u00edsticas, h\u00e1bitat e biolox\u00eda.\n\u00c9 unha das m\u00e1is grandes especies de armadillo, xa que mide entre os 83 e os 106\u00a0cm de lonxitude total e pesa xeralmente entre os 8,5 e o 10,5\u00a0kg, a\u00ednda que pode alcanzar at\u00e9 os 15\u00a0kg.\nTr\u00e1tase dun animal solitario, nocturno, terrestre, que xeralmente vive nas proximidades de arroios e pantanos. Alim\u00e9ntase de artr\u00f3podos, especialmente formigas e t\u00e9rmites, e doutros invertebrados.\nA s\u00faa \u00e1rea de dispersi\u00f3n est\u00e1 restrinxida aos bosques tropicais e as terras baixas h\u00famidas das concas dos r\u00edos Orinoco e Amazonas. En zonas de sabana s\u00f3 habita en zonas illadas boscosas. Constr\u00fae tobos en solos ben drenados.\nTen espor\u00f3ns nas s\u00faas patas traseiras que lle permiten arrastrarse de xeonllos en t\u00faneles estreitos. Cando se sente en perigo, pode desprender un cheiro almiscrado desagrad\u00e1bel.\nAs femias tipicamente paren d\u00faas cr\u00edas port camada.\nTaxonom\u00eda.\nA especie foi descrita en 1862 polo naturalista alem\u00e1n Friedrich von Krauss en \"Archiv Naturgesch.\", 28 (1): 20.\nNa actualidade reco\u00f1\u00e9cense, dentro da especie, d\u00faas subespecies: "}
{"id": "331332", "revid": "22795", "url": "https://gl.wikipedia.org/wiki?curid=331332", "title": "Armadillo de foci\u00f1o longo grande", "text": ""}
{"id": "331336", "revid": "98629", "url": "https://gl.wikipedia.org/wiki?curid=331336", "title": "Vladimir Aleksandrovich de Rusia", "text": "Vlad\u00edmir Aleksandrovich de Rusia (en ruso: \"\u0412\u043b\u0430\u0434\u0438\u043c\u0438\u0440 \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447\") nado en Tsarskoe Selo o 22 de abril de 1847 e finado na mesma cidade o 17 de febreiro de 1909, foi o cuarto fillo dos tsares Alexandre II de Rusia e de Mar\u00eda de Hesse, filla de Lu\u00eds II de Hesse-Darmstadt. Era irm\u00e1n do tsar Alexandre III de Rusia, que reinou de 1881 a 1894, e t\u00edo do \u00faltimo tsar de Rusia Nicolao II.\nOcupou importantes cargos pol\u00edticos e militares durante os reinados do \u00faltimos tres tsares de Rusia.\nTraxectoria.\nPrimeiros anos.\nNado o 22 de abril de 1847 no palacio de Tsarskoe Selo, o gran duque Vladimir Aleksandrovich Romanov foi o cuarto fillo do tsar Alexandre II de Rusia e de Mar\u00eda de Hesse-Darmstadt.\nAos 8 anos, o tsar Nicolao I morr\u00eda, de modo que o seu pai pasaba a sucedelo como tsar de Rusia. O Gran Duque Vladimir Aleksandrovich recibiu unha educaci\u00f3n esmerada, interes\u00e1ndose pola literatura e as artes. Como os membros homes da dinast\u00eda Romanov, estivo involucrado na carreira militar. Trala morte do tsar\u00e9vich Nicolao Aleksandrovich, Vladimir Aleksandrovich quedou como segundo herdeiro ao trono. A diferenza do seu irm\u00e1n Alexandre, Vladimir demostrou ser ambicioso, e a punto estivo de ser novo herdeiro ao trono cando o seu irm\u00e1n quixo casar de forma morgan\u00e1tica, pero finalmente non o fixo. A relaci\u00f3n entre os dous irm\u00e1ns, a\u00ednda que foi cordial, nunca foi moi calorosa.\nMatrimonio e descendencia.\nVladimir Aleksandrovich casou o 28 de agosto de 1874 en San Petersburgo coa duquesa Mar\u00eda Isabel Leonor Alexandrina de Mecklemburgo-Schwerin (1854-1920), que tomou o nome de Mar\u00eda Pavlovna trala s\u00faa conversi\u00f3n \u00e1 fe ortodoxa. Era filla do Gran Duque Federico Francisco II de Mecklemburgo-Schwerin e da Princesa Augusta de Reuss-K\u00f6stritz. Mar\u00eda era bisneta da Gran Duquesa Helena Pavlovna de Rusia, filla do Emperador Paulo I de Rusia. Por tanto, Vlad\u00edmir era primo segundo do pai de Mar\u00eda. Con todo, segundo a ascendencia de Federico Guillerme III de Prusia, os c\u00f3nxuxes eran primos segundos. Vladimir e a s\u00faa muller foron a vivir ao Palacio de Vladimir, constru\u00eddo polo seu pai para el entre 1867-1872.\nA parella tivo cinco fillos: \nO fillo m\u00e1is vello de Vladimir, o gran duque Cirilo Vladimirovich de Rusia casou en 1905 coa s\u00faa prima irm\u00e1 Vitoria Melita de Saxonia-Coburgo-Gotha, filla da gran duquesa Mar\u00eda Aleksandrovna de Rusia. Este matrimonio foi rexeitado por Nicolao II, pois a Igrexa Ortodoxa rusa prohib\u00eda o matrimonio entre primos irm\u00e1ns, polo que Cirilo foi desposu\u00eddo do seu t\u00edtulo imperial. Ademais, Vitoria Melita estaba divorciada do seu primeiro marido, algo que non se v\u00eda apropiado na conservadora corte rusa, m\u00e1is a\u00ednda se este era o irm\u00e1n da tsarina, o gran duque Ernesto Lu\u00eds de Hesse-Darmstadt. O tratamento do seu fillo creou unha loita entre Vlad\u00edmir Aleksandrovich e o tsar. Con todo, despois de varias mortes na familia, Cirilo quedou terceiro na li\u00f1a de sucesi\u00f3n ao trono imperial, e Nicolao II acordou restablecelo nos seus t\u00edtulos imperiais, d\u00e1ndolle \u00e1 s\u00faa esposa o t\u00edtulo de Gran Duquesa Vitoria Feodorovna.\nVladimir Aleksandrovich morreu en 1909. Despois da Revoluci\u00f3n rusa de 1917, Cirilo Vladimirovich foi proclamado emperador en Par\u00eds en 1924, no exilio. Desta maneira, a li\u00f1a do gran duque Vladimir Aleksandrovich recibiu a condici\u00f3n de agnada da casa imperial. Vladimir Aleksandrovich era o av\u00f3 paterno do pretendente, o gran duque Vladimir Kirilovich de Rusia, nado en 1917.\nDevanceiros.\nDevanceiros de Vladimir Aleksandrovich de Rusia"}
{"id": "331337", "revid": "8354", "url": "https://gl.wikipedia.org/wiki?curid=331337", "title": "Francisco Salgado de Somoza", "text": "Francisco Salgado de Somoza, nado na Coru\u00f1a contra 1595 e finado en 1664 foi un xurisconsulto e abade galego.\nTraxectoria.\nSalgado exerceu a avogac\u00eda na Real Audiencia da s\u00faa cidade natal e posteriormente marchou a Madrid, onde chegou precedido de gran fama, e tivo ao seu cargo por un tempo a vigair\u00eda do arcebispado de Toledo.\nFilipe IV, estimando a rectitude e ilustraci\u00f3n de Salgado, nomeouno xu\u00edz en Sicilia. Iniciou a viaxe, mais ao chegar a X\u00e9nova soubo que fora nomeado para outro cargo en Valladolid, onde exerceu como xu\u00edz.\nM\u00e1is tarde, foi membro do Consello de Facenda e no Concello de Castela, no que estivo durante alg\u00fans anos. Posteriormente, arelando descansar deixou o posto e aceptou a abad\u00eda de Alcal\u00e1 en Granada que lle concedeu o mesmo rei."}
{"id": "331338", "revid": "1131", "url": "https://gl.wikipedia.org/wiki?curid=331338", "title": "Francisco de Trillo y Figueroa", "text": "Francisco de Trillo y Figueroa, nado en Cerv\u00e1s (Ares) en 1618 e finado en Granada en 1680 foi un poeta culteranista e historiador galego en lingua castel\u00e1.\nTraxectoria.\nTrillo naceu en 1618 no castelo de San Marti\u00f1o, en Ares. En 1632 a s\u00faa familia trasladouse a Granada, onde frecuentou ambientes literarios e estableceu amizade co poeta Pedro Soto de Rojas, do que prologou o libro \"Jard\u00edn cerrado\". Seguiu a carreira das armas e foi soldado en Italia e posiblemente en Flandres, mais abandonou esta vida e volveu a Granada para dedicarse \u00e1s letras. Foi influ\u00eddo por Luis de G\u00f3ngora e a est\u00e9tica do Culteranismo e consagrouse a traballos eruditos. Faleceu en Granada en 1680.\nObras.\nEscribiu unha epopea culta, \"Neapolisea: poema heroyco y panegirico al Gran Capitan Gonzalo Fern\u00e1ndez de Cordoua\" (Granada: por Baltasar de Bol\u00edvar e Francisco S\u00e1nchez, 1651), sobre a figura e faza\u00f1as de Gonzalo Fern\u00e1ndez de C\u00f3rdoba, o \"Gran Capit\u00e1n\". O seu estilo culterano desgustou o cr\u00edtico Marcelino Men\u00e9ndez Pelayo. Ese estilo tam\u00e9n se advirte en \"Poes\u00edas varias, heroicas, sat\u00edricas y amorosas\" (1652), colecci\u00f3n que incl\u00fae traduci\u00f3ns de Anacreonte, composici\u00f3ns inspiradas na \"Biblia\" e unha \"F\u00e1bula de Leandro\" procedente de Ovidio. Foi tam\u00e9n un poeta festivo e sat\u00edrico ao estilo de G\u00f3ngora. Cons\u00e9rvase unha \"Historia de Granada\" da s\u00faa autor\u00eda no Museo Brit\u00e1nico."}
{"id": "331339", "revid": "89787", "url": "https://gl.wikipedia.org/wiki?curid=331339", "title": "Rodrigo de Santiago", "text": "Rodrigo Alfredo de Santiago Maj\u00f3, nado en Barakaldo (Biscaia) o 23 de setembro de 1907 e finado na Coru\u00f1a o 30 de setembro de 1985, foi un m\u00fasico espa\u00f1ol.\nTraxectoria.\nCursou estudos musicais no Conservatorio de Bilbao con Rafael Navarro (viol\u00edn), Jes\u00fas Guridi (harmon\u00eda), Jos\u00e9 Sainz Basabe (composici\u00f3n) e Armand Marsik (orquestraci\u00f3n e direcci\u00f3n). Aos dezaseis anos obtivo a praza de violinista na Orquestra Municipal de Bilbao.\nEntre 1931 e 1936 foi director da banda de Mungia (Biscaia) e entre 1940 e 1947 da de Valencia de Don Juan (Le\u00f3n). Entre 1947 e 1967 viviu na Coru\u00f1a, dirixiu a Orquestra Municipal da Coru\u00f1a e a Coral Polif\u00f3nica El Eco. Durante estes anos desenvolveu o seu labor docente no Conservatorio coru\u00f1\u00e9s de M\u00fasica e Declamaci\u00f3n como subdirector e catedr\u00e1tico de harmon\u00eda e composici\u00f3n.\nObra.\nO seu labor creativo incl\u00fae d\u00faas zarzuelas, catro ballets, tres sinfon\u00edas e catro concertos. Compuxo tam\u00e9n varias obras s\u00ednfonico-corais (entre elas un r\u00e9quiem) e obras para banda, para diversos conxuntos instrumentais e para coro.\nAmais deixou numerosos escritos musicais, tanto sobre m\u00fasica galega como sobre m\u00fasica vasca."}
{"id": "331340", "revid": "7802", "url": "https://gl.wikipedia.org/wiki?curid=331340", "title": "Mar\u00eda Aleksandrovna (Mar\u00eda de Hesse-Darmstadt)", "text": ""}
{"id": "331341", "revid": "7802", "url": "https://gl.wikipedia.org/wiki?curid=331341", "title": "Vladimir Aleksandrovich Romanov", "text": ""}
{"id": "331343", "revid": "56817", "url": "https://gl.wikipedia.org/wiki?curid=331343", "title": "Nicolao Nikolaevich de Rusia", "text": "Nicolao Nikolaevich de Rusia pode referirse a:"}
{"id": "331345", "revid": "98629", "url": "https://gl.wikipedia.org/wiki?curid=331345", "title": "Nicolao Nikolaevich de Rusia (1831\u20131891)", "text": "Nicolao Nikolaevich Romanov (en ruso: \"\u041d\u0438\u043a\u043e\u043b\u0430\u0439 \u041d\u0438\u043a\u043e\u043b\u0430\u0435\u0432\u0438\u0447\") nado en Tsarskoe Selo o 27 de xullo de 1831 e finado en Alupka o 13 de abril de 1891, foi un Gran Duque de Rusia. Sexto fillo do tsar Nicolao I de Rusia e da tsarina Carlota de Prusia. Tam\u00e9n \u00e9 co\u00f1ecido como Nicolao Nikolaevich o Vello para diferencialo do seu fillo Nicolao Nikolaevich o Mozo. Adestrado para o ex\u00e9rcito, comandou ao ex\u00e9rcito ruso do Danubio como mariscal de campo durante a Guerra Ruso-Turca (1877-1878).\nTraxectoria.\nOs seus pais foron moi cari\u00f1osos con cada un dos seus fillos, aos que deron unha excelente educaci\u00f3n. O tsar preparou a Nicolao para unha carreira no ex\u00e9rcito. O mesmo d\u00eda do seu nacemento foi nomeado coronel honorario da Garda de Lanceiros e foi enlistado na Garda de Zapadores. Soldado a maior parte da s\u00faa vida, entrou por primeira vez en combate durante a Guerra de Crimea, cando contaba cunha vintena de anos. Al\u00ed, participou na batalla de Inkerman (1854). O Gran duque Nicolao Nikolaevich mostrou un especial interese na enxe\u00f1ar\u00eda militar. En 1856, foi nomeado Inspector xeral de enxe\u00f1eiros e, en 1864, converteuse en comandante da Garda Imperial. En 1873, acompa\u00f1ou ao seu irm\u00e1n, Alexandre II, a Berl\u00edn \u00e1 reuni\u00f3n do tres emperadores: de Rusia, Alema\u00f1a e Austria.\nA cima da s\u00faa carreira foi a Guerra Ruso-Turca (1877-1878), cando foi nomeado comandante en xefe dos ex\u00e9rcitos rusos do Danubio, a pesar de que a s\u00faa reputaci\u00f3n como estratego era moi mala. O Gran Duque non tivo ningunha distinci\u00f3n particular nos \u00e9xitos iniciais no conflito, os cales foron seguidos por terribles reveses cando o ex\u00e9rcito estivo baixo as s\u00faas ordes. Trala expulsi\u00f3n das tropas rusas de Rumelia e os ataques errados \u00e1 cidade de Pleven, Nicolao Nikolaevich foi apartado do mando, a\u00ednda que en teor\u00eda mant\u00edvose no seu posto. A vitoria dos seus subordinados permitiulle participar no \u00e9xito en Adrian\u00f3polis e no tratado de San Stefano; pero cando terminou a guerra, foi criticado por non apoderarse de Constantinopla, cando o seu cuartel xeral xa estaba establecido en Adrian\u00f3polis. O Gran Duque tam\u00e9n sufriu a gran vergo\u00f1a de ser acusado de irregularidades financeiras, de recibir subornos e malversar di\u00f1eiro do goberno.\nA pesar desta situaci\u00f3n, o seu irm\u00e1n o tsar Alexandre II promoveu a carreira de Nicolao Nikolaevich e nomeouno comandante da rexi\u00f3n militar de San Petersburgo. Finalmente, recibiu o rango de mariscal xeral de campo, inspector xeral de cabalar\u00eda e inspector xeral das forzas de enxe\u00f1eiros rusos. Nicolao Nikolaevich non s\u00f3 foi unha figura militar influente, sen\u00f3n que tam\u00e9n serviu no Consello de Estado.\nGran Duque de Rusia.\nAlto, forte e cunha longa e delgado nariz, Nicolao Nikolaevich non era nin moi guapo nin intelixente. Era un incrible mullereiro, \"amaba a todas as mulleres, excepto \u00e1 s\u00faa esposa\", como escribiu un contempor\u00e1neo. Gozaba da vida do ex\u00e9rcito, da caza e era un co\u00f1ecido \"gourmet\". Tam\u00e9n era un experto en gando bovino, cans de puro sangue, cabalos de cr\u00eda e na pesca. Na s\u00faa luxosa residencia de San Petersburgo, o Palacio Nikolaievski, constru\u00eddo entre 1853 e 1861, os cabalos eran un dos seus temas favoritos de conversaci\u00f3n. O gran duque Nicolao tomou grande interese na xesti\u00f3n das s\u00faas leiras, pero non era capaz de inspirar afecto, mesmo entre os m\u00e1is pr\u00f3ximos a el.\nMatrimonio e descendencia.\nNicolao Nikolaevich casou de mala gana coa s\u00faa curm\u00e1 segunda, a Gran duquesa Alexandra Petrovna, antes princesa Alexandra de Oldenburgo (1838-1900), cuxa avoa paterna era unha filla do emperador Paulo I. A voda tivo lugar en San Petersburgo o 6 de febreiro de 1856. Alexandra era sinxela e non sofisticada, polo que ao pouco tempo, a parella deuse conta de que ti\u00f1an pouco en com\u00fan. Tiveron dous fillos:\nO matrimonio tivo problemas desde o principio e, catro anos m\u00e1is tarde, Nicol\u00e1s comezou unha relaci\u00f3n permanente con Catarina Chislova, unha bailarina do teatro en Krasnoe Selo (hoxe distrito de San Petersburgo). O Gran Duque outorgou un rango de arist\u00f3crata ao seu amante e os fillos ilex\u00edtimos da parella tomaron o apelido Nikolaiev (e non Romanov). O tsar Alexandre II fixo caso omiso da relaci\u00f3n do seu irm\u00e1n, pero aconselloulle ser discreto. A s\u00faa relaci\u00f3n era bastante co\u00f1ecida e tiveron cinco fillos: \n\u00daltimos anos.\nNicolao estaba en Cannes cos seus dous fillos cando o seu irm\u00e1n Alexandre II foi asasinado, volvendo inmediatamente a Rusia en marzo de 1881. O ascenso ao trono ruso do seu sobri\u00f1o, Alexandre III, marcou o comezo da diminuci\u00f3n de responsabilidades exercidas polo Gran Duque. Alexandre III non sent\u00eda simpat\u00eda algunha polo seu t\u00edo e este foi privado de toda a s\u00faa influencia. A s\u00faa autoridade diminu\u00edu a\u00ednda m\u00e1is cando foi involucrado nuns pedidos fraudulentos do ex\u00e9rcito. Cando o Gran duque tratou de explicar as s\u00faas acci\u00f3ns na \"Nouvelle Revue\" de Par\u00eds, atacou indiscretamente aos funcionarios do goberno e aos comandantes militares e, finalmente, foi apartado do seu cargo. Alexandre III tam\u00e9n o criticou as s\u00faas relaci\u00f3ns extramatrimoniais.\nPara ent\u00f3n, Nicolao viv\u00eda abertamente coa s\u00faa amante. A s\u00faa esposa deixouno en 1881 e trasladouse a K\u00ediv, pero a Gran Duquesa negouse a concederlle o divorcio que el desexaba. A parella de fillos adultos tomou partido pola s\u00faa nai, pero continuaron vivindo no palacio. Catarina Chislova solicitaba vehementemente a Nicolao que provese para ela e os seus fillos, raz\u00f3n pola cal pronto se arruinou e debeu hipotecar o seu palacio de San Petersburgo. En 1882, Nicolao foi posto baixo supervisi\u00f3n debido \u00e1 dilapidaci\u00f3n da s\u00faa fortuna, e viviu como un cabaleiro nunha modesta casa.\nIncapaz de conseguir o divorcio, o Gran Duque ti\u00f1a a esperanza de sobrevivir \u00e1 s\u00faa esposa e casar coa s\u00faa ent\u00f3n amante, pero foi Catarina Chislova quen morreu inesperadamente en Crimea, mentres que a gran duquesa Alexandra Petrovna sobreviviuno nove anos. Pouco despois da morte do seu amante, Nicolao toleou; enfermou dun cancro de boca que se estendeu ao seu cerebro. Sufriu de alucinaci\u00f3ns e estaba convencido de que todas as mulleres namor\u00e1banse del. Durante unha presentaci\u00f3n de ballet, o Gran Duque chegou a atacar a un mozo bailar\u00edn que cr\u00eda que era unha muller. En 1890, Nicolao foi declarado demente e encerroullo en Crimea. Faleceu en Alupka, un ano despois. A reputaci\u00f3n do Gran Duque na corte imperial era mala e a s\u00faa morte non foi moi sentida. Dilapidara toda a s\u00faa enorme riqueza e o seu palacio foi vendido inmediatamente para cancelar as s\u00faas inmensas d\u00e9bedas.\nDevanceiros.\nDevanceiros de Nicolao Nikolaevich Romanov"}
{"id": "331346", "revid": "7802", "url": "https://gl.wikipedia.org/wiki?curid=331346", "title": "Nicolao Nikolaevich o Vello", "text": ""}
{"id": "331347", "revid": "1888", "url": "https://gl.wikipedia.org/wiki?curid=331347", "title": "Jos\u00e9 Antonio Varela Casal", "text": "Jos\u00e9 Antonio Varela Casal, finado en Antas de Ulla o 24 de xullo de 1998, foi un pol\u00edtico galego do PPdeG.\nTraxectoria.\nFillo de Francisco Varela Ouro. Funcionario do Concello de Antas de Ulla. Nas elecci\u00f3ns municipais de 1991 encabezou a candidatura do Partido Popular de Galicia \u00e1 alcald\u00eda de Antas de Ulla e foi elixido alcalde con maior\u00eda absoluta. Nas municipais de 1995 volveu ser elixido alcalde con maior\u00eda absoluta. Foi deputado provincial. Finou en Antas de Ulla o 24 de xullo de 1998. Sucedeuno interinamente Jos\u00e9 Robustiano Taboada, ata que foi elixido alcalde o seu fillo Javier Varela P\u00e9rez a finais de agosto. Nas municipais de 1999 encabezou a candidatura do PP o seu fillo Javier Varela P\u00e9rez e foi elixido alcalde."}
{"id": "331348", "revid": "1131", "url": "https://gl.wikipedia.org/wiki?curid=331348", "title": "Mosteiro de Santa Mar\u00eda da Franqueira", "text": "O mosteiro de Santa Mar\u00eda da Franqueira foi un pequeno mosteiro cisterciense de orixe medieval, situado nas abas do monte de Paradanta, nun noutrora inacces\u00edbel lugar da parroquia da Franqueira (Ca\u00f1iza). Do antigo mosteiro s\u00f3 se conserva a igrexa parroquial. Foi levantado polos se\u00f1ores de Sobroso no s\u00e9culo XIII, inicialmente para a orde dos Bernardos. No lugar cel\u00e9brase a popular romar\u00eda da Franqueira, cunha antiga peregrinaci\u00f3n de todas as parroquias da contorna, do sur de Galicia e mesmo do norte de Portugal.\nHistoria.\nA historia dos inicios do mosteiro e da adoraci\u00f3n \u00e1 Virxe vese chea de lendas e contos, alg\u00fans posibelmente herdeiros dunha orixe pag\u00e1 c\u00e9ltico-galaica. Xa no ano 570 no parroquial suevo nom\u00e9anse parroquias cristi\u00e1s na zona, primeira evanxelizaci\u00f3n da Gallaecia. Seica a fundaci\u00f3n do mosteiro da Franqueira fose arredor do ano 580 polo bispo Marti\u00f1o de Dumio. O termo Franqueira (tam\u00e9n escrito antigamente \"Franqueyra\") procede do xermano e significar\u00eda: \u201clugar dos homes libres ou francos, honrados\u201d. No s\u00e9culo VIII, durante as breves invasi\u00f3ns sarracenas, crese que a imaxe da Virxe foi agochada.\nNo s\u00e9culo XI d\u00e9ronse as invasi\u00f3ns viquingas e normandas e \u00e9 daquela cando as tradici\u00f3ns din que se atopou a Virxe no Coto da Vella (cume de 924 m de altitude da Paradanta). S\u00e1bese que a imaxe se venerou nunha ermida, posibelmente froito dunha cristianizaci\u00f3n dun lugar de culto pag\u00e1n e celta, e despois trasladouse \u00e1 actual igrexa. Foi, pois, unha das advocaci\u00f3ns m\u00e1is antigas de Galicia. A lenda di que a Virxe foi atopada embaixo dunhas rochas no tal Coto da Vella por unha veci\u00f1a que creu ver un resplandor nos penedos. A imaxe axi\u00f1a se fixo moi popular e foi considerada milagreira.\nDisque os veci\u00f1os de Luneda se enfrontaron aos da Franqueira, porque quer\u00edan a construci\u00f3n da capela nas s\u00faas terras. A decisi\u00f3n final tomouse dun xeito moi especial: carrexouse a imaxe da Virxe nun carro de bois aos que lles vendaron os ollos; o primeiro lugar onde estes se detivesen a beber, \u00e9 onde erguer\u00edan o templo. Os bois detiv\u00e9ronse no manancial da Franqueira. En 1968 colocouse unha imaxe de pedra da Virxe no Coto da Vella, en lembranza do lugar onde se atopara inicialmente a Virxe. A tradici\u00f3n de levar a Virxe nun carro de bois durante a romar\u00eda ref\u00edrese a este feito..\nO primeiro testemu\u00f1o serio da existencia do mosteiro \u00e9 do ano 1063, cando o rei de Galiza e Le\u00f3n Fernando I fixo unha doaz\u00f3n ao seu abade Alvito e aos freires que nel moraban. Aproximadamente en 1293 adheriuse \u00e1 Orde do C\u00edster, despois de d\u00e9cadas de inexistencia da orde en Galicia. O s\u00e9culo XIV foi o da plena consolidaci\u00f3n do mosteiro, constru\u00eduse o complexo mon\u00e1stico do que s\u00f3 se conserva a igrexa medieval, e recib\u00edronse varias doaz\u00f3ns significativas pola gran veneraci\u00f3n que ti\u00f1a a Virxe. No ano 1343 levantouse a portada rom\u00e1nica, segundo reza o lintel. \u00c9 curioso un testamento de 1361 do veci\u00f1o de Ribadavia: Joh\u00e1n Gomes que manda \"yr en romaria por min huun home ou moller con oferta e con candea a Santa Mar\u00eda da Franqueira, tama\u00f1a candea como eu de meu estado\".\nEn 1444 o rei Afonso VII de Le\u00f3n e Galiza concede un privilexio ao mosteiro. No s\u00e9culo XIV, Paio Sorreda de Soutomaior incorpora ao patrimonio varios coutos, inclu\u00eddo o extinguido mosteiro de Castel\u00e1ns, en Covelo para que A Franqueira conservase a categor\u00eda abacial ao ingresar na Congregaci\u00f3n de Castela, que se produce en 1521 mediante bula outorgada polo Papa Le\u00f3n X.\nNo ano 1572 o Conde de Salvaterra intentou que o mosteiro recuperase o rango abacial, mais non se conseguiu pola grande esixencia econ\u00f3mica que implicaba. As\u00ed, durante a Idade Moderna, A Franqueira tivo a categor\u00eda menor de priorado ou presidencia, poucos monxes, e rendas baixas. Dende 1689 a 1692 fix\u00e9ronse diversas obras no mosteiro: corredor, coci\u00f1a, refectorio, celas, etc. Tam\u00e9n se constru\u00edu o retablo, o sagrario e unha imaxe do Resucitado na igrexa. En 1699 ampliouse a \u00e1bsida coa s\u00faa b\u00f3veda, embeleceuse o presbiterio cun retablo do que se conservan as imaxes dos fundadores cistercienses e substitu\u00edronse por un baldaquino arroco. En 1750, s\u00e1bese grazas ao censo do Marqu\u00e9s de Ensenada que a vila contaba con gran sona; exist\u00eda unha hospedar\u00eda monacal, unha botica, catro mes\u00f3ns, xastre, ferreiros de cabalos, oito arrieiros de vi\u00f1o do Ribeiro, e incluso dous traficantes que tra\u00edan lenzos de teas dende Madrid.\nEn 1835 o mosteiro foi abandonado por mor da desamortizaci\u00f3n de Mendiz\u00e1bal, dende aquela o mosteiro pasou a funcionar como igrexa parroquial. Comezou a ru\u00edna deste.\nEn 1883 o canteiro Ignacio Cervi\u00f1o Quinteiro comezou uns traballos de restauraci\u00f3n coa reconstruci\u00f3n da b\u00f3veda do altar; e en 1888 emprazouse o sino maior fundido en Braga, no obradoiro de Narciso Antonio da Costa. A nova torre rematouse en 1895 tam\u00e9n por Cervi\u00f1o Quinteiro.\nDescrici\u00f3n.\nO templo actual comezou a constru\u00edrse en 1343 nun estilo rom\u00e1nico serodio en cantar\u00eda de granito. No exterior salientan os contrafortes e a cornixa con canzorros. Salienta na fachada occidental a portada g\u00f3tica con reminiscencias rom\u00e1nicas de arquivoltas semicirculares, nas que salienta a imaxinar\u00eda. Pos\u00fae catro pares de columnas de fustes de ornamentaci\u00f3n variada que soste\u00f1en as arquivoltas, con anxos dispostos en forma de arco como nas portadas oxivais. No t\u00edmpano repres\u00e9ntase unha escena da adoraci\u00f3n dos Reis Magos coa Virxe sentada baixo unha cupuli\u00f1a oxival e o Neno no colo. A torre orixinal foi substitu\u00edda pola actual ergueita a finais do s\u00e9culo XIX (posibelmente a anterior se derrubara trala desamortizaci\u00f3n).\nO interior \u00e9 sinxelo, propio da Orde do C\u00edster, sendo o presbiterio a zona m\u00e1is antiga que d\u00e1 paso a unha c\u00fapula constru\u00edda no s\u00e9culo XVII. A sinxeleza do edificio fai centrar a vista na imaxe p\u00e9trea policromada da Virxe da Franqueira, baixo un baldaquino barroco no fondo da \u00e1bsida. A planta \u00e9 rectangular, unida a unha capela de \u00e1bsida tam\u00e9n rectangular mediante unha b\u00f3veda de media laranxa. A nave pos\u00fae catro compartimentos separados por arcos apuntados sobre os que acouga un teito de madeira.\nA romar\u00eda.\nA Virxe da Franqueira ten gran devoci\u00f3n e \u00e9 lugar de peregrinaci\u00f3n os d\u00edas de romar\u00eda.\nAs \"Pascuillas\" cel\u00e9branse o luns de Pentecoste, cincuenta e un d\u00edas despois da Pascua. Este d\u00eda \u00e9 festa en catro concellos da zona, e unhas 60 parroquias acoden dende a ma\u00f1\u00e1 cedo das aldeas coas imaxes das s\u00faas Virxes deica A Franqueira. \u00c9 unha festa moi celebrada na zona, \u00e1 que tam\u00e9n acoden os mozos. No cami\u00f1o vanse unindo as diferentes imaxes con sa\u00fados e toda sorte de rituais. A mediod\u00eda faise unha misa na Franqueira con todas as imaxes.\nA segunda romar\u00eda \u00e9 a da Natividade da Virxe, nos d\u00edas 7, 8 e 9 de setembro. \u00c9 a m\u00e1is numerosa e onde acoden xentes de lugares m\u00e1is afastados como a costa ou Portugal. A imaxe da Virxe da Fonte sae en procesi\u00f3n, segundo a lenda, nun carro de bois; e diante do carro catro parellas de mozos bailan batendo uns paus ao son da ancestral m\u00fasica."}
{"id": "331349", "revid": "18868", "url": "https://gl.wikipedia.org/wiki?curid=331349", "title": "Igrexa de Santa Mar\u00eda da Franqueira", "text": ""}
{"id": "331350", "revid": "98629", "url": "https://gl.wikipedia.org/wiki?curid=331350", "title": "Dasypus pilosus", "text": "Dasypus pilosus, co\u00f1ecido vulgarmente na bibliograf\u00eda internacional como armadillo de foci\u00f1o longo peludo, \u00e9 unha especie de mam\u00edfero placentario da orde dos cingulados e da s\u00faa \u00fanica familia, a dos dasip\u00f3didos, que vive nunha pequena parte dos Andes peruanos, nos departamentos de San Mart\u00edn, La Libertad, Hu\u00e1nuco e Jun\u00edn, onde se pode encontrar at\u00e9 os 3 000 m de altitude. Recentemente foi observado tam\u00e9n no departamento de Amazonas.\nCaracter\u00edsticas.\nO armadillo de foci\u00f1o longo peludo co\u00f1\u00e9cese moi pouco. Como as outras especies do x\u00e9nero \"Dasypus\", ten unha coiraza ouy armadura formada por placas d\u00e9rmicas osificadas dispostas en varias bandas m\u00f3biles cubertas por pel cori\u00e1cea. O foci\u00f1o \u00e9 longo e delgado e mide m\u00e1is da metade da lonxitude total da cabeza. As orellas son longas, e est\u00e1n desprovistas de pelo. A cola \u00e9 delgada, e vai estreit\u00e1ndose cara a punta. A parte dianteira da cola est\u00e1 protexida por aneis de escamas queratinizadas. As patas dianteiras te\u00f1en catro garras fortes, e as traseiras cinco, con u\u00f1as m\u00e1is pequenas. Ten unha capa distintiva de pelos longos de color parda avermellada ou parda agrisada que xorde a trav\u00e9s de diminutos poros da s\u00faa armadura. As s\u00faas proporci\u00f3ns corporais son similares \u00e1s doutros armadillos, pero \u00e9 pouco prob\u00e1bel que se confunda coas outras especies. Un individuo macho estudado ti\u00f1a unha lonxitude total de 57,5\u00a0cm, inclu\u00edndo unha cola de 25,2\u00a0cm.\nDistribuci\u00f3n e h\u00e1bitat.\n\"Dasypus pilosus\" \u00e9 unha especie end\u00e9mica do Per\u00fa, onde se encontra restrinxido na parte oriental dos Andes. Habita nos departamentos de San Mart\u00edn, onde est\u00e1 presente no \"Parque Nacional do r\u00edo Abiseo\", La Libertad, Hu\u00e1nuco e Jun\u00edn, e tam\u00e9n se rexistrou recentemente no departamento de Amazonas.\nO seu h\u00e1bitat son os \"Yungas\", unha zona de bosques subtropicais, bosques caducifolios e perennes ao longo das ladeiras orientais das monta\u00f1as. Parece frecuente en zonas de denso mato en rexi\u00f3ns de pedra calcaria.\nTaxonom\u00eda.\nDesrici\u00f3n.\nA especie foi descrita en 1856 polo zo\u00f3logo austr\u00edaco Leopold Fitzinger, baixo o nome de \"Cryptophractus pilosus\", en \"Versamml. Deutsch. Nat. Arzte, Wien, Tageblatt, 32: 123.\nNon se co\u00f1ecen subespecies.\nSin\u00f3nimos.\nAdemais de polo nome actualmente v\u00e1lido, e de polo primixenio que lle impuxo Fitzinger, a especie co\u00f1eceius tam\u00e9n polo sin\u00f3nimo \"Dasypus hirsutus\" ,"}
{"id": "331351", "revid": "22795", "url": "https://gl.wikipedia.org/wiki?curid=331351", "title": "Armadillo de foci\u00f1o longo peludo", "text": ""}
{"id": "331352", "revid": "18868", "url": "https://gl.wikipedia.org/wiki?curid=331352", "title": "Mosteiro da Franqueira", "text": ""}
{"id": "331354", "revid": "7802", "url": "https://gl.wikipedia.org/wiki?curid=331354", "title": "Mar\u00eda de Hesse-Darmstadt", "text": ""}
{"id": "331356", "revid": "7802", "url": "https://gl.wikipedia.org/wiki?curid=331356", "title": "Xenia Alexandrovna de Rusia", "text": ""}
{"id": "331357", "revid": "7802", "url": "https://gl.wikipedia.org/wiki?curid=331357", "title": "Irina Alexandrovna de Rusia", "text": ""}
{"id": "331358", "revid": "85894", "url": "https://gl.wikipedia.org/wiki?curid=331358", "title": "Jos\u00e9 Fern\u00e1ndez Cort\u00e9s", "text": "Jos\u00e9 Fern\u00e1ndez Cort\u00e9s, co\u00f1ecido como O Callobr\u00e9s, nado en Callobre (Mi\u00f1o) en 1904, foi un sindicalista galego.\nTraxectoria.\nEmigrou a Estados Unidos de Am\u00e9rica e retornou nos anos vinte, instal\u00f1\u00e1ndose en Betanzos. En 1925 era presidente do Sindicato de Profesiones Varias de Betanzos vinculado \u00e1 CNT. Na II Rep\u00fablica foi secretario do Sindicato de Profesiones Varias (1931) e da Comarcal da CNT. En 1934 retirouse da actividade societaria para montar unha taberna. Participou na fundaci\u00f3n do grupo anarquista Liberaci\u00f3n e no Centro Cultural Obrero. Colaborou en \"Solidaridad Obrera\"."}
{"id": "331359", "revid": "1888", "url": "https://gl.wikipedia.org/wiki?curid=331359", "title": "Jos\u00e9 Pardo Rodr\u00edguez", "text": "Jos\u00e9 Pardo Rodr\u00edguez, co\u00f1ecido como Rego, nado en Sarria en 1921, foi un guerrilleiro antifranquista galego.\nTraxectoria.\nFillo de Manuel Pardo e Jesusa Rodr\u00edguez. Enlace da guerrilla que tivo que fuxir ao ser descuberto. Integrouse na III Agrupaci\u00f3n luguesa do Ex\u00e9rcito Guerrilleiro ben entrada a d\u00e9cada dos corenta con Gregorio Cenitagoya Gonz\u00e1lez, Juli\u00e1n Mateo V\u00e1zquez, Maximino Rodr\u00edguez P\u00e9rez e Julio Fern\u00e1ndez Rodr\u00edguez. Procesado na causa 522/47, foi reclamado polo Xulgado Militar Eventual n\u00famero 1 de Lugo con Adolfo Gregorio Cenitagoya Gonz\u00e1lez, Manuel Rodr\u00edguez, Xos\u00e9 Castro Veiga, Francisco L\u00f3pez Quinte, Abelardo Guti\u00e9rrez Alba, El\u00edas L\u00f3pez Armesto e Xos\u00e9 Arias Fern\u00e1ndez en febreiro de 1948."}
{"id": "331360", "revid": "89787", "url": "https://gl.wikipedia.org/wiki?curid=331360", "title": "Dasypus yepesi", "text": "Dasypus yepesi, co\u00f1ecido vulgarmente na bibliograf\u00eda internacional, entre outros, co nome de armadillo de foci\u00f1o longo de Yepes, \u00e9 unha especie de mam\u00edfero placentario da orde dos cingulados e da s\u00faa \u00fanica familia, a dos dasip\u00f3didos, subfamilia dos dasipodinos, unha das sete integradas\nno seu \u00fanico x\u00e9nero, \"Dasypus\".\n\u00c9 un endemismo dunha pequena rexi\u00f3n de bosques subtropicais secos situada no norte da Arxentina e nun recanto do sur de Bolivia.\nO seu nome honra ao zo\u00f3logo arxentimo Jos\u00e9 Yepes.\nDistribuci\u00f3n e h\u00e1bitat.\nA presenza de \"Dasypus yepesi\" na actualidae s\u00f3 se co\u00f1ece nas provincias de Jujuy e alta, na Arxentina. Debido \u00e1 falta de estudos de campo, non se co\u00f1ecen m\u00e1is de nove estaci\u00f3ns da especie. Quizais a s\u00faa \u00e1rea de distribuci\u00f3n poida ampliase a outras partes do Gran Chaco da Arxentina, Bolivia e Paraguai.\nHabita en rexi\u00f3ns de bosques subtropicais secos.\nProbabelmente se encontra en altitudes de entre os 450 e os 1800 m.\nTaxonom\u00eda.\nA especie foi descrita moi recentemente, en 1995, polo zo\u00f3logo, anatomista comparado e paleont\u00f3logo arxentino Sergio Fabi\u00e1n Vizca\u00edno, en \"Mastozool. Trop\"., 2: 7, quen a dedicou ao seu compatriota Jos\u00e9 Yepes.\nOs exemplares examinados por Vizca\u00edno eran esp\u00e9cimes clasificados previamente en \"Dasypus mazzai\", \"D. hybridus\", \"D. septemcinctus\" e \"D. novemcinctus\". Son precisos novos estudos morfol\u00f3xicos e xen\u00e9ticos para clarificar o estado taxon\u00f3mico desta especie.\nControversia.\nFeij\u00f3 e Cordeiro-Estrela (2014) presentaron evidencias morfol\u00f3xicas de que o holotipo de \"Dasypus mazzai\" (sin\u00f3nimo \"s\u00e9nior\" de \"Dasypus yepesi\" ), non \u00e9 un xuvenil de \"Dasypus novemcinctus\" ou de calquera outra especie do x\u00e9nero \"Dasypus\". Pero as distintas especies end\u00e9micas do noroeste arxentino son indistingu\u00edbeis de \"D. yepesi\".&lt;br&gt; Polo tanto, o nome correcto para o armadillo de foci\u00f1o longo de tama\u00f1o intermedio que se encontra nas provincias arxentinas de Jujuy e Salta ser\u00eda \"Dasypus mazzai\" 1933 "}
{"id": "331362", "revid": "27155", "url": "https://gl.wikipedia.org/wiki?curid=331362", "title": "Apolipoprote\u00edna B", "text": "A apolipoprote\u00edna B (ApoB) \u00e9 unha prote\u00edna que nos humanos est\u00e1 codificada no xene \"APOB\" do cromosoma 2, que se encontra en varios tipos de lipoprote\u00ednas que interve\u00f1en no metabolismo do colesterol. Pode presentarse no plasma sangu\u00edneo como d\u00faas isoformas principais, chamadas ApoB48 e ApoB100. A ApoB enc\u00f3ntrase na superficie de varias lipoprote\u00ednas e serve principalmente para que estas se unan a receptores da superficie celular e entreguen nelas a s\u00faa carga de l\u00edpidos.\nBiolox\u00eda molecular.\nA prote\u00edna ApoB pode aparecer no plasma sangu\u00edneo en forma de d\u00faas isoformas principais, chamadas ApoB48 e ApoB100. A primeira \u00e9 sintetizada exclusivamente no intestino delgado, a segunda no f\u00edgado. A ApoB-100 \u00e9 a prote\u00edna m\u00e1is grande do grupo das prote\u00ednas apoB, e consta de 4563 amino\u00e1cidos. Ambas as isoformas est\u00e1n codificadas polo xene \"APOB\" do que se orixina un s\u00f3 transcrito de ARNm de algo m\u00e1is de 16 kb. A ApoB48 x\u00e9rase cando se crea por edici\u00f3n do ARN un cod\u00f3n de parada (UAA) no residuo 2153, polo que esta isoforma \u00e9 m\u00e1is pequena. Como resultado da edici\u00f3n do ARN, a ApoB48 e a ApoB100 comparten unha secuencia N-terminal com\u00fan, pero a ApoB48 carece da rexi\u00f3n C-terminal para a uni\u00f3n ao receptor de LDL que ten a ApoB100. De feito, a ApoB48 denom\u00ednase as\u00ed porque constit\u00fae o 48% da secuencia da ApoB100 (a cal \u00e9 a proet\u00edna completa co 100%). A ApoB 48 \u00e9 unha prote\u00edna exclusiva dos quilomicrons do intestino delgado. Despois de que se absorberon a maior\u00eda dos l\u00edpidos do quilomicron, a ApoB48 volve ao f\u00edgado como parte dos restos que quedan dos quilomicrons, onde ser\u00e1 endocitada e degradada.\nFunci\u00f3n.\nA apolipoprote\u00edna B \u00e9 a principal apolipoprote\u00edna presente nas part\u00edculas lipoproteicas de quilomicrons, VLDL, IDL, e LDL (o colesterol das LDL co\u00f1\u00e9cese informalmente como \"colesterol malo\" cando se fai referencia a enfermidades card\u00edacas ou vasculares en xeral). Estas lipoprote\u00ednas son as responsables de transportar l\u00edpidos, como o colesterol, polo corpo a trav\u00e9s do plasma sangu\u00edneo para que chegue \u00e1s c\u00e9lulas dos tecidos. A\u00ednda que non se co\u00f1ecen algunhas cousas sobre os papeis funcionais da ApoB nas part\u00edculas LDL (e outras part\u00edculas maiores), si se sabe que \u00e9 a principal prote\u00edna organizadora que forma complexos na parte externa das part\u00edculas de lipoprote\u00edna e \u00e9 absolutamente necesaria para que ditas part\u00edculas se formen. A ApoB das LDL act\u00faa como ligando para os receptores de LDL presentes en diversos tipos de c\u00e9lulas do corpo, polo que serve para destinar esas part\u00edculas para que se unan a esas c\u00e9lulas e lles cedan os l\u00edpidos que transportan.\nOs niveis altos de ApoB, especialmente os asociados con concentraci\u00f3ns de LDL altas, son unha causa principal da formaci\u00f3n de placas ateromatosas que causan as enfermidades vasculares (aterosclerose), que poden progresar orixinando enfermidades card\u00edacas, accidentes cerebrovasculares e outras complicaci\u00f3ns. Hai moitas probas que indican que as concentraci\u00f3ns de ApoB e especialmente as probas de resonancia magn\u00e9tica nuclear (RMN) (que indican a concentraci\u00f3n de LDL) son mellores indicadores dun estado fisiol\u00f3xico que favorece as enfermidades card\u00edacas/vasculares que o colesterol total ou o colesterol LDL. Por\u00e9n, principalmente por raz\u00f3ns hist\u00f3ricas de custo e complexidade, a proba de medici\u00f3n de l\u00edpidos m\u00e1is com\u00fan para medir o risco de arteriosclerose segue sendo a que estima por c\u00e1lculo o colesterol LDL e o colesterol total. A ApoB m\u00eddese de forma rutineira utilizando inmunoensaios como o ELISA ou a nefelometr\u00eda. Os m\u00e9todos baseados na RMN refinada e automatizada permiten facer medici\u00f3ns distinguindo entre diferentes tipos de part\u00edculas ApoB.\nPapel nas lipoprote\u00ednas e a arteriosclerose.\nA ApoB100 enc\u00f3ntrase en lipoprote\u00ednas que se orixinan no f\u00edgado (VLDL, IDL, LDL). Un feito importante \u00e9 que hai unha s\u00f3a mol\u00e9cula de ApoB100 por cada part\u00edcula de lipoprote\u00edna orixinada no f\u00edgado. Por tanto, pode cuantificarse o \"n\u00famero\" de part\u00edculas de lipoprote\u00edna co\u00f1ecendo a concentraci\u00f3n total de ApoB100 na circulaci\u00f3n sangu\u00ednea. A mesma t\u00e9cnica pode aplicarse especificamente \u00e1s LDL para poder \"contalas\".\nEst\u00e1 ben establecido que os niveis de ApoB100 est\u00e1n asociados coa enfermidade card\u00edaca coronaria, e predicen mellor esta que o nivel de LDL. Unha forma simple de explicalo \u00e9 que a ApoB100 reflicte o n\u00famero de part\u00edculas de lipoprote\u00edna (independentemente do seu contido de colesterol).\nUn xeito de explicar o anterior \u00e9 considerar que a presenza de grandes cantidades de part\u00edculas de lipoprote\u00ednas, e, en particular un gran n\u00famero de LDL, d\u00e1 lugar a unha competencia polo receptor de ApoB100 receptor (\u00e9 dicir, o receptor de LDL) das c\u00e9lulas perif\u00e9ricas. Como esa competici\u00f3n prolonga o tempo de estancia das part\u00edculas LDL na circulaci\u00f3n, isto pode orixinar que haxa unha maior oportunidade de que estas sufran oxidaci\u00f3n ou outras modificaci\u00f3ns qu\u00edmicas. Ditas modificaci\u00f3ns poden diminu\u00edr a capacidade das part\u00edculas de ser retiradas (ou \"aclaradas\") polo receptor de LDL cl\u00e1sico ou incrementar a s\u00faa capacidade de interaccionar cos denominados receptores \"limpadores\" (\"scavenger\"). O resultado neto \u00e9 desviar as LDL da uni\u00f3n con estes receptores. Os receptores \"limpadores\" enc\u00f3ntranse caracter\u00edsticamente nos macr\u00f3fagos, e os macr\u00f3fagos cargados de colesterol co\u00f1\u00e9cense como c\u00e9lulas escumosas. A presenza de c\u00e9lulas escumosas caracterizan as lesi\u00f3ns ateroscler\u00f3ticas. Ademais deste posible mecanismo da xeraci\u00f3n de c\u00e9lulas escumosas, un incremento nos niveis de part\u00edculas LDL modificadas quimicamente pode tam\u00e9n levar a un incremento nos danos endoteliais. Isto acontece como resultado do efecto t\u00f3xico das LDL modificadas sobre o endotelio vascular e pola s\u00faa capacidade de recrutar c\u00e9lulas efectoras inmunitarias e de promover a activaci\u00f3n de plaquetas.\nO estudo INTERHEART atopou que a relaci\u00f3n ApoB100 / ApoA1 \u00e9 m\u00e1is indicativa para predicir o risco dun ataque ao coraz\u00f3n en pacientes que tiveran un infarto agudo de miocardio, que medir s\u00f3 a cantidade de ApoB100 ou de ApoA1. Na poboaci\u00f3n xeral isto non est\u00e1 tan claro, a\u00ednda que nun recente estudo a ApoB foi o marcador de risco m\u00e1is claro para os episodios cardiovasculares. Un pequeno estudo suxeriu que engadir ao tratamento con fluvastatina, \u00e1cidos graxos omega-3 diariamente, que conte\u00f1en 460\u00a0mg de E-EPA e 380\u00a0mg de E-DHA (etil \u00e9steres), pode facer diminu\u00edr a ApoB48 na diabete tipo 2 hiperlipid\u00e9mica.\nPapel no sistema inmunitario innato.\nAs VLDLs e LDLs interfiren con sitema de percepci\u00f3n do qu\u00f3rum bacteriano que regula \u00e1 alza os xenes necesarios para a infecci\u00f3n por \"Staphylococcus aureus\" invasiva. O mecanismo do antagonismo consite na uni\u00f3n da ApoB a unha feromona autoindutora de \"S. aureus\", o que impide a sinalizaci\u00f3n a trav\u00e9s do seu receptor. Os ratos que son deficientes en ApoB son m\u00e1is susceptibles \u00e1 infecci\u00f3n bacteriana invasiva.\nPapel na resistencia \u00e1 insulina.\nA sobreproduci\u00f3n de apolipoprote\u00edna B pode causar resistencia \u00e1 insulina e un estr\u00e9s do ret\u00edculo endoplasm\u00e1tico inducido por l\u00edpidos no f\u00edgado.\nTrastornos xen\u00e9ticos.\nOs altos niveis de ApoB est\u00e1n relacionados coas enfermidades card\u00edacas.\nA hipobetalipoproteinemia \u00e9 un trastorno xen\u00e9tico que pode ser causado por unha mutaci\u00f3n no xene da ApoB, \"APOB\".\nA abetalipoproteinemia \u00e9 causada xeralmente por unha mutaci\u00f3n no xene da MTTP (\"microsomal triglyceride transfer protein\", prote\u00edna de transferencia de triglic\u00e9ridos micros\u00f3mica), \"MTTP\".\nMutaci\u00f3ns no xene \"APOB\" poden tam\u00e9n causar a hipercolesterolemia familiar, un trastorno metab\u00f3lico hereditario (autos\u00f3mico dominante).\nEstudos en ratos.\nA informaci\u00f3n m\u00e1is relevante sobre esta prote\u00edna obt\u00edvose en estudos en ratos da ApoB hom\u00f3loga de rato (mApoB). Os ratos que sobreexpresan a mApoB te\u00f1en niveis incrementados do colesterol LDL (\"colesterol malo\") e niveis diminu\u00eddos de HDL (que cont\u00e9n o \"colesterol bo\"). Os ratos que conte\u00f1en unha soa copia funcional do xene da mApoB presentan o efecto contrario, e son resistentes \u00e1 hipercolesterolemia. Os ratos que non conte\u00f1en copias deste xene non son viables.\nInteracci\u00f3ns.\nA ApoB presenta interacci\u00f3ns coa apo(a), PPIB, receptor da calcitonina e HSP90B1. A interacci\u00f3n do ApoB con proteoglicanos, o col\u00e1xeno, e a fibronectina crese que causa aterosclerose.\nRegulaci\u00f3n.\nA expresi\u00f3n da ApoB est\u00e1 regulada por elementos reguladores en cis no 5'UTR e no 3'UTR do ARNm da apolipoprote\u00edna B.\nEdici\u00f3n do ARNm da ApoB.\nO ARNm desta prote\u00edna \u00e9 sometido a unha edici\u00f3n do ARN espec\u00edfica de sitio no que se produce un cambio de citidina a uridina (C a U). A ApoB100 e ApoB48 est\u00e1n codificadas polo mesmo xene, por\u00e9n as diferenzas nas prote\u00ednas traducidas non se deben ao splicing alternativo sen\u00f3n \u00e1 edici\u00f3n do ARN espec\u00edfica de tecido.\nA edici\u00f3n do ARNm da ApoB foi o primeiro exemplo de edici\u00f3n do ARN observado en vertebrados. A edici\u00f3n do ARNm de ApoB ocorre en todos os mam\u00edferos placentarios. A edici\u00f3n ocorre postranscricionalmente no f\u00edgado de rata.\nTipo.\nA edici\u00f3n por cambio de C a U do ARNm da ApoB require a actuaci\u00f3n dun complexo de edici\u00f3n ou holoencima (editosoma) que cont\u00e9n o encima de edici\u00f3n de C a U ApoBEC-1 xunto con factores auxiliares. A ApoBEC-1 \u00e9 membro da familia da citidina desaminase. A ApoBEC-1 por si soa non \u00e9 suficiente para a edici\u00f3n do ARNm de ApoB e require polo menos un destes factores auxiliares, concretamente o factor de complementaci\u00f3n de ApoBEC-1 (A1CF) para que te\u00f1a lugar a edici\u00f3n. O A1CF cont\u00e9n 3 repetici\u00f3ns non id\u00e9nticas. Act\u00faa como subunidade para a uni\u00f3n ao ARN e dirixe a ApoBEC-1 ao ARNm da ApoB \"augas abaixo\" da citidina editada. Hai outros factores auxiliares que forman parte do holoencima, e algunhas destas prote\u00ednas xa foron identificadas, como a prote\u00edna 2 de uni\u00f3n a CUG (CUGBP2), SYNCRIP (ou prote\u00edna de uni\u00f3n ao ARN rica en glicina-arxinina-tirosina, GRY-RBP), ribonucleoprote\u00edna nuclear heterox\u00e9nea (hnRNP)-C1, prote\u00edna 1 de uni\u00f3n a ApoBEC-1 (ABBP1), ABBP2, prote\u00edna de uni\u00f3n reguladora do splicing de tipo KH (KSRP), antoxene 4 asociado a Bcl-2 (BAG4), e factor auxiliar 240 (AUX240). Todas estas prote\u00ednas identific\u00e1ronse usando ensaios de detecci\u00f3n e demostrouse que todas interaccionan co ARN de ApoB, ou con A1CF, ou ApoBEC-1. A funci\u00f3n destas prote\u00ednas auxiliares no complexo de edici\u00f3n non se co\u00f1ece. Ademais de editar o ARNm da ApoB, o editosoma ApoBEC-1 tam\u00e9n edita o ARNm da NF1. A edici\u00f3n do ARNm da ApoB \u00e9 o exemplo mellor definido deste tipo de edici\u00f3n de C a U en humanos.\nLocalizaci\u00f3n.\nMalia que o transcrito de ARN deste xene \u00e9 longo, de 14.000 residuos, a diana da edici\u00f3n \u00e9 unha soa citidina. No ARNm da ApoB hai unha secuencia de 26 nucle\u00f3tidos necesaria para a edici\u00f3n, que se chama motivo de edici\u00f3n. Determinouse que estes nucle\u00f3tidos (do 6662 ao 6687) son esenciais nos experimentos de mutax\u00e9nese espec\u00edficos de sitio. Unha porci\u00f3n de 11 nucle\u00f3tidos desta secuencia situada a 4 ou 5 nucle\u00f3tidos augas abaixo do sitio de edici\u00f3n \u00e9 unha rexi\u00f3n importante chamada secuencia de amarre ou ancoraxe. Unha rexi\u00f3n chamada elemento espazador est\u00e1 situada a 2-8 nucle\u00f3tidos entre o nucle\u00f3sido editado e esta secuencia de amarre. Hai tam\u00e9n unha secuencia reguladora en direcci\u00f3n 3' do sitio de edici\u00f3n. A rexi\u00f3n co sitio activo da ApoBEC-1, que \u00e9 o compo\u00f1ente catal\u00edtico do holoencima de edici\u00f3n crese que se une a unha rexi\u00f3n rica en AU da secuencia de amarre coa axuda de ACF para unir o complexo ao ARNm.\nO residuo de citidina editado est\u00e1 localizado no nucle\u00f3tido 6666 localizado no ex\u00f3n 26 do xene. A edici\u00f3n neste sitio d\u00e1 lugar a un cambio de cod\u00f3n, que pasa do cod\u00f3n de glutamina orixinal (CAA) a un cod\u00f3n de stop en pauta (UAA). Os modelos por computadora detectaron que para que ocorra a edici\u00f3n, a citidina editada ten que estar localizada nun bucle. A selecci\u00f3n da citidina editada \u00e9 tam\u00e9n moi dependente desta estrutura secundaria do ARN que o rodea. Hai tam\u00e9n algunhas indicaci\u00f3ns de que esta rexi\u00f3n en bucle se forma entre a secuencia de amarre e a rexi\u00f3n reguladora 3' do ARNm da ApoB. A estrutura secundaria predita formada polo ARNm da ApoB crese que permite o contacto entre o residuo que vai ser editado e o sitio activo da APOBEC1 e tam\u00e9n permite a uni\u00f3n ao ACF e outros factores auxiliares asociados co editosoma.\nRegulaci\u00f3n.\nA edici\u00f3n do ARNm da ApoB en humanos est\u00e1 regulada segundo o tecido, e a ApoB48 \u00e9 a principal prote\u00edna ApoB do intestino delgado en humanos. Aparece en menores cantidades no colon, riles e est\u00f3mago xunto coa versi\u00f3n non editada.\nA edici\u00f3n est\u00e1 tam\u00e9n regulada durantre o desenvolvemento e a versi\u00f3n non editada s\u00f3 se traduce en etapas iniciais do desenvolvemento pero a s\u00faa edici\u00f3n increm\u00e9ntase durante o desenvolvemento nos tecidos nos que ocorre a edici\u00f3n.\nOs niveis de edici\u00f3n do ARNm da ApoB var\u00edan en resposta aos cambios na dieta, a exposici\u00f3n ao alcohol e os niveis de hormonas.\nConservaci\u00f3n.\nA edici\u00f3n do ARNm da ApoB tam\u00e9n ocorre en ratos e ratas. A diferenza dos humanos a edici\u00f3n ten lugar no f\u00edgado dos ratos e ratas cunha frecuencia do 65%. Non se observou en aves ou especies inferiores.\nConsecuencias.\nEstrutura.\nA edici\u00f3n orixina un cambio de cod\u00f3n no que secrea un cod\u00f3n de parada ou stop en pauta que d\u00e1 lugar a que se traduza unha prote\u00edna truncada, que \u00e9 a ApoB48, a cal carece da porci\u00f3n carboxilo terminal que cont\u00e9n o dominio de uni\u00f3n ao receptor de LDL (LDLR). A prote\u00edna completa, non truncada, \u00e9 a isoforma ApoB100, que ten uns 4500 amino\u00e1cidos e est\u00e1 presente nas VLDL e LDL. Como as partes da ApoB100 est\u00e1n dispostas dun modo que fan que sexan anfip\u00e1ticas, a estrutura dalg\u00fans dos seus dominios depende do ambiente lip\u00eddico. Recentemente, obt\u00edvose a primeira estrutura dunha LDL \u00e1 temperatura do corpo humano en condici\u00f3ns nativas utilizando microscop\u00eda crioelectr\u00f3nica a unha resoluci\u00f3n de 16 \u00e1ngstrom. O pregamento global da ApoB100 foi despois confirmada e mape\u00e1ronse certas heteroxeneidades na estrutura local dos seus dominios.\nFunci\u00f3n.\nA edici\u00f3n est\u00e1 restrinxida aos transcritos que se expresan no intestino delgado. A versi\u00f3n curta resultante da prote\u00edna ten unha funci\u00f3n espec\u00edfica no intestino delgado. Por outra parte, a principal funci\u00f3n da ApoB100 de lonxitude completa expresada no figado \u00e9 funcionar como ligando para a activaci\u00f3n do receptor de LDL. Non obstante, a s\u00faa edici\u00f3n ten como resultado a falta da rexi\u00f3n para a uni\u00f3n ao LDLR, o que altera a s\u00faa funci\u00f3n, de modo que a prote\u00edna m\u00e1is curta ApoB48 ten funci\u00f3ns espec\u00edficas relacionadas co intestino delgado.\nApoB48 is identical to the amino terminal 48% of ApoB100. A funci\u00f3n desta isoforma curta \u00e9 intervir na absorci\u00f3n de graxas no intestino delgado e est\u00e1 implicada na s\u00edntese, ensamblaxe e secreci\u00f3n de quilomicrons. Estes quilomicrons transportan os l\u00edpidos da dieta aos tecidos, mentres que os quilomicrons restantes xunto cos seus l\u00edpidos residuais asociados son captados nun lapso de 2 a 3 horas polo f\u00edgado ao unirse a s\u00faa apolipoprote\u00edna E (ApoE) a receptores celulares para as lipoprote\u00ednas. Esta \u00e9 a prote\u00edna ApoB dominante no intestino delgado da maior\u00eda dos mam\u00edferos. \u00c9 unha prote\u00edna clave na v\u00eda ex\u00f3xena do metabolismo das lipoprote\u00ednas."}
{"id": "331363", "revid": "27155", "url": "https://gl.wikipedia.org/wiki?curid=331363", "title": "ApoB", "text": ""}
{"id": "331364", "revid": "27155", "url": "https://gl.wikipedia.org/wiki?curid=331364", "title": "APOB", "text": ""}
{"id": "331365", "revid": "27155", "url": "https://gl.wikipedia.org/wiki?curid=331365", "title": "ApoB48", "text": ""}
{"id": "331366", "revid": "27155", "url": "https://gl.wikipedia.org/wiki?curid=331366", "title": "ApoB100", "text": ""}
{"id": "331367", "revid": "27155", "url": "https://gl.wikipedia.org/wiki?curid=331367", "title": "Apolipoprote\u00edna B48", "text": ""}
{"id": "331368", "revid": "27155", "url": "https://gl.wikipedia.org/wiki?curid=331368", "title": "Apolipoprote\u00edna B100", "text": ""}
{"id": "331369", "revid": "27155", "url": "https://gl.wikipedia.org/wiki?curid=331369", "title": "Apolipoprote\u00edna B-100", "text": ""}
{"id": "331370", "revid": "27155", "url": "https://gl.wikipedia.org/wiki?curid=331370", "title": "Apolipoprote\u00edna B-48", "text": ""}
{"id": "331371", "revid": "27155", "url": "https://gl.wikipedia.org/wiki?curid=331371", "title": "ApoB-48", "text": ""}
{"id": "331372", "revid": "27155", "url": "https://gl.wikipedia.org/wiki?curid=331372", "title": "ApoB-100", "text": ""}
{"id": "331373", "revid": "5863", "url": "https://gl.wikipedia.org/wiki?curid=331373", "title": "Gorgullo do eucalipto", "text": ""}
{"id": "331377", "revid": "56817", "url": "https://gl.wikipedia.org/wiki?curid=331377", "title": "Lo\u00f1a", "text": "O top\u00f3nimo Lo\u00f1a pode referirse a unha parroquia eclesi\u00e1stica, a d\u00faas parroquias civ\u00eds que conforman a anterior, ou a un lugar de Galicia:"}
{"id": "331378", "revid": "98629", "url": "https://gl.wikipedia.org/wiki?curid=331378", "title": "Patrimonio da Humanidade en Espa\u00f1a", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Espa\u00f1a, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Espa\u00f1a aceptou a Convenci\u00f3n o 4 de maio de 1982, facendo o seu conxunto hist\u00f3rico elixible para a s\u00faa inclusi\u00f3n na lista.\nOs lugares de Espa\u00f1a inscrib\u00edronse por primeira vez na lista na 8\u00aa reuni\u00f3n do Comit\u00e9 do Patrimonio da Humanidade, celebrada en Buenos Aires, Arxentina en 1984. Nesa sesi\u00f3n, engad\u00edronse cinco sitios: a \"Mesquita de C\u00f3rdoba\"; \"a Alhambra e o Generalife, en Granada\"; a \"Catedral de Burgos\"; o \"Mosteiro e lugares do Escorial, Madrid\"; e o \"Parc G\u00fcell, Palau G\u00fcell e Casa Mil\u00e0, en Barcelona\" engad\u00edronse cinco sitios en 1985, e outros catro en 1986. Ademais de 1984, 1985, e 1986 (tres primeiros anos de Espa\u00f1a como membro), 2000 viu a maior\u00eda dos novos lugares inscritos, con cinco dese ano. En 2023, Espa\u00f1a conta con 50 lugares en total inscritos na lista, cuarto soamente detr\u00e1s da China, Italia e Alema\u00f1a. Destes 50 lugares, 43 son culturais, 4 son naturais, e 3 son mixtos (cumpren ambos os criterios culturais e naturais), segundo determinan os criterios de selecci\u00f3n da organizaci\u00f3n.\nO sitio Pireneos \u2013 Monte Perdido comp\u00e1rtese con Francia, mentres que os sitios de arte rupestre prehist\u00f3rica do val do C\u00f4a e de Siega Verde son compartidos con Portugal. Ademais diso, Almad\u00e9n inscr\u00edbese xunto Idrija en Eslovenia. Das 17 comunidades aut\u00f3nomas de Espa\u00f1a, Castela e Le\u00f3n ten a maior\u00eda dos lugares, con seis exclusivos e dous lugares compartidos.\nAdemais, Espa\u00f1a estableceu un acordo coa UNESCO co\u00f1ecido como os Fondos Fiduciarios espa\u00f1ois. O acordo foi asinado o 18 de abril de 2002 entre Francisco Villar, o embaixador espa\u00f1ol e Delegado Permanente ante a UNESCO, e o Director Xeral da UNESCO, K\u014dichir\u014d Matsuura. O fondo ofrece 600\u00a0000 euros anualmente a un programa elixido. Os programas incl\u00faen axudar a outros Estados membros, en particular en Am\u00e9rica Latina, con proxectos tales como os procesos de designaci\u00f3n de expertos e a avaliaci\u00f3n dos sitios tentativos. Espa\u00f1a exerceu a presidencia do Comit\u00e9 de Patrimonio Mundial en 2008 e 2009, e en 2009 foi sede a 33\u00aa reuni\u00f3n do Comit\u00e9 en Sevilla, Andaluc\u00eda.\nLista de sitios.\nA t\u00e1boa mostra informaci\u00f3n sobre cada sitio do patrimonio mundial:\nLugares por comunidade aut\u00f3noma.\nOs lugares exclusivos ref\u00edrense \u00e1 localizaci\u00f3n de lugares nunha soa comunidade. Lugares compartidos ref\u00edrese aos lugares con entradas en m\u00faltiples comunidades, inclu\u00edndo Pireneos - Monte Perdido, que comparte Arag\u00f3n con Francia, e os lugares prehist\u00f3ricos de arte rupestre do val de C\u00f4a e Sega Verde, o cal e compartido por Castela e Le\u00f3n con Portugal.\nLista de candidatos.\nAdemais dos sitios inscritos na Lista do Patrimonio Mundial, os Estados membros poden manter unha lista de candidaturas que se poder\u00edan considerar para o nomeamento. Os nomeamentos para a lista do patrimonio mundial ac\u00e9ptanse soamente se o sitio foi previamente mencionados na lista de candidatos. En 2022, Espa\u00f1a ti\u00f1a rexistrados 31 sitios na s\u00faa lista de candidatos. Os lugares, xunto co ano en que foron inclu\u00eddas na lista provisional son:\nAnteriores candidatos.\nOutros sitios formaron parte anteriormente da lista indicativa mais foron retirados ou rexeitados:"}
{"id": "331379", "revid": "1987", "url": "https://gl.wikipedia.org/wiki?curid=331379", "title": "Anos 1950", "text": ""}
{"id": "331380", "revid": "55612", "url": "https://gl.wikipedia.org/wiki?curid=331380", "title": "One Albania", "text": "One Albania sh.a \u00e9 unha compa\u00f1\u00eda de telecomunicaci\u00f3ns que opera en Albania, anteriormente esta compa\u00f1\u00eda foi co\u00f1ecida como AMC, e como Telekom Albania. A AMC formou parte da empresa \"COSMOTE Group\" desde o ano 2000 at\u00e9 o ano 2008 que ficou en mans da compa\u00f1\u00eda \"Deutsche Telekom Group\".\nOs comezos.\nA compa\u00f1\u00eda foi constitu\u00edda en novembro de 1995 da man do estado alban\u00e9s e sendo este o seu propietario comezou as s\u00faas operaci\u00f3ns comerciais en maio de 1996, convert\u00e9ndose no primeiro operador m\u00f3bil en toda a Albania. \nA empresa foi privatizada con \u00e9xito en agosto do ano 2000ao adquirir a empresa de telecomunicaci\u00f3ns grega COSMOTE o 85% das acci\u00f3ns de AMC, a trav\u00e9s do grupo COSMO-HOLDING ALBANIA S.A.\nNo ano 2008 a compa\u00f1\u00eda de telecomunicaci\u00f3ns\u00a0alem\u00e1\u00a0\"Deutsche Telekom Group\" l\u00edder en toda a Europa, adquiriu todas as acci\u00f3ns de COSMO-HOLDING ALBANIA S.A. cambiando as\u00ed de donos, e o 1 de xullo de 2015 a AMC \u00e9 renomeada. O seu logotipo anteriormente verde foi substitu\u00eddo por un logotipo do grupo Telekom en cor maxenta.\nOs servizos.\nCando COSMOTE adquiriu a AMC, a empresa ti\u00f1a 11 000 clientes de rede m\u00f3bil. A finais de decembro de 2001 a AMC xa conseguira m\u00e1is de 273 000 clientes e no 2009 xa ti\u00f1a alcanzado unha base de clientes de 1,9 mill\u00f3ns.\nNa actualidade, a cobertura da rede m\u00f3bil da empresa cobre o 99,6% da poboaci\u00f3n albanesa e o 95% da \u00e1rea x\u00e9ografica de Albania, e no 2011 os seus clientes acheg\u00e1ronse aos 1,8 mill\u00f3ns de clientes.\nEn 2011 a AMC entra no mercado de tel\u00e9fono fixo en Albania, co que chega a ser a segunda empresa na Albania en ofrecer o servizo de tel\u00e9fono fixo en todo o pa\u00eds.\nTam\u00e9n Telekom Albania foi a primeira en ofrecer os servizos de cobertura m\u00f3bil LTE 4G na capital do pa\u00eds, Tirana, e no sur da Albania. Ademais a empresa foi unha das primeiras en Europa que lanzou a tecnolox\u00eda LTE-A Cat4 con at\u00e9 150 Mbps de velocidade de baixada.\nCota de mercado.\nNo 2012 a Albania ti\u00f1a 5,3 mill\u00f3ns de clientes de rede m\u00f3bil (cun 187% de cociente de penetraci\u00f3n), dos cales 3,2 mill\u00f3ns son usuarios activos (cun 114% de cociente de penetraci\u00f3n).\nA autoridade reguladora de telecomunicaci\u00f3ns na Albania \u00e9 a Autoridade de comunicaci\u00f3ns electr\u00f3nicas e postais, e para esta unha numeraci\u00f3n activa de m\u00f3bil \u00e9 aquela que fixese alg\u00fan tipo de comunicaci\u00f3n no n\u00famero de m\u00f3bil, como pode ser unha chamada mesmo nos \u00faltimos 3 meses."}
{"id": "331381", "revid": "56817", "url": "https://gl.wikipedia.org/wiki?curid=331381", "title": "Sleep and Release", "text": "Sleep and Release \u00e9 o segundo \u00e1lbum da banda escocesa de rock alternativo Aereogramme, publicado o 18 de febreiro de 2003 a trav\u00e9s do selo Chemikal Underground no Reino Unido e de Matador Records nos Estados Unidos.\nListaxe de canci\u00f3ns.\nTodos os teas compostos por Aereogramme."}
{"id": "331382", "revid": "56817", "url": "https://gl.wikipedia.org/wiki?curid=331382", "title": "Seclusion", "text": "Seclusion \u00e9 o tereiro \u00e1lbum da banda escocesa de rock alternativo Aereogramme, publicado o 20 de setembro de 2004 a trav\u00e9s do selo Undergroove Records. A s\u00faa portada foi creada polo m\u00fasico e artista gr\u00e1fico estadounidense Aaron Turner."}
{"id": "331383", "revid": "865", "url": "https://gl.wikipedia.org/wiki?curid=331383", "title": "My Heart Has a Wish That You Would Not Go", "text": "My Heart Has a Wish That You Would Not Go \u00e9 o cuarto e derradeiro \u00e1lbum da banda escocesa de rock alternativo Aereogramme, publicado o 5 de febreiro de 2007 a trav\u00e9s do selo Chemikal Underground en Europa e nos Estados Unidos un d\u00eda despois a trav\u00e9s de Sonic Unyon. O nome do disco est\u00e1 sacado da novela de 1971 de William Peter Blatty \"The Exorcist\". O traballo foi precedido polo sinxelo \"Barriers\", aparecido o 29 de xaneiro e editado nun vinilo de 7\" coa cara b \"Dissolve\".\nO vocalista Craig B. revelou que a dilaci\u00f3n entre este \u00e1lbum e a anterior edici\u00f3n da banda, \"Seclusion\" (2004), debeuse parcialmente \u00e1 perda da s\u00faa voz durante seis meses.\nCon respecto \u00e1s voces do \u00e1lbum, Craig B. afirmou nunha entrevista en 2010 con \"The Skinny\" que, \"Cando comezamos con \"My Heart Has a Wish\", xa non ti\u00f1a m\u00e1is ga\u00f1as de berrar. Creo que para ent\u00f3n xa non estaba tan enoxado e sentir\u00edame un pouco deshonesto se continuase intentando ter canci\u00f3ns berrando s\u00f3 polo feito de telas. Quero dicir, cando por desgraza escoito unha canci\u00f3n de Linkin Park na radio non podo deixar de pensar que ese tipo soa como un idiota. Porque est\u00e1 enfadado agora? Slayer polo menos soa xenuinamente cabredo\".\nEn maio de 2007 a banda anunciou que se separar\u00eda despois de rematar a xira de promoci\u00f3n do traballo. Aereogramme realizou o seu derradeiro concero o 31 de agosto dese ano."}
{"id": "331384", "revid": "5863", "url": "https://gl.wikipedia.org/wiki?curid=331384", "title": "Tamallancos", "text": "O top\u00f3nimo galego Tamallancos pode referirse a:"}
{"id": "331386", "revid": "56817", "url": "https://gl.wikipedia.org/wiki?curid=331386", "title": "A Poboanza", "text": "O top\u00f3nimo galego A Poboanza pode referirse a:"}
{"id": "331387", "revid": "1131", "url": "https://gl.wikipedia.org/wiki?curid=331387", "title": "Poboanza", "text": ""}
{"id": "331392", "revid": "98293", "url": "https://gl.wikipedia.org/wiki?curid=331392", "title": "Cirilo Vladimirovich de Rusia", "text": "Cirilo Vlad\u00edmirovich de Rusia (en ruso \"\u041a\u0438\u0440\u0438\u0301\u043b\u043b \u0412\u043b\u0430\u0434\u0438\u0301\u043c\u0438\u0440\u043e\u0432\u0438\u0447 \u0420\u043e\u043c\u0430\u0301\u043d\u043e\u0432\"), nado en Tsarskoe Selo o 12 de outubro de 1876 e finado en Par\u00eds o 12 de outubro de 1938, foi un Gran Duque de Rusia, fillo do Gran Duque Vladimir Aleksandrovich de Rusia e da Gran Duquesa Mar\u00eda de Mecklemburgo-Schwerin, nada Duquesa de Mecklemburgo-Schwerin.\nAs s\u00faas diferenzas co tsar.\nAs s\u00faas diferenzas co tsar duraron de 1905 a 1909, pola opini\u00f3n desfavorable que este \u00faltimo, como xefe da Casa Imperial, ti\u00f1a sobre a s\u00faa intenci\u00f3n de esposarse con Vitoria Melita de Saxonia-Coburgo-Gotha, divorciada dun irm\u00e1n da tsarina, Ernesto Lu\u00eds de Hesse-Darmstadt.\nRevoluci\u00f3n e Guerra Civil.\nDurante a Revoluci\u00f3n de febreiro de 1917, que destronou o Tsar, Cirilo Vladimirovich simpatizaba, a pesar do seu xuramento de fidelidade ao emperador, coas facci\u00f3ns revolucionarias, chegando a enarborar a bandeira vermella na s\u00faa casa e portando, segundo parece, a camisa vermella baixo a casaca militar. Encabezou a expedici\u00f3n que toma a Duma Imperial para impedir que esta fose disolta polo Tsar. Segundo os seus defensores, tomou parte en iniciativas para defender o trono.\nO 8 de marzo de 1917, cando o goberno ordenou a detenci\u00f3n do ex-tsar Nicolao II de Rusia e a s\u00faa familia, Cirilo Vladimirovich dimitiu dos seus cargos en sinal de protesta. Pouco antes viaxara ilegalmente a Finlandia, que segu\u00eda formando parte do Imperio Ruso, e onde naceu o seu fillo Vladimir Kirilovich.\nDurante a guerra civil rusa (1917-1923), Cirilo Vladimirovich buscou a restauraci\u00f3n da monarqu\u00eda na s\u00faa persoa. Celebrou reuni\u00f3ns con militares alem\u00e1ns pero terminou por reco\u00f1ecer o fracaso dos Brancos e emigrou a Su\u00edza.\nExilio e autoproclamaci\u00f3n como Emperador.\nTrala confirmaci\u00f3n da morte da familia imperial e da do irm\u00e1n do tsar Miguel Aleksandrovich, o Gran Duque Cirilo Vladimirovich converteuse no home agnado da dinast\u00eda. A desaparici\u00f3n abriu numerosas dificultades para resolver a sucesi\u00f3n ao trono de Rusia. Ante o reco\u00f1ecemento das potencias \u00e1 Rep\u00fablica Sovi\u00e9tica, proclamouse Tsar de Rusia co nome de Cirilo I. A decisi\u00f3n foi reprobada polos demais membros da familia, en raz\u00f3n da s\u00faa participaci\u00f3n nos acontecementos revolucionarios de febreiro de 1917.\nNo exilio esforzouse por axudar aos rusos tam\u00e9n exiliados e en dif\u00edciles situaci\u00f3ns de supervivencia. En reiteradas ocasi\u00f3ns condenou o r\u00e9xime sovi\u00e9tico e as s\u00faas exacci\u00f3ns sobre o pobo ruso.\nCirilo Vladimirovich finou o 12 de outubro de 1938 nunha cl\u00ednica de Par\u00eds. Nun primeiro tempo foi enterrado na capela ancestral da familia da s\u00faa esposa en Coburgo (Alema\u00f1a). O 7 de marzo de 1995 foi enterrado solemnemente xunto \u00e1 s\u00faa esposa na Fortaleza de San Pedro e San Paulo en San Petersburgo.\nA sucesi\u00f3n \u00e1 xefatura da Familia Imperial.\nUnha soa cousa \u00e9 segura, Cirilo era o home agnado da dinast\u00eda trala morte de Nicolao II, do tsar\u00e9vich Alexei e de Miguel Aleksandrovich, que reinou s\u00f3 por un d\u00eda. Neste punto, os dereitos poden ser discutidos por diferentes pr\u00edncipes, pero o home maior da s\u00faa dinast\u00eda era el. Desde o momento en que Cirilo Vladimirovich converteuse en herdeiro maior dos Romanov, os seus dereitos foron contestados por outros dos seus curm\u00e1ns, primeiro por raz\u00f3ns pol\u00edticas (a s\u00faa participaci\u00f3n na Revoluci\u00f3n de febreiro), logo polo feito de que os seus dereitos recaer\u00edan hoxe en d\u00eda nunha muller, Mar\u00eda Vladimirovna Romanova ou pola suposta invalidez do seu matrimonio.\u00a0\nA maior\u00eda das ligas mon\u00e1rquicas rusas reco\u00f1ecen os dereitos da descendencia de Cirilo Vladimirovich por riba dos reco\u00f1ecidos pola Asociaci\u00f3n da Familia Romanov, a cal ve na persoa de Demetrio Romanovich Romanov o xefe natural da dinast\u00eda a pesar de non ser o home agnado.\nMatrimonio e descendencia.\nDo seu matrimonio coa princesa Vitoria Melita de Saxonia-Coburgo-Gotha naceron tres fillos: \nDevanceiros.\nDevanceiros de Cirilo Vladmirovich Romanov"}
{"id": "331395", "revid": "89787", "url": "https://gl.wikipedia.org/wiki?curid=331395", "title": "Campionato de Espa\u00f1a de ciclismo en ruta de 1993", "text": "O Campionato de Espa\u00f1a de ciclismo en ruta de 1993 foi a XCII edici\u00f3n do Campionato de Espa\u00f1a de ciclismo en ruta, que se disputou en Vigo o 27 de xu\u00f1o de 1993, cun percorrido de 259 quil\u00f3metros. Dos 105 corredores que iniciaron a carreira, s\u00f3 56 lograron rematala. Trat\u00e1base dun circu\u00edto bastante selectivo, con varias dificultades, a \u00faltima delas a dez quil\u00f3metros de meta.\nPercorrido.\nA carreira present\u00e1base como un duelo entre o gran favorito e anterior campi\u00f3n Miguel Indurain e os bloques do CLAS e do Amaya. A proba rompeu a metade de cami\u00f1o cunha escapada de 26 corredores, con homes importantes do pelot\u00f3n como Pedro Delgado, Fernando Escart\u00edn ou Eduardo Chozas. O equipo Banesto deixou demasiada vantaxe \u00e1 fuga, que chegou a contar con m\u00e1is de cinco minutos que quedar\u00edan nun e medio na base da \u00faltima ascensi\u00f3n. Naquel momento a fuga era un rosario de corredores, comandados por un sorprendente Ignacio Garc\u00eda Camacho, que resist\u00eda na cabeza. Indurain lanzouse en persecuci\u00f3n e foi superando a todos os fuxidos, excepto a Garc\u00eda Camacho.\nFinalmente na mesma li\u00f1a de meta, Garc\u00eda Camacho tivo escasos segundos de vantaxe sobre Miguel Indurain, ao que lle faltaron poucos segundos e un pouco de estratexia de equipo para revalidar a s\u00faa camisola de campi\u00f3n de Espa\u00f1a. Terceiro en meta foi Fernando Escart\u00edn."}
{"id": "331396", "revid": "56817", "url": "https://gl.wikipedia.org/wiki?curid=331396", "title": "Pobanza", "text": "O top\u00f3nimo galego Pobanza pode referirse a:"}
{"id": "331397", "revid": "113794", "url": "https://gl.wikipedia.org/wiki?curid=331397", "title": "Campionato de Espa\u00f1a de Ciclismo en Ruta", "text": "Os Campionatos de Espa\u00f1a de ciclismo en ruta organ\u00edzanse anualmente desde o ano 1902 (a\u00ednda que a primeira edici\u00f3n foi en 1897) para determinar o campi\u00f3n e campioa ciclista de Espa\u00f1a de cada ano.\nO t\u00edtulo out\u00f3rgase ao vencedor e vencedora dunha \u00fanica carreira, que obt\u00e9n o dereito a portar unha camisola coas cores da bandeira de Espa\u00f1a at\u00e9 o Campionato do ano seguinte. A competici\u00f3n de 1937 non se disputou por mor da guerra civil, e a de 2006 non tivo lugar por mor dun boicot dos ciclistas, que se plantaron tras percorrer o primeiros tres quil\u00f3metros do percorrido como medida de protesta pola recente Operaci\u00f3n Porto. Juanma G\u00e1rate, como vencedor do Campionato de Espa\u00f1a anterior, mantivo o seu t\u00edtulo at\u00e9 o ano seguinte.\nO ciclista con m\u00e1is t\u00edtulos no seu haber \u00e9 o navarro Mariano Ca\u00f1ardo, cun total de catro, m\u00e1is outro catro subcampionatos e un terceiro posto.\nEn d\u00faas ocasi\u00f3ns o Campionato disputouse en Galicia, nas edici\u00f3ns de 1988 (en Ponteareas) e 1993 (Vigo)."}
{"id": "331401", "revid": "624", "url": "https://gl.wikipedia.org/wiki?curid=331401", "title": "\u00c6thelric de Bernicia", "text": "\u00c6thelric foi rei de Bernicia desde 568 at\u00e9 572.\nTraxectoria.\n\u00c6thelric foi o pai de \u00c6thelfrith de Northumbria, quen foi o primeiro monarca que reinou en Deira e Bernicia ao mesmo tempo, reinos que se fusionaron formando Northumbria.\n\u00c6thelric foi un dos moitos fillos de Ida, o primeiro l\u00edder de Bernicia. Pouco se sabe da vida e reinado de \u00c6thelric, dada a pouca documentaci\u00f3n desta \u00e9poca. As poucas fontes de informaci\u00f3n que existen var\u00edan amplamente na orde e duraci\u00f3n dos reinos dos reis bernicianos que viviron entre a morte de Ida e o comezo do reino de \u00c6thelfrith de Northumbria en 592/593."}
{"id": "331403", "revid": "624", "url": "https://gl.wikipedia.org/wiki?curid=331403", "title": "Adda de Bernicia", "text": "Adda foi un rei do reino anglosax\u00f3n de Bernicia desde 560 at\u00e9 568.\nTraxectoria.\nAdda foi un dos moitos fillos de Ida, o primeiro l\u00edder de Bernicia. Pouco se sabe por certo da vida e reino de Adda dada a pouca documentaci\u00f3n desta \u00e9poca. As poucas fontes de informaci\u00f3n que existen var\u00edan amplamente na orde e duraci\u00f3n dos reinos dos reis bernicianos que viviron entre a morte de Ida e o comezo do reino de \u00c6thelfrith de Northumbria en 592/593."}
{"id": "331407", "revid": "624", "url": "https://gl.wikipedia.org/wiki?curid=331407", "title": "Glappa de Bernicia", "text": "Glappa foi un rei de Bernicia e reinou desde 559 at\u00e9 560.\nTraxectoria.\nGlappa foi fillo de Ida, o rei e fundador do Reino de Bernicia. Glappa foi o primeiro dos fillos de Ida que reinou tras a s\u00faa morte, a\u00ednda que a orde e duraci\u00f3n dos reinos dos fillos de Ida non son precisos, dadas as poucas fontes de informaci\u00f3n da \u00e9poca."}
{"id": "331411", "revid": "624", "url": "https://gl.wikipedia.org/wiki?curid=331411", "title": "Theodric de Bernicia", "text": "Teodric foi rei de Bernicia desde 572 at\u00e9 579.\nTraxectoria.\nTheodric foi un dos fillos de Ida de Bernicia, fundador do reino de Bernicia. Pouco se sabe da vida e reinado de Theodric, a\u00ednda que Urien, o rei de Rheged, mantivo a Theodric e os seus fillos baixo ataque por tres d\u00edas seguidos na illa de Lindisfarne. Segundo relatos de poes\u00eda medieval de Gales (tal como o poema \"Gweith Argoed Llwyfain\" (A \"Batalla de Argoed Llwyfain\" ou \"Batalla da R\u00faa Leeming\") do Libro de Taliesin), Theodric morreu en batalla a mans de Owain mab Urien, o fillo de Urien, despois de que Theodric demandou ref\u00e9ns e Owain rexeitou darllos.\nAs datas do reino de Theodric non son precisas, xa que as \u00fanicas fontes de informaci\u00f3n var\u00edan amplamente na orde e duraci\u00f3n dos reinos entre a morte de Ida e o comezo do reino de \u00c6thelfrith de Northumbria en 592/593."}
{"id": "331413", "revid": "624", "url": "https://gl.wikipedia.org/wiki?curid=331413", "title": "Teodorico de Bernicia", "text": ""}
{"id": "331414", "revid": "624", "url": "https://gl.wikipedia.org/wiki?curid=331414", "title": "Frithuwald de Bernicia", "text": "Frithuwald (tam\u00e9n Frithewlf) foi rei do Reino de Bernicia desde 579 at\u00e9 585. El foi o sexto rei do que se ten algunha informaci\u00f3n do reino anglosax\u00f3n de Bernicia.\nTraxectoria.\nFrithuwald foi fillo de Ida de Bernicia, fundador do reino de Bernicia. Nada m\u00e1is se sabe de Frithuwald, da s\u00faa vida, ou do seu reinado. As poucas fontes de informaci\u00f3n que hai non concordan nas datas ou na orde dos reis que viviron entre Ida e \u00c6thelfrith."}
{"id": "331416", "revid": "98629", "url": "https://gl.wikipedia.org/wiki?curid=331416", "title": "Franqueira", "text": "O top\u00f3nimo galego Franqueira p\u00f3dese referir a:\nAdemais, como antrop\u00f3nimo e apelido pode referirse a:"}
{"id": "331417", "revid": "98629", "url": "https://gl.wikipedia.org/wiki?curid=331417", "title": "Militza de Montenegro", "text": "Militza Petrovi\u0107-Njego\u0161, tam\u00e9n co\u00f1ecida como Gran Duquesa Militza de Montenegro, nada en Cetinje, Montenegro o 14 de xullo de 1866 e finada en Alexandr\u00eda, Exipto o 5 de setembro de 1951, foi unha princesa de Montenegro. Era a terceira filla do rei Nicolao I de Montenegro e da s\u00faa consorte, a ra\u00ed\u00f1a Milena Vukoti\u0107.\nMilitza era a esposa do Gran Duque Pedro Nikolaevich de Rusia, irm\u00e1n m\u00e1is novo do Gran Duque Nicolao Nikolaevich que, m\u00e1is tarde, casou coa s\u00faa irm\u00e1, a Princesa Anastasia de Montenegro.\nMilitza e Anastasia.\nTanto Militza como a s\u00faa irm\u00e1 Anastasia foron d\u00faas figuras sociais moi influentes na corte rusa da cal recibiron o alcume de \"o perfil negro\" e estaban moi interesadas no ocultismo. Hai quen di que foron elas que introduciron o charlat\u00e1n franc\u00e9s Nizier Anthelme Philippe (quen dic\u00eda conseguir dar un herdeiro \u00e1 Emperatriz Alexandra Feodorovna) e, m\u00e1is tarde, trala s\u00faa morte, ao monxe Grigori Rasput\u00edn, na corte rusa.\nMatrimonio e descendencia.\nO d\u00eda 26 de xullo de 1889, casou co Gran Duque Pedro Nikolaevich de Rusia neto do tsar Nicolao I de Rusia. A parella tivo catro fillos:\nExilio.\nTrala Revoluci\u00f3n Rusa de 1917, Militza, xunto a s\u00faa familia, irm\u00e1 e cu\u00f1ado, refuxi\u00e1ronse, xunto a outros membros da familia Romanov, en Crimea. Escaparon de Rusia a bordo do nav\u00edo de guerra enviado polo rei Xurxo V do Reino Unido para retirar membros da familia do pa\u00eds.\nTanto ela como o seu marido pasaron gran parte do seu exilio no sur de Francia. O seu marido morreu en 1931 e ela anos m\u00e1is tarde, o d\u00eda 5 de setembro de 1951, mentres estaba en Alexandr\u00eda, Exipto.\nDevanceiros.\nDevanceiros de Militza de Montenegro"}
{"id": "331418", "revid": "7802", "url": "https://gl.wikipedia.org/wiki?curid=331418", "title": "Milica de Montenegro", "text": ""}
{"id": "331423", "revid": "23204", "url": "https://gl.wikipedia.org/wiki?curid=331423", "title": ".bzh", "text": "O dominio .bzh \u00e9 un dominio de Internet de primeiro nivel. \u00c9 un dominio esponsorizado para a Breta\u00f1a, a s\u00faa cultura e a s\u00faa lingua. O 10 de maio de 2013, a ICANN aprobou a creaci\u00f3n do dominio."}
{"id": "331424", "revid": "23204", "url": "https://gl.wikipedia.org/wiki?curid=331424", "title": "Dominio .bzh", "text": ""}
{"id": "331425", "revid": "89787", "url": "https://gl.wikipedia.org/wiki?curid=331425", "title": "Romar\u00eda da Franqueira", "text": "A romar\u00eda da Franqueira \u00e9 unha antiga romaxe de gran devoci\u00f3n que ten lugar d\u00faas veces ao ano na Franqueira, no concello pontevedr\u00e9s da Ca\u00f1iza. At\u00e9 o santuario da Franqueira acoden xentes de toda a comarca do Condado a p\u00e9 con cadans\u00faas Virxes locais.\nOrixes.\nA Virxe da Franqueira \u00e9 unha das imaxes marianas m\u00e1is antigas de Galicia. A s\u00faa devoci\u00f3n rem\u00f3ntase ao s\u00e9culo VI, nas primeiras \u00e9pocas de cristianizaci\u00f3n da Gallaecia. Disque a virxe apareceu baixo dunhas rochas no chamado Coto da Vella, a 924 m de altitude, nun dos cumes dos Montes da Paradanta entre as parroquias da Franqueira e Luneda; a lenda di que unha muller que cami\u00f1aba pola zona ollou un resplandor que sa\u00eda entre os penedos preto dun regueiro, lenda que lembra a outras coma a das Ermidas ou o mesmo achado de Santiago ap\u00f3stolo en Compostela. A imaxe considerouse dende aquela milagreira. Posibelmente se trate da cristianizaci\u00f3n da adoraci\u00f3n pag\u00e1 dalgunha deusa celta da auga ou da natureza \u00e1 que se realizaba a mesma peregrinaci\u00f3n en \u00e9pocas precristi\u00e1s.\nNo lugar onde se atopou a Virxe existe hoxe unha imaxe en pedra realizada en 1968 polo canteiro Celso Calvi\u00f1o Garc\u00eda, natural de Freixo, Celanova. \u00c1 virxe orixinal constru\u00eduselle un santuario-mosteiro, o primeiro ergueito, crese, arredor do ano 580 polo bispo Marti\u00f1o de Dumio no lugar da Franqueira. Segundo a lenda, os veci\u00f1os de Luneda enfront\u00e1ronse aos da Franqueira, porque quer\u00edan a construci\u00f3n da capela nas s\u00faas terras. A decisi\u00f3n final tomouse dun xeito moi especial: carrexouse a imaxe da Virxe nun carro de bois aos que lles vendaron os ollos; o primeiro lugar onde estes se detivesen a beber, \u00e9 onde erguer\u00edan o templo. Os bois detiv\u00e9ronse no manancial da Franqueira. O termo Franqueira (tam\u00e9n escrito antigamente \"Franqueyra\") procede do xermano e significar\u00eda: \u201clugar dos homes libres ou francos, honrados\u201d. Disque a imaxe foi agochada durante as incursi\u00f3ns musulm\u00e1s e normandas ao Reino de Galiza para evitar o seu espolio.\nA primeira referencia seria da existencia do mosteiro \u00e9 do ano 1063, cando o rei de Galiza Fernando I fixo unha doaz\u00f3n ao seu abade Alvito e aos freires que nel moraban. O mosteiro actual, do que s\u00f3 chegou aos nosos d\u00edas a igrexa, data do s\u00e9culo XIV. En 1343 levantouse a salient\u00e1bel portada g\u00f3tico-rom\u00e1nica. No s\u00e9culo XIX, trala desamortizaci\u00f3n, o mosteiro cisterciense foi abandonado, para se converter, despois dalgunhas modificaci\u00f3ns, na igrexa parroquial actual.\nA festa hoxe.\nA Franqueira \u00e9 unha das celebraci\u00f3ns m\u00e1is importantes para a xente do Condado. A Virxe da Franqueira, tam\u00e9n chamada da Paradanta ou da Fonte \u00e9 considerada moi avogosa e milagreira dende a antig\u00fcidade; a s\u00faa veneraci\u00f3n chegaba \u00e1 costa, a Ourense e incluso ao Norte de Portugal, que antes formaba parte do mesmo reino.\nPola s\u00faa antig\u00fcidade e orixinalidade, as romar\u00edas da Franqueira consid\u00e9ranse de interese tur\u00edstico.\nA primeira das festas ch\u00e1mase das \"Pascuillas\", cel\u00e9brase o luns de Pentecoste, cincuenta e un d\u00edas despois da Pascua, e caracter\u00edzase porque son moi vistosas, pois chegan distintas procesi\u00f3ns das parroquias da Ca\u00f1iza e doutros concellos do Condado un\u00edndose polos cami\u00f1os; en total unhas cen virxes e santos, adornados con flores, e cadanseu pend\u00f3n co nome da imaxe e a parroquia. No adro da Franqueira faise o sa\u00fado \u00e1 Virxe do Condado. San Sebasti\u00e1n e a Virxe do Rosario son os primeiros en saudar. A romar\u00eda compl\u00e9tase cun xantar de campo, e con postos de polbo, rosquillas, carne ao caldeiro, empanadas, queixo, mel etc. Despois do xantar os peregrinos volven \u00e1s s\u00faas aldeas. \u00c9 unha festa moi celebrada na zona, \u00e1 que tam\u00e9n acoden os mozos.\nA segunda romar\u00eda \u00e9 a da Natividade da Virxe, nos d\u00edas 7, 8 e 9 de setembro. \u00c9 a m\u00e1is numerosa e onde acoden xentes de lugares m\u00e1is afastados. Os arredores da igrexa at\u00e9igase de devotos galegos e portugueses. Despois da misa das doce, a imaxe da Virxe da Fonte sae en procesi\u00f3n, segundo a lenda, no carro puxado por unha parella de bois cos ollos vendados; e diante do carro catro parellas de mozos bailan batendo uns paus ao son da ancestral m\u00fasica. Faise tam\u00e9n unha representaci\u00f3n da loita entre o pr\u00edncipe mouro e un devoto cristi\u00e1n, en lembranza dun dos milagres que se lle atrib\u00faen \u00e1 Virxe: a liberaci\u00f3n dun cristi\u00e1n preso en Alxer. A festa remata doutra volta cun xantar arredor do templo."}
{"id": "331426", "revid": "23204", "url": "https://gl.wikipedia.org/wiki?curid=331426", "title": "Curso legal", "text": "O curso legal \u00e9 unha providencia de pol\u00edtica econ\u00f3mica que un pa\u00eds adopta no sentido de tornar obrigatoria a aceptaci\u00f3n do seu propio papel moeda, creando as\u00ed a moeda de curso legal, que \u00e9 emitida con exclusividade polo banco central; a tal moeda \u00e9 basicamente un t\u00edtulo de cr\u00e9dito garantido pola confianza que o mesmo pa\u00eds \u00e9 capaz de acumular perante as persoas e, eventualmente, outros pa\u00edses.\nTradicionalmente, o papel moeda era apoiado pola acumulaci\u00f3n de riquezas en cantidades de metais e pedras preciosas ou calquera especie de bens materiais; o de uso m\u00e1is com\u00fan \u00e9 o ouro. Pero ao se utilizar deste tipo de medida, que \u00e9 feita por medio dunha lei ou calquera outra norma, que torne a moeda oficial impos\u00edbel de ser rexeitada, o estado crea o di\u00f1eiro fiduciario. Para garantir a s\u00faa moeda, o estado usa, al\u00e9n das s\u00faas reservas de divisas, o establecemento dun ambiente econ\u00f3mico interno est\u00e1bel e seguro. Pode, por\u00e9n, existir un sistema de curso legal, mais co valor da moeda asegurado soamente polas cantidades de riquezas materiais."}
{"id": "331428", "revid": "1131", "url": "https://gl.wikipedia.org/wiki?curid=331428", "title": "Biblioteca Galega 120", "text": "A Biblioteca Galega 120 \u00e9 unha colecci\u00f3n de reedici\u00f3ns de 120 libros de autores galegos en lingua galega, iniciada no ano 2002, distribu\u00edda por \"La Voz de Galicia\", da que se venderon m\u00e1is de catro mill\u00f3ns e medio de exemplares. Na iniciativa colaboraron Edici\u00f3ns Xerais de Galicia, a Editorial Galaxia, Espiral Maior, Edici\u00f3ns Laiovento, Ediciones SM, Ir Indo, Sotelo Blanco Edici\u00f3ns e Edici\u00f3s do Castro.\nDescrici\u00f3n.\nO acto de presentaci\u00f3n, por parte de Santiago Rey Fern\u00e1ndez-Latorre, acompa\u00f1ado polo presidente do Consello da Cultura Galega Carlos Casares e o presidente da Real Academia Galega Xos\u00e9 Ram\u00f3n Barreiro, tivo lugar o 4 de xaneiro de 2002. Dirixida por Tucho Calvo, foi distribu\u00edda por \"La Voz de Galicia\" nos anos 2002-2003, co gallo do 120 aniversario da fundaci\u00f3n do xornal.\nA media de difusi\u00f3n estivo entre os corenta mil e corenta e cinco mil exemplares por t\u00edtulo, sendo os m\u00e1is vendidos \"Follas novas\" de Rosal\u00eda de Castro e \"Sempre en Galiza\" de Castelao.\nAutores e t\u00edtulos da colecci\u00f3n:\n&lt;poem&gt;\n1: C\u00e9sar Mor\u00e1n: \"Antolox\u00eda da l\u00edrica medieval\"\n2: Mart\u00edn Sarmiento: \"Coloquio en mil duascentas coplas galegas\"\n3: Xo\u00e1n Manuel Pintos: \"A gaita gallega\"\n4: Rosal\u00eda de Castro: \"Follas novas\"\n5: Manuel Curros Enr\u00edquez: \"Aires da mi\u00f1a terra\"\n6: Marcial Valladares: \"Maxina ou a filla espuria\"\n7: Eduardo Pondal: \"Queixumes dos pinos\"\n8: Valent\u00edn Lamas Carvajal: \"O catecismo do labrego\"\n9: Antonio L\u00f3pez Ferreiro: \"A tecedeira de Bonaval\"\n10: Francisco A. de N\u00f3voa: \"P\u00e9 das Burgas\"\n11: Ant\u00f3n Vilar Ponte: \"A patria do labrego\" e \"Almas mortas\"\n12: Manuel Leiras Pulpeiro: \"Cantares gallegos\"\n13: Ram\u00f3n Cabanillas: \"Da terra asoballada\"\n14: Rafael Dieste: \"Dos arquivos do trasno\"\n15: Henrique Labarta Pose: \"O t\u00edo Miseria e outros contos\"\n16: Lu\u00eds Amado Carballo: \"Proel\" e \"O galo\"\n17: Manuel Antonio: \"De catro a catro\"\n18: Vicente Risco: \"O porco de p\u00e9\"\n19: Xos\u00e9 Lesta Meis: \"Abellas de ouro\"\n20: Ram\u00f3n Otero Pedrayo: \"Arredor de si\"\n21: Manuel Garc\u00eda Barros: \"Conti\u00f1os da terra\"\n22: Manuel Lu\u00eds Acu\u00f1a: \"F\u00edrgoas\"\n23: Ferm\u00edn Bouza Brey: \"Nao senlleira\" e \"Seitura\"\n24: Alfonso R. Castelao: \"Sempre en Galiza\" (I)\n25: Alfonso R. Castelao: \"Sempre en Galiza\" (II)\n26: Aquilino Iglesia Alvari\u00f1o: \"C\u00f3maros verdes\"\n27: Ricardo Carballo Calero: \"A xente na Barreira\"\n28: Manuel Cu\u00f1a Nov\u00e1s: \"Fabulario novo\"\n29: Lu\u00eds Seoane/Paz-Andrade: \"Fardel de eixilado\"/\"Pranto matricial\"\n30: Manuel Mar\u00eda: \"Terra Ch\u00e1\"\n31: Eliseo Alonso: \"Contos do Mi\u00f1o\"\n32: \u00c1lvaro Cunqueiro: \"As cr\u00f3nicas do sochantre\"\n33: \u00c1nxel Fole: \"Terra brava\"\n34: Ux\u00edo Novoneyra: \"Os eidos\"\n35: Gonzalo R. Mourullo: \"Memorias de Tains\"\n36: Eduardo Blanco Amor: \"A esmorga\"\n37: Lu\u00eds Pimentel: \"Sombra do aire na herba\"\n38: Xos\u00e9 D\u00edaz Castro: \"Nimbos\"\n39: Xos\u00e9 Neira Vilas: \"Memorias dun neno labrego\" \n40: Celso Emilio Ferreiro: \"Longa noite de pedra\"\n41: Xaqu\u00edn Lourenzo: \"Os oficios\"\n42: Ant\u00f3n Tovar: \"Arredores\"\n43: C. Fern\u00e1ndez de la Vega: \"O segredo do humor\"\n44: Bernardino Gra\u00f1a: \"Profec\u00eda do mar\"\n45: Xos\u00e9 Lu\u00eds Franco Grande: \"Entre o si e o non\"\n46: Salvador Garc\u00eda-Boda\u00f1o: \"Ao p\u00e9 de cada hora\"\n47: Daniel Cortez\u00f3n: \"Prisciliano\"\n48: Xohana Torres: \"Adi\u00f3s, Mar\u00eda\"\n49: Xos\u00e9 Filgueira Valverde: \"Quintana viva\"\n50: Jos\u00e9 Mar\u00eda Castroviejo: \"Memorias dunha terra\"\n51: Euloxio Ruibal: \"Zardigot\"\n52: Xos\u00e9 Mar\u00eda \u00c1lvarez Bl\u00e1zquez: \"Canle segredo\"\n53: Arcadio L\u00f3pez-Casanova: \"Mesteres\"\n54: Alfonso Pexegueiro: \"Seraogna\"\n55: Anxo Rei Ballesteros: \"Dos anxos e dos mortos\"\n56: Xo\u00e1n Ignacio Taibo: \"Homes de ningures\"\n57: Francisco Taxes: \"O velorio\"\n58: Carlos Casares: \"Os escuros so\u00f1os de Cl\u00edo\"\n59: Xavier Alcal\u00e1: \"F\u00e1bula\"\n60: Camilo Gonsar: \"Cara a Times Square\"\n61: Manuel Lueiro Rey: \"O sol na crista do galo\"\n62: X. Manuel Mart\u00ednez Oca: \"N\u00e1ufragos en terra\"\n63: Alfredo Conde: \"Xa vai o griff\u00f3n no vento\"\n64: Ram\u00f3n Pi\u00f1eiro: \"Filosof\u00eda da saudade\"\n65: Carlos G. Reigosa: \"Crime en Compostela\"\n66: Paco Mart\u00edn: \"Das cousas de Ram\u00f3n Lamote\"\n67: Miguel Gonz\u00e1lez Garc\u00e9s: \"Poes\u00eda galega\"\n68: Luz Pozo Garza: \"C\u00f3dice Calixtino\"\n69: Suso de Toro: \"Polaroid\"\n70: Marina Mayoral: \"Unha \u00e1rbore, un adeus\"\n71: Xos\u00e9 Antonio Perozo: \"O enigma de Emb\u00edvicus\"\n72: Miguel Su\u00e1rez Abel: \"Turbo\"\n73: Dar\u00edo Xoh\u00e1n Cabana: \"Galv\u00e1n en Saor\"\n74: Mar\u00eda Victoria Moreno: \"Anagn\u00f3rise\"\n75: Rodr\u00edguez (ed): \"25 anos de poes\u00eda galega. 1975-2000\" I\n76: Rodr\u00edguez (ed): \"25 anos de poes\u00eda galega. 1975-2000\" II\n77: Xos\u00e9 Fern\u00e1ndez Ferreiro: \"Agosto do 36\"\n78: Agust\u00edn Fern\u00e1ndez Paz: \"Contos por palabras\"\n79: Xos\u00e9 Lu\u00eds M\u00e9ndez Ferr\u00edn: \"Arraianos\"\n80: Roberto Vidal Bola\u00f1o: \"Saxo tenor\"\n81: Ant\u00f3n Avil\u00e9s de Taramancos: \"\u00daltima fuxida a Harar\"\n82: Ram\u00f3n Caride Ogando: \"So\u00f1os el\u00e9ctricos\"\n83: Mar\u00eda Xos\u00e9 Queiz\u00e1n: \"Amor de tango\"\n84: Xes\u00fas R\u00e1bade Paredes: \"Branca de Loboso\"\n85: Alfonso \u00c1lvarez C\u00e1ccamo: \"Xente de mala morte\"\n86: V\u00edctor F. Freixanes: \"A cidade dos c\u00e9sares\"\n87: Fran Alonso: \"Males de cabeza\"\n88: Xurxo Borraz\u00e1s: \"Criminal\"\n89: Fina Casalderrey: \"O misterio dos fillos de L\u00faa\"\n90: Xabier P. Docampo: \"Cando petan na porta pola noite\"\n91: F. Fern\u00e1ndez del Riego: \"Galicia\"\n92: Arturo Lezcano Fern\u00e1ndez: \"Os dados de Deus\"\n93: Manuel \u00c1lvarez Torneiro: \"Habitante \u00fanico\"\n94: Ra\u00fal Dans: \"Lugar\"\n95: Miguel Anxo Murado: \"Ru\u00eddo. Relatos de guerra\"\n96: Xes\u00fas Pis\u00f3n: \"Venenos\"\n97: Bieito Iglesias: \"Miss Ourense\"\n98: Manuel Rivas: \"\u00bfQue me queres, amor?\"\n99: Xes\u00fas Manuel Valc\u00e1rcel: \"O capit\u00e1n Lobo Negro\"\n100: Gonzalo Navaza: \"Erros e T\u00e1natos\"\n101: Xos\u00e9 Miranda Ru\u00edz: \"Morning Star\"\n102: Anxo Angueira: \"Pensa nao\"\n103: Xos\u00e9 Cid Cabido: \"Grupo abeliano\"\n104: Ram\u00f3n Loureiro: \"O coraz\u00f3n portugu\u00e9s\"\n105: Manuel Lourenzo: \"Veladas indecentes\"\n106: Ant\u00f3n Riveiro Coello: \"A quinta de Saler\"\n107: V\u00edtor Vaqueiro: \"Os xenerais de \u00c1frica\"\n108: Rodr\u00edguez (ed): \"25 anos de poes\u00eda galega. 1975-2000\" III\n109: Tucho Calvo: \"O xabaril branco\"\n110: Xos\u00e9 Carlos Caneiro: \"\u00c9bora\"\n111: Domingo Garc\u00eda Sabell: \"Paseata arredor da morte\"\n112: Lu\u00eds Rey N\u00fa\u00f1ez: \"Expediente Artieda\"\n113: Marilar Aleixandre: \"Unha presa de terra\"\n114: Xes\u00fas Alonso Montero: \"As palabras do exilio\" \n115: Vicente Araguas: \"A canci\u00f3n do ver\u00e1n\"\n116: Xavier Queipo: \"Papaventos\"\n117: Xos\u00e9 V\u00e1zquez Pintor: \"A memoria do boi\"\n118: Domingo Blanco: \"Poes\u00eda popular galega\"\n119: Xes\u00fas Ferro Ruibal: \"Refraneiro galego m\u00e1is frecuente\"\n120: Cuba, Miranda e Reigosa: \"Antolox\u00eda do conto de tradici\u00f3n oral\"\n&lt;/poem&gt;\nReco\u00f1ecementos.\nObtivo o Premio da Cr\u00edtica Galicia \u00e1 mellor iniciativa cultural na XXVI edici\u00f3n (ano 2003)."}
{"id": "331429", "revid": "5863", "url": "https://gl.wikipedia.org/wiki?curid=331429", "title": "Penosi\u00f1os, Gomesende", "text": "San Salvador de Penosi\u00f1os \u00e9 unha parroquia do concello ourens\u00e1n de Gomesende na comarca da Terra de Celanova. Segundo o IGE en 2015 ti\u00f1a 8 habitantes (5 homes e 3 mulleres) establecidos nunha \u00fanica entidade de poboaci\u00f3n.\nDesde o punto de vista eclesi\u00e1stico, xunto cos 13 lugares da parroquia hom\u00f3nima do concello de Ramir\u00e1s, forma a parroquia eclesi\u00e1stica de Penosi\u00f1os."}
{"id": "331430", "revid": "5863", "url": "https://gl.wikipedia.org/wiki?curid=331430", "title": "F. Fern\u00e1ndez del Riego", "text": ""}
{"id": "331431", "revid": "5863", "url": "https://gl.wikipedia.org/wiki?curid=331431", "title": "Lu\u00eds Rey N\u00fa\u00f1ez", "text": ""}
{"id": "331432", "revid": "5863", "url": "https://gl.wikipedia.org/wiki?curid=331432", "title": "Francisco A. de N\u00f3voa", "text": ""}
{"id": "331433", "revid": "5863", "url": "https://gl.wikipedia.org/wiki?curid=331433", "title": "O catecismo do labrego", "text": ""}
{"id": "331434", "revid": "5863", "url": "https://gl.wikipedia.org/wiki?curid=331434", "title": "Maxina ou a filla espuria", "text": ""}
{"id": "331435", "revid": "5863", "url": "https://gl.wikipedia.org/wiki?curid=331435", "title": "C. Fern\u00e1ndez de la Vega", "text": ""}
{"id": "331436", "revid": "5863", "url": "https://gl.wikipedia.org/wiki?curid=331436", "title": "Manoel Antonio", "text": ""}
{"id": "331437", "revid": "89787", "url": "https://gl.wikipedia.org/wiki?curid=331437", "title": "Campionato Brasileiro S\u00e9rie A 1959", "text": "O Campionato Brasileiro S\u00e9rie A 1959, oficialmente Ta\u00e7a Brasil foi a 1\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 23 de agosto de 1959 e finalizou o 29 de marzo de 1960. O campi\u00f3n foi o Bahia."}
{"id": "331438", "revid": "89787", "url": "https://gl.wikipedia.org/wiki?curid=331438", "title": "Campionato Brasileiro S\u00e9rie A 1960", "text": "O Campionato Brasileiro S\u00e9rie A 1960, oficialmente Ta\u00e7a Brasil foi a 2\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 6 de setembro e finalizou o 28 de decembro de 1960. O campi\u00f3n foi o Palmeiras."}
{"id": "331439", "revid": "5863", "url": "https://gl.wikipedia.org/wiki?curid=331439", "title": "Enrique Antonio Iglesias Alvarellos", "text": ""}
{"id": "331440", "revid": "89787", "url": "https://gl.wikipedia.org/wiki?curid=331440", "title": "Campionato Brasileiro S\u00e9rie A 1961", "text": "O Campionato Brasileiro S\u00e9rie A 1961, oficialmente Ta\u00e7a Brasil foi a 3\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 20 de xullo e finalizou o 27 de decembro de 1961. O campi\u00f3n foi o Santos."}
{"id": "331441", "revid": "89787", "url": "https://gl.wikipedia.org/wiki?curid=331441", "title": "Campionato Brasileiro S\u00e9rie A 1962", "text": "O Campionato Brasileiro S\u00e9rie A 1962, oficialmente Ta\u00e7a Brasil foi a 4\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 5 de setembro de 1962 e finalizou o 2 de abril de 1963. O campi\u00f3n foi o Santos."}
{"id": "331445", "revid": "89787", "url": "https://gl.wikipedia.org/wiki?curid=331445", "title": "Campionato Brasileiro S\u00e9rie A 1963", "text": "O Campionato Brasileiro S\u00e9rie A 1963, oficialmente Ta\u00e7a Brasil foi a 5\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 7 de agosto de 1963 e finalizou o 28 de xaneiro de 1964. O campi\u00f3n foi o Santos."}
{"id": "331446", "revid": "27155", "url": "https://gl.wikipedia.org/wiki?curid=331446", "title": "ApoA1", "text": ""}
{"id": "331447", "revid": "89787", "url": "https://gl.wikipedia.org/wiki?curid=331447", "title": "Campionato Brasileiro S\u00e9rie A 1964", "text": "O Campionato Brasileiro S\u00e9rie A 1964, oficialmente Ta\u00e7a Brasil foi a 6\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 26 de xullo e finalizou o 19 de decembro de 1964. O campi\u00f3n foi o Santos."}
{"id": "331448", "revid": "89787", "url": "https://gl.wikipedia.org/wiki?curid=331448", "title": "Campionato Brasileiro S\u00e9rie A 1965", "text": "O Campionato Brasileiro S\u00e9rie A 1965, oficialmente Ta\u00e7a Brasil foi a 7\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 18 de xullo e finalizou o 8 de decembro de 1965. O campi\u00f3n foi o Santos."}
{"id": "331449", "revid": "5863", "url": "https://gl.wikipedia.org/wiki?curid=331449", "title": "Xaqu\u00edn Lourenzo", "text": ""}
{"id": "331450", "revid": "5863", "url": "https://gl.wikipedia.org/wiki?curid=331450", "title": "Xos\u00e9 D\u00edaz Castro", "text": ""}
{"id": "331451", "revid": "5863", "url": "https://gl.wikipedia.org/wiki?curid=331451", "title": "O Porco de P\u00e9", "text": ""}
{"id": "331453", "revid": "5863", "url": "https://gl.wikipedia.org/wiki?curid=331453", "title": "V. Paz Andrade", "text": ""}
{"id": "331454", "revid": "5863", "url": "https://gl.wikipedia.org/wiki?curid=331454", "title": "X. Manuel Mart\u00ednez Oca", "text": ""}
{"id": "331455", "revid": "5863", "url": "https://gl.wikipedia.org/wiki?curid=331455", "title": "Xos\u00e9 Miranda Ru\u00edz", "text": ""}
{"id": "331456", "revid": "89787", "url": "https://gl.wikipedia.org/wiki?curid=331456", "title": "Campionato Brasileiro S\u00e9rie A 1966", "text": "O Campionato Brasileiro S\u00e9rie A 1966, oficialmente Ta\u00e7a Brasil foi a 8\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 10 de xullo e finalizou o 7 de decembro de 1966. O campi\u00f3n foi o Cruzeiro."}
{"id": "331459", "revid": "89787", "url": "https://gl.wikipedia.org/wiki?curid=331459", "title": "Campionato Brasileiro S\u00e9rie A 1967 (Torneio Roberto Gomes Pedrosa)", "text": "O Campionato Brasileiro S\u00e9rie A 1967, oficialmente Torneio Roberto Gomes Pedrosa foi a 9\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 5 de marzo e finalizou o 8 de xu\u00f1o de 1967. O campi\u00f3n foi o Palmeiras."}
{"id": "331460", "revid": "89787", "url": "https://gl.wikipedia.org/wiki?curid=331460", "title": "Campionato Brasileiro S\u00e9rie A 1967 (Ta\u00e7a Brasil)", "text": "O Campionato Brasileiro S\u00e9rie A 1967, oficialmente Ta\u00e7a Brasil foi a 10\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 30 de xullo e finalizou o 29 de decembro de 1967. O campi\u00f3n foi o Palmeiras."}
{"id": "331461", "revid": "44972", "url": "https://gl.wikipedia.org/wiki?curid=331461", "title": "Campionato Brasileiro S\u00e9rie A 1967", "text": "Campionato Brasileiro S\u00e9rie A 1967 pode referirse \u00e1:"}
{"id": "331462", "revid": "89787", "url": "https://gl.wikipedia.org/wiki?curid=331462", "title": "Campionato Brasileiro S\u00e9rie A 1968 (Torneio Roberto Gomes Pedrosa)", "text": "O Campionato Brasileiro S\u00e9rie A 1968, oficialmente Torneio Roberto Gomes Pedrosa foi a 11\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 24 de agosto e finalizou o 10 de decembro de 1968. O campi\u00f3n foi o Santos."}
{"id": "331463", "revid": "89787", "url": "https://gl.wikipedia.org/wiki?curid=331463", "title": "Campionato Brasileiro S\u00e9rie A 1968 (Ta\u00e7a Brasil)", "text": "O Campionato Brasileiro S\u00e9rie A 1968, oficialmente Ta\u00e7a Brasil foi a 12\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 4 de agosto de 1968 e finalizou o 4 de outubro de 1969. O campi\u00f3n foi o Botafogo."}
{"id": "331464", "revid": "56817", "url": "https://gl.wikipedia.org/wiki?curid=331464", "title": "Campionato Brasileiro S\u00e9rie A 1968", "text": "Campionato Brasileiro S\u00e9rie A 1968 pode referirse \u00e1:"}
{"id": "331465", "revid": "89787", "url": "https://gl.wikipedia.org/wiki?curid=331465", "title": "Campionato Brasileiro S\u00e9rie A 1969", "text": "O Campionato Brasileiro S\u00e9rie A 1969, oficialmente Torneio Roberto Gomes Pedrosa foi a 13\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 6 de setembro e finalizou o 7 de decembro de 1969. O campi\u00f3n foi o Palmeiras."}
{"id": "331466", "revid": "89787", "url": "https://gl.wikipedia.org/wiki?curid=331466", "title": "Campionato Brasileiro S\u00e9rie A 1970", "text": "O Campionato Brasileiro S\u00e9rie A 1970, oficialmente Torneio Roberto Gomes Pedrosa foi a 14\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 20 de setembro e finalizou o 20 de decembro de 1970. O campi\u00f3n foi o Fluminense."}
{"id": "331467", "revid": "89787", "url": "https://gl.wikipedia.org/wiki?curid=331467", "title": "Campionato Brasileiro S\u00e9rie A 1971", "text": "O Campionato Brasileiro S\u00e9rie A 1971, oficialmente Primeiro Campeonato Nacional de Clubes foi a 15\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 7 de agosto e finalizou o 19 de decembro de 1971. O campi\u00f3n foi o Atl\u00e9tico Mineiro."}
{"id": "331468", "revid": "23204", "url": "https://gl.wikipedia.org/wiki?curid=331468", "title": "Rinoceronte negro do oeste", "text": "O rinoceronte negro do oeste (\"Diceros bicornis longipes\") ou rinoceronte negro occidental foi unha subespecie do rinoceronte negro, declarado extinto pola IUCN no 2011. Cr\u00edase que era xeneticamente diferente doutras subespecies de rinoceronte. Outrora era com\u00fan na sabana da \u00c1frica subsahariana, pero o seu n\u00famero minguou pola caza furtiva. O rinoceronte negro occidental resid\u00eda principalmente no Camer\u00fan."}
{"id": "331469", "revid": "23204", "url": "https://gl.wikipedia.org/wiki?curid=331469", "title": "Rinoceronte negro occidental", "text": ""}
{"id": "331470", "revid": "23204", "url": "https://gl.wikipedia.org/wiki?curid=331470", "title": "Diceros bicornis longipes", "text": ""}
{"id": "331471", "revid": "89787", "url": "https://gl.wikipedia.org/wiki?curid=331471", "title": "Campionato Brasileiro S\u00e9rie A 1972", "text": "O Campionato Brasileiro S\u00e9rie A 1972, oficialmente Segundo Campeonato Nacional de Clubes foi a 16\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 9 de setembro e finalizou o 23 de decembro de 1972. O campi\u00f3n foi o Palmeiras."}
{"id": "331472", "revid": "89787", "url": "https://gl.wikipedia.org/wiki?curid=331472", "title": "Campionato Brasileiro S\u00e9rie A 1973", "text": "O Campionato Brasileiro S\u00e9rie A 1973, oficialmente Terceiro Campeonato Nacional de Clubes foi a 17\u00ba edici\u00f3n da S\u00e9rie A, o primeiro nivel de f\u00fatbol no Brasil. Empezou o 25 de agosto de 1973 e finalizou o 28 de febreiro de 1974. O campi\u00f3n foi o Palmeiras."}
{"id": "331473", "revid": "23204", "url": "https://gl.wikipedia.org/wiki?curid=331473", "title": "I'm from Barcelona", "text": "I'm from Barcelona \u00e9 un grupo musical sueco creado en J\u00f6nk\u00f6ping no 2005. \u00c9 co\u00f1ecido por ter unha composici\u00f3n ampla, formada por 28 m\u00fasicos que mesturan intrumentos como clarinete, saxof\u00f3n, frauta, trompeta, banjo, acorde\u00f3n, kazoo, guitarra, bater\u00eda e teclados. Moitos membros colaboran coas s\u00faas voces como parte do coro nas actuaci\u00f3ns en directo, mais Emanuel Lundgren \u00e9 o cantante principal, ademais de ser o escritor das letras."}
{"id": "331474", "revid": "89787", "url": "https://gl.wikipedia.org/wiki?curid=331474", "title": "Campionato Brasileiro S\u00e9rie A 1974", "text": "O Campionato Brasileiro S\u00e9rie A 1974, oficialmente Quarto Campeonato Nacional de Clubes foi a 18\u00ba edici\u00f3n da S\u00e9rie A, o primeiro nivel de f\u00fatbol no Brasil. Comezou o 9 de marzo e finalizou o 1 de agosto de 1974. O campi\u00f3n foi o Vasco da Gama."}
{"id": "331475", "revid": "89787", "url": "https://gl.wikipedia.org/wiki?curid=331475", "title": "Campionato Brasileiro S\u00e9rie A 1975", "text": "O Campionato Brasileiro S\u00e9rie A 1975, oficialmente I Copa Brasil foi a 19\u00ba edici\u00f3n da S\u00e9rie A, o primeiro nivel de f\u00fatbol no Brasil. Comezou o 20 de agosto e finalizou o 14 de decembro de 1975. O campi\u00f3n foi o Internacional."}
{"id": "331476", "revid": "89787", "url": "https://gl.wikipedia.org/wiki?curid=331476", "title": "Campionato Brasileiro S\u00e9rie A 1976", "text": "O Campionato Brasileiro S\u00e9rie A 1976, oficialmente II Copa Brasil foi a 20\u00ba edici\u00f3n da S\u00e9rie A, o primeiro nivel de f\u00fatbol no Brasil. Comezou o 29 de agosto e finalizou o 12 de decembro de 1976. O campi\u00f3n foi o Internacional."}
{"id": "331478", "revid": "81969", "url": "https://gl.wikipedia.org/wiki?curid=331478", "title": "Jeonbuk Hyundai Motors", "text": "O Jeonbuk Hyundai Motors (\uc804\ubd81 \ud604\ub300 \ubaa8\ud130\uc2a4) \u00e9 un club de f\u00fatbol coreano da cidade de Jeolla do Norte. Fundouse en 1994 e compite na K League Classic."}
{"id": "331480", "revid": "89787", "url": "https://gl.wikipedia.org/wiki?curid=331480", "title": "Domingo Blanco P\u00e9rez", "text": "Domingo Blanco P\u00e9rez, nado en Cari\u00f1o en 1947, \u00e9 un fil\u00f3logo galego, especialista en poes\u00eda popular galega.\nTraxectoria.\nDoutorouse en Filolox\u00eda en 1990 pola Universidade de Santiago de Compostela coa tese \"Contribuci\u00f3n \u00f3 estudio da literatura popular en Galicia; o papel das clases letradas na valoraci\u00f3n e transmisi\u00f3n da literatura popular en verso en Galicia entre 1746 e 1886\", dirixida por Ant\u00f3n Santamarina.\nFoi profesor en Z\u00fcrich e despois profesor no IES Rep\u00fablica Oriental do Uruguai, no Barrio das Flores, en Teis, Vigo.\nObra.\nPublicou, entre outros medios, en \"Grial\"; \"EDUGA, Revista Galega do Ensino\"; \"Verba\" e no \"Bolet\u00edn Galego de Literatura\" e participou en varias obras colectivas. Por\u00e9n, entre a s\u00faa obra principal p\u00f3dese destacar:\nReco\u00f1ecementos.\nFoi Premio \u00e1 Investigaci\u00f3n da Deputaci\u00f3n de Pontevedra, 1990, por: \"Xos\u00e9 Casal Lois e a s\u00faa aportaci\u00f3n \u00e1 literatura popular galega\""}
{"id": "331481", "revid": "5863", "url": "https://gl.wikipedia.org/wiki?curid=331481", "title": "Eduga", "text": ""}
{"id": "331482", "revid": "5863", "url": "https://gl.wikipedia.org/wiki?curid=331482", "title": "EDUGA, Revista Galega do Ensino", "text": ""}
{"id": "331483", "revid": "1131", "url": "https://gl.wikipedia.org/wiki?curid=331483", "title": "Palacio de Vel\u00e1zquez", "text": "O Palacio de Vel\u00e1zquez at\u00f3pase situado no Parque do Retiro de Madrid (Espa\u00f1a). Foi constru\u00eddo entre os anos 1881 e 1883 con motivo da celebraci\u00f3n da Exposici\u00f3n Nacional de Miner\u00eda levada a cabo na cidade entre os meses de maio e novembro de 1883. O arquitecto Ricardo Vel\u00e1zquez Bosco, de quen toma o nome o palacio, dirixiu o proxecto entre os que participaron Alberto de Palacio, enxe\u00f1eiro, e Daniel Zuloaga, ceramista.\nCaracter\u00edsticas.\nTr\u00e1tase dun edificio cuberto con b\u00f3vedas de ferro acompa\u00f1adas de cristal que permiten iluminar as salas naturalmente, e est\u00e1 inspirado no Crystal Palace de Londres. Cunhas dimensi\u00f3ns de 73,80 por 28,75 metros foi constru\u00eddo en ladrillos de dous tons, as\u00ed como con azulexos da Real F\u00e1brica da Moncloa.\nO edificio foi concibido para que unha vez finalizada a exposici\u00f3n de 1883, puidese albergar outra actividade no canto de derribalo. En 1887 foi aproveitado para a Exposici\u00f3n de Filipinas que se celebrou no Retiro, e unha vez finalizada a exposici\u00f3n, ese mesmo ano, o goberno destinouno a Museo de Ultramar. Actualmente pertence ao Ministerio de Cultura, e at\u00f3pase dedicado a sala de exposici\u00f3ns temporais do Museo Nacional Centro de Arte Ra\u00ed\u00f1a Sof\u00eda.\nEn 2005 pechouse para acometer obras de restauraci\u00f3n e conservaci\u00f3n. En 2010 reabriu as s\u00faas portas cunha exposici\u00f3n dedicada a Antoni Miralda."}
{"id": "331484", "revid": "10599", "url": "https://gl.wikipedia.org/wiki?curid=331484", "title": "Pazo de Comunicaci\u00f3ns de Madrid", "text": ""}
{"id": "331485", "revid": "839", "url": "https://gl.wikipedia.org/wiki?curid=331485", "title": "Tareixa de Xes\u00fas Jornet e Ibars", "text": "Santa Tareixa de Xes\u00fas Jornet, nada como Teresa Jornet e Ibars en Aitona (Lleida) o 9 de xaneiro de 1843 e finada en Liria, Valencia o 26 de agosto de 1897 foi unha relixiosa espa\u00f1ola. En 1873 fundou a Orde das Irm\u00e1s dos Anci\u00e1ns Desamparados en Barbastro. \u00c1 s\u00faa morte hab\u00eda 103 asilos en Espa\u00f1a e Am\u00e9rica.\nTraxectoria.\nTareixa naceu nunha familia relixiosa. A s\u00faa irm\u00e1 Josefa foi Filla da Caridade no hospital da Habana, a s\u00faa irm\u00e1 Mar\u00eda e tres fillas do seu irm\u00e1n Juan incorpor\u00e1ronse \u00e1 nova orde, a s\u00faa t\u00eda Rosa, irm\u00e1 da s\u00faa nai, morreu en olor de santidade e o seu t\u00edo av\u00f3, o Beato Francisco Palau, foi frade carmelita exclaustrado, orador, escritor e penitente.\nEstudou en Lleida para mestra e ingresou no mosteiro das clarisas de Briviesca (Burgos). A situaci\u00f3n pol\u00edtica da segunda metade do s\u00e9culo XIX non permit\u00eda a emisi\u00f3n de votos, polo que se fixo carmelita terciaria, dedic\u00e1ndose ao ensino. Posteriormente, xunto cun grupo de sacerdotes en Barbastro, dedicouse \u00e1 atenci\u00f3n dos anci\u00e1ns abandonados, dende onde viaxou a Valencia, casa nai das Irm\u00e1s dos Anci\u00e1ns Desamparados.\nAntes de falecer en 1897 deixou dito he escrito que non quer\u00eda canonizaci\u00f3ns na orde se co paso do tempo houbese Irm\u00e1s canonizables e indicou que non desexaba que se gastase di\u00f1eiro e recursos en propo\u00f1er a subida aos alteras de ningu\u00e9n. Por este motivo o seu proceso de beatificaci\u00f3n se alongou tanto no tempo. Foi beatificada en 1958 e canonizada en 1974."}
{"id": "331486", "revid": "65337", "url": "https://gl.wikipedia.org/wiki?curid=331486", "title": "Archer Milton Huntington", "text": "Archer Milton Huntington, nado en Nova York o 10 de marzo de 1870 e finado en Bethel (Connecticut) o 11 de decembro de 1955, foi un arque\u00f3logo, numism\u00e1tico, bibli\u00f3filo, fil\u00e1ntropo, hispanista e poeta estadounidense, fundador da Hispanic Society of America en 1904.\nTraxectoria.\nHuntington era fillo de Collis P. Huntington, quen foi o fundador da compa\u00f1\u00eda de ferrocarr\u00eds Central Pacific Railroad e dos estaleiros Newport News Shipbuilding and Drydock Companies. Herdou unha das maiores fortunas dos Estados Unidos. Archer Milton dedicouse a viaxar, aos seus intereses culturais e a realizar o seu so\u00f1o de fundar un museo coas colecci\u00f3ns que \u00eda comprando. Unha viaxe a M\u00e9xico aos quince anos provocou a s\u00faa afecci\u00f3n por todo o hisp\u00e1nico e en 1892 viaxou por primeira vez \u00e1 Pen\u00ednsula Ib\u00e9rica.\nDecidiu que o seu museo fose unha instituci\u00f3n encargada de divulgar os estudos hisp\u00e1nicos e aprendeu o castel\u00e1n, escribindo versos nesa lingua. Trala Guerra Hispano-Estadounidense fixo escavaci\u00f3ns en It\u00e1lica.\nColeccionou pinturas de el Greco, Francisco de Zurbar\u00e1n, Jos\u00e9 de Ribera, Alonso Cano, Diego Vel\u00e1zquez, Francisco de Goya, Joaqu\u00edn Sorolla, Mariano Fortuny, Ram\u00f3n Casas, Santiago Rusi\u00f1ol, Isidro Nonell e Ignacio Zuloaga, ademais de obxectos art\u00edsticos espa\u00f1ois. Creou adxunta ao museo a biblioteca e con ambas as instituci\u00f3ns fundou a Hispanic Society of America o 18 de maio de 1904.\nO 10 de marzo de 1923 casou coa escultura Anna Vaughn Hyatt, que adornou a instituci\u00f3n coas s\u00faas esculturas e en 1930 fundou o Mariners' Museum en Newport News, Virxinia. Foi ademais presidente da \"American Geographical Society\" e do \"American Museum of Natural History\", e membro, e benefactor da \"American Academy of Arts and Letters\" e da \"American Numismatic Society\", que tam\u00e9n chegou a presidir.\nMedalla Huntington.\nNa s\u00faa honra, a \"American Numismatic Society\" institu\u00edu a medalla Huntington, outorgada anualmente en reco\u00f1ecemento das contribuci\u00f3ns destacadas aos estudos numism\u00e1ticos."}
{"id": "331487", "revid": "98629", "url": "https://gl.wikipedia.org/wiki?curid=331487", "title": "Joaqu\u00edn Vizca\u00edno", "text": "Joaqu\u00edn Vizca\u00edno y Mart\u00ednez Moles, nado na Coru\u00f1a o 21 de agosto de 1790 e finado en Madrid o 30 de setembro de 1840, marqu\u00e9s consorte e vi\u00favo de Casa Pontejos, foi un militar, pol\u00edtico e fil\u00e1ntropo de ideas ilustradas e liberais, corrixidor de Madrid e fundador da primeira caixa de aforros de Espa\u00f1a.\nTraxectoria.\nVizca\u00edno era membro dunha familia fidalga orixinaria de Vic\u00e1lvaro (Madrid). Naceu na Coru\u00f1a en 1790 onde o seu pai estaba destinado como fiscal da Real Audiencia de Galicia.\nComezou moi novo na carreira militar. Combateu na guerra da independencia e acadou o emprego de capit\u00e1n de Dragones. Durante o Trienio liberal alistouse na Milicia Nacional de Cabalar\u00eda e en 1823, trala restauraci\u00f3n do absolutismo tivo que exiliarse, residindo case unha d\u00e9cada en Par\u00eds e no Reino Unido.\nEn 1817 casara con Mariana de Pontejos y Sandoval, IV marquesa de Casa Pontejos, dezaoito anos m\u00e1is vella ca el e d\u00faas veces vi\u00fava. A s\u00faa dona acompa\u00f1ouno ao exilio e morreu en 1834, pouco despois de regresar.\nEntre 1834 e 1836 foi corrixidor de Madrid. \u00c1 fronte do concello promoveu melloras no empedrado, no saneamento, na iluminaci\u00f3n e na ordenaci\u00f3n da vila.Plant\u00e1ronse tam\u00e9n numerosas \u00e1rbores, instal\u00e1ronse ba\u00f1os p\u00fablicos, cambi\u00e1ronse nomes de r\u00faas e rotul\u00e1ronse todas, numerando as casas. Moitas das reformas foron inspiradas polo seu amigo Mesonero Romanos. Foi tam\u00e9n Xefe Pol\u00edtico da provincia. Sendo Correxidor sucedeu fugazmente a Salustiano Ol\u00f3zaga como primeira autoridade da provincia, mantendo os dous cargos simultaneamente durante alg\u00fans d\u00edas de maio de 1836. Foi nomeado novamente Xefe Pol\u00edtico por Real Decreto do 11 de setembro de 1837, permanecendo \u00e1 fronte da Deputaci\u00f3n Provincial durante pouco m\u00e1is dun ano, ata o 18 de outubro de 1838.\nEn 1838 abandonou a pol\u00edtica e comezou a traballar na creaci\u00f3n da Caja de Ahorros y Monte de Piedad de Madrid, conseguindo importantes apoios para o proxecto. A instituci\u00f3n ben\u00e9fica foi creada por Real Decreto do 31 de outubro de 1838, que encomendaba a s\u00faa direcci\u00f3n a unha xunta presidida por Vizca\u00edno. Abriu as oficinas ao p\u00fablico o domingo 17 de febreiro de 1839.\nTam\u00e9n interveu na fundaci\u00f3n do Ateneo e do Asilo de San Bernardino de Madrid."}
{"id": "331488", "revid": "98629", "url": "https://gl.wikipedia.org/wiki?curid=331488", "title": "Abdal\u00e1 I de Xordania", "text": "Abdala bin Husain (en ), rei como Abdal\u00e1 I, nado na Meca en 1882 e finado en Xerusal\u00e9n o 20 de xullo de 1951, foi o primeiro rei de Xordania.\nTraxectoria.\nAbdullah era fillo do xerife da Meca, cabeza da dinast\u00eda dos haxem\u00eds, a quen o Reino Unido prometer\u00e1 reco\u00f1ecer a independencia dos territorios \u00e1rabes de Asia nun \u00fanico estado a cambio da s\u00faa axuda na loita contra o Imperio Otom\u00e1n.\nAntes da primeira guerra mundial Abdullah foi vicepresidente do parlamento de Istambul. O seu irm\u00e1n, Faysal, deputado na mesma c\u00e1mara, dirixiu a rebeli\u00f3n \u00e1rabe que combateu os turcos dende Hiyaz ata tomar Damasco en 1918, dous anos despois de que o xerife Husayn se proclamara rei. Unha vez acabada a guerra os aliados desfixeron o embri\u00f3n de Estado que se creara dende Damasco e a cambio colocaron a Faysal e a Abdullah \u00e1 cabeza de dous pa\u00edses creados artificialmente, Iraq e Transxordania.\nAbdullah recibiu Transxordania como feudo en 1921. Trat\u00e1base en realidade dun corredor a trav\u00e9s do deserto que comunicaba as d\u00faas zonas de influencia brit\u00e1nicas, Iraq e Palestina. O 25 de maio de 1923 Transxordania obtivo a independencia coa denominaci\u00f3n de emirato.\nO rei foi unha personaxe pouco popular entre os \u00e1rabes de Oriente Medio debido \u00e1 s\u00faa pol\u00edtica clientelar respecto dos Estados Unidos e o Reino Unido, \u00e1 s\u00faa proximidade a Israel e \u00e1 represi\u00f3n que desatou contra os seus detractores. Por outra banda, nunca abandonou a ambici\u00f3n haxem\u00ed de ser rei dun reino \u00e1rabe unificado, o que lle provocou a inimizade das capas dirixentes doutros estados, especialmente os sauditas. En setembro de 1949 converteuse no primeiro sefe de estado estranxeiro que visitou a Espa\u00f1a franquista, pasando tres d\u00edas na cidade da Coru\u00f1a.\nO 20 de xullo de 1951 Abdullah morreu nun atentado na mesquita de Al-Aqsa de Xerusal\u00e9n. Catro d\u00edas antes fora asasinado en Am\u00e1n o primeiro ministro l\u00edban\u00e9s Riad Bey al-Solh, e Abdullah atop\u00e1base na cidade para participar nunha cerimonia f\u00fanebre na s\u00faa honra. Estaba a agardar a que dese comezo a oraci\u00f3n do venres co seu neto Hussein bin Talal (futuro rei) cando un activista palestino, Mustafa Shukri, abriu fogo contra el alcanz\u00e1ndoo na cabeza. Abdullah e al-Solh morreron baixo a acusaci\u00f3n de estar levando a cabo negociaci\u00f3ns secretas con Israel para firmar unha paz \u00e1 marxe dos acordos acadados na Liga \u00c1rabe. A investigaci\u00f3n xordana sinalou dous dirixentes palestinos como cerebros do complot, o doutor Abd Allah Husayni e o coronel Abd Allah Tell, antigo gobernador militar de Xerusal\u00e9n."}
{"id": "331489", "revid": "17467", "url": "https://gl.wikipedia.org/wiki?curid=331489", "title": "Abd Allah ibn Husayn", "text": ""}
{"id": "331490", "revid": "22570", "url": "https://gl.wikipedia.org/wiki?curid=331490", "title": "Ricardo Vel\u00e1zquez Bosco", "text": "Ricardo Vel\u00e1zquez Bosco, nado en Burgos o 21 de marzo de 1843 e finado en Madrid o 31 de xullo de 1923, foi un arquitecto espa\u00f1ol. Foi profesor do galego Antonio Palacios Ramilo.\nPracticou un historicismo eclecticista de corte academicista oposto ao modernismo. O seu estilo denom\u00ednase \u00e1s veces \"eclecticismo enf\u00e1tico\".\nObras.\nAs s\u00faas obras caracter\u00edzanse por un tratamento rotundo de volumes, o emprego de mansarda e o uso de decoraci\u00f3n cer\u00e1mica nas fachadas dos seus edificios. Arquitectos como Antonio Palacios, que seguiu a s\u00faa tendencia monumentalista, v\u00edronse influ\u00eddos polo seu estilo. Desenvolveu a maior parte da s\u00faa obra en Madrid, en cuxa Escola de Arquitectura deu clase.\nAs s\u00faas obras m\u00e1is importantes son:\nComo restaurador, traballou na Mesquita de C\u00f3rdoba, a Catedral de Le\u00f3n e o Mosteiro de La R\u00e1bida."}
{"id": "331491", "revid": "22570", "url": "https://gl.wikipedia.org/wiki?curid=331491", "title": "Celeir\u00f3s, Pedrafita, A Teixeira", "text": "Celeir\u00f3s \u00e9 un lugar da parroquia de Pedrafita, no concello ourens\u00e1n da Teixeira, localizado na Ribeira Sacra. Segundo o INE en 2015 ti\u00f1a 22 habitantes, a\u00ednda que chegou a contar con m\u00e1is de 100.\nXeograf\u00eda.\nAt\u00f3pase a unha altura duns 790 metros sobre o nivel do mar e o asentamento presenta unha estrutura de casar\u00edo pechado denso sobre unha pequena ladeira rochosa orientada ao nacente.\nEn canto aos \u00e1mbitos singulares dentro do conxunto da poboaci\u00f3n atopamos a fonte e o lavadoiro p\u00fablico adxacente, a capela do San Ram\u00f3n na zona m\u00e1is elevada, e a denominada casa do Conde, que se sup\u00f3n que ser\u00eda unha antiga construci\u00f3n de almacenamento de produtos do campo (celeiro) e que isto ser\u00eda o que lle dar\u00eda nome ao pobo. Outros espazos singulares eran as airas de mallar os cereais, que aproveitaban espazos con solo de pedra ou se barraban para evitar que se perdera o produto.\nA maior parte das edificaci\u00f3ns son de tipolox\u00eda tradicional con muros de carga de f\u00e1brica de granito, carpinter\u00eda de madeira e cubertas a varias augas rematadas mediante tella cer\u00e1mica do pa\u00eds. Polo xeral as construci\u00f3ns agrup\u00e1ronse en medianeira para aproveitar o espazo agr\u00edcola e para protexerse da climatolox\u00eda. A casa de Celeir\u00f3s adoita ter dous andares, a planta baixa, que polo xeral se empregaba como corte ou almac\u00e9n, e a planta primeira que adoitaba ser a vivenda e \u00e1 que se accede normalmente por unha escaleira exterior que remata nun pat\u00edn descuberto. Non houbo moitos exemplos de solainas ou elementos arquitect\u00f3nicos moi elaborados, e si foron moi com\u00fans os corredores de madeira sustentados sobre canzorros de granito. A parte da edificaci\u00f3n residencial, e dado que se precisaban espazos espec\u00edficos para os labores do campo, tam\u00e9n se edificaron outras tipolox\u00edas como cortes, palleiras para a herba e a le\u00f1a, etc. No caso das adegas, posto que as vi\u00f1as dos veci\u00f1os deste asentamento se atopaban, polo xeral, preto do r\u00edo Mao, constru\u00edronse maioritariamente na aldea de Cristosende, a cal se atopa a uns tres quil\u00f3metros en direcci\u00f3n noroeste e a uns catrocentos metros menos de altitude.\nCon respecto \u00e1s canles de auga, a unha certa distancia at\u00f3panse dous r\u00edos, cara ao leste o r\u00edo dos Vaos, e cara ao oeste o r\u00edo Mao.\nEconom\u00eda.\nA econom\u00eda local estivo baseada case exclusivamente na produci\u00f3n de alimentos agr\u00edcolas para a subsistencia, e a venda cando era posible, dos pequenos excedentes co fin de mercar outros produtos necesarios que era preciso obter de f\u00f3ra, pago de impostos, etc. Dado que as capacidades de produci\u00f3n da terra te\u00f1en un l\u00edmite en relaci\u00f3n coa poboaci\u00f3n que poden manter, durante o s\u00e9culo XX o incremento no n\u00famero de habitantes fixo que moitos deles optaran por emigrar en busca dun futuro mellor, a principio de s\u00e9culo cara Am\u00e9rica principalmente e con destino a Europa nos anos 60 e 70, o que tivo como consecuencia unha paulatina e constante diminuci\u00f3n no n\u00famero de residentes. En distintas \u00e9pocas houbo tam\u00e9n algunha tenda, as\u00ed como persoas que se adicaban, a tempo parcial, a oficios relacionados coas necesidades b\u00e1sicas, como xastres, costureiras, tecedoras, zoqueiros, ferreiros, etc. Houbo escola en Cabo de Vila, a\u00ednda que os veci\u00f1os tam\u00e9n acudiron \u00e1s da Lama e posteriormente \u00e1 de Pedrafita.\nDisp\u00f3n de varios agros onde se cultivaba principalmente centeo e trigo e con outras terras que permit\u00edan recoller millo, nabos, patacas e produtos da horta. Dado que existe unha importante presenza de arboredo tradicional, como \u00e9 o caso de casti\u00f1eiros (dos que tam\u00e9n se aproveitaban as casta\u00f1as) e carballos, a s\u00faa madeira empreg\u00e1base tanto como combustible como para a realizaci\u00f3n de ferramentas, mobiliario ou elementos construtivos."}
{"id": "331492", "revid": "1131", "url": "https://gl.wikipedia.org/wiki?curid=331492", "title": "Monte de El Pardo", "text": "O monte de El Pardo \u00e9 unha zona boscosa situada ao norte do municipio de Madrid, no que se atopa totalmente integrado, xunto co seu ap\u00e9ndice, o monte de Vi\u00f1uelas. Sup\u00f3n m\u00e1is da cuarta parte (o 26,4%) do termo municipal da capital.\nEst\u00e1 considerado como o bosque mediterr\u00e1neo m\u00e1is importante da Comunidade de Madrid e un dos mellor conservados de Europa, tanto no que respecta \u00e1 s\u00faa flora, con 120 especies catalogadas, como \u00e1 s\u00faa fauna, con aproximadamente 200 especies vertebradas. Est\u00e9ndese ao redor do curso medio do r\u00edo Manzanares, ao longo de 16.000 hect\u00e1reas, e at\u00f3pase integrado no Parque Rexional da Cunca Alta do Manzanares, onde recibe a m\u00e1xima protecci\u00f3n legal. En 1987, foi declarado zona de especial protecci\u00f3n para as aves (ZEPA).\nMalia iso, a s\u00faa xesti\u00f3n corresponde enteiramente ao Patrimonio Nacional, organismo estatal que regula as posesi\u00f3ns que estiveron en mans da Coroa, que mant\u00e9n unha pol\u00edtica altamente proteccionista e restritiva en relaci\u00f3n co bosque. A Lei de 16 de xu\u00f1o de 1982, que define a actividade do Patrimonio Nacional, establece, no seu artigo cuarto, a s\u00faa integraci\u00f3n na citada entidade.\nA maior parte da s\u00faa \u00e1rea (aproximadamente 15.100 hect\u00e1reas, o 94,4% da superficie total) at\u00f3pase cercada, mediante unha vala que percorre o seu per\u00edmetro, ao longo de 66 quil\u00f3metros. A visita a esta zona est\u00e1 totalmente prohibida. As 900 hect\u00e1reas restantes (o 5,6%), onde se localizan algunhas \u00e1reas urbanas como os barrios do Pardo e Mingorrubio e deportivas como o complexo de Somontes, pos\u00faen un valor ecol\u00f3xico inferior. Aqu\u00ed si \u00e9 posible o acceso, a trav\u00e9s de diferentes senllas e cami\u00f1os, habilitados a efectos recreativos.\nAdemais da s\u00faa riqueza medioambiental, o monte de El Pardo re\u00fane un rico patrimonio hist\u00f3rico-art\u00edstico, froito da s\u00faa estreita relaci\u00f3n coa monarqu\u00eda espa\u00f1ola, entre os que destaca o Palacio Real de El Pardo."}
{"id": "331493", "revid": "10599", "url": "https://gl.wikipedia.org/wiki?curid=331493", "title": "Monte do Pardo", "text": ""}
{"id": "331494", "revid": "1131", "url": "https://gl.wikipedia.org/wiki?curid=331494", "title": "Palacio Real de El Pardo", "text": "O Palacio Real de El Pardo \u00e9 unha das residencias da familia real espa\u00f1ola situada no Monte de El Pardo, en Madrid. O seu principal uso na actualidade \u00e9 o de aloxar aos xefes de Estado estranxeiros de visita oficial en Espa\u00f1a. A s\u00faa xesti\u00f3n corresponde a Patrimonio Nacional, organismo estatal que administra os bens ao servizo da Coroa Espa\u00f1ola.\nFoi constru\u00eddo no s\u00e9culo XVI, a partir dun edificio primitivo do s\u00e9culo XV dese\u00f1ado por Luis de Vega. O seu aspecto actual corresponde \u00e1s reformas e ampliaci\u00f3ns emprendidas no s\u00e9culo XVIII, a instancias do rei Carlos III, nas que participou o arquitecto Francesco Sabatini.\nAdemais de polos seus valores arquitect\u00f3nicos, o palacio destaca polo seu decoraci\u00f3n interior, representativa de diferentes \u00e9pocas hist\u00f3ricas. Destacan uns frescos, obra de Gaspar Becerra, restos da decoraci\u00f3n pict\u00f3rica que tivo o palacio durante o reinado de Filipe II.\nAs\u00ed mesmo, \u00e9 especialmente relevante a s\u00faa colecci\u00f3n de tapices, do s\u00e9culo XVIII, na que figuran cinco das series m\u00e1is co\u00f1ecidas de Francisco de Goya."}
{"id": "331495", "revid": "10599", "url": "https://gl.wikipedia.org/wiki?curid=331495", "title": "Palacio Real do Pardo", "text": ""}
{"id": "331496", "revid": "5863", "url": "https://gl.wikipedia.org/wiki?curid=331496", "title": "D. Garc\u00eda-Sabell", "text": ""}
{"id": "331497", "revid": "89787", "url": "https://gl.wikipedia.org/wiki?curid=331497", "title": "Pablo Echenique", "text": "Pablo Echenique Robba, nado en Rosario (Arxentina) o 28 de agosto de 1978, \u00e9 un cient\u00edfico e pol\u00edtico espa\u00f1ol, de orixe arxentina, que ostenta a dobre nacionalidade espa\u00f1ola e arxentina. En 2015, foi elixido secretario xeral de\u00a0Podemos\u00a0en\u00a0Arag\u00f3n e, en 2016, secretario de Organizaci\u00f3n de Podemos en Espa\u00f1a. Nas elecci\u00f3ns europeas de 2014 foi elixido eurodeputado pola formaci\u00f3n pol\u00edtica Podemos. Actualmente \u00e9 deputado nas Cortes Xerais, logo de ter sido elixido nas elecci\u00f3ns xenerais de 2019.\nTraxectoria.\nMudouse a Arag\u00f3n cando ti\u00f1a 13 anos e estabeleceuse en Zaragoza coa s\u00faa nai Irma e a s\u00faa irm\u00e1 Anal\u00eda. Sofre atrofia muscular espi\u00f1al \u2014unha doenza hereditaria e dexenerativa\u2014 dende que era pequeno. Por mor diso, ten unha discapacidade do 88 % e m\u00f3vese en cadeira de rodas. A s\u00faa discapacidade foi unha das raz\u00f3ns polas que a s\u00faa familia emigrou a Arag\u00f3n na procura de maiores oportunidades. O 9 de agosto de 2012 casou con Mar\u00eda Alejandra Nelo Baz\u00e1n, venezolana \u00e1 que co\u00f1eceu na universidade cando ela estudaba o doutoramento.\nTraxectoria cient\u00edfica.\nEchenique licenciouse en Ciencias F\u00edsicas no 2002 e obtivo o doutoramento na Universidade de Zaragoza no 2006 coa tese \"A bottom up physical approach from small peptides to proteins\". Investigou cunha bolsa posdoutoral no Instituto de Biocomputaci\u00f3n e F\u00edsica de Sistemas Complexos da Universidade de Zaragoza. No 2008, obtivo o premio \"Romper Barreras\" pola adaptaci\u00f3n do seu despacho na universidade. Dende 2009, \u00e9 cient\u00edfico titular do CSIC no Instituto de Qu\u00edmica F\u00edsica Rocasolano. Tam\u00e9n \u00e9 colaborador extraordinario do departamento de F\u00edsica Te\u00f3rica da Universidade de Zaragoza.\nTraxectoria pol\u00edtica.\nDurante un breve per\u00edodo, estivo afiliado a Ciudadanos-Partido de la Ciudadan\u00eda. Logo da fundaci\u00f3n de Podemos en xaneiro de 2014, Pablo Echenique uniuse \u00f3 novo partido, participando na creaci\u00f3n do C\u00edrculo Discapacidade, e present\u00e1ndose como candidato nas primarias para elixir a lista nas elecci\u00f3ns europeas. Os resultados deron a Podemos cinco cadeiras, grazas \u00f3 cal Echenique foi elixido eurodeputado. En febreiro de 2015, foi elixido primeiro Secretario Xeral de Podemos en Arag\u00f3n en primarias abertas e \u00e9 deputado nas Cortes de Arag\u00f3n dende o 18 de xu\u00f1o de 2015. En outubro de 2017, foi substitu\u00eddo na secretar\u00eda xeral de Podemos-Arag\u00f3n por Nacho Escart\u00edn.\nEn 2017 a Inspecci\u00f3n de Traballo imp\u00faxolle unha multa de 3.126 euros por non dar de alta a un asistente, 2.000 polas cotas defraudadas \u00e1 Seguridade Social e 1.470 m\u00e1is de recargas."}
{"id": "331498", "revid": "23204", "url": "https://gl.wikipedia.org/wiki?curid=331498", "title": "Pablo Echenique Robba", "text": ""}
{"id": "331499", "revid": "23204", "url": "https://gl.wikipedia.org/wiki?curid=331499", "title": "Pablo Echenique-Robba", "text": ""}
{"id": "331500", "revid": "23204", "url": "https://gl.wikipedia.org/wiki?curid=331500", "title": "Ride the Skies", "text": "Ride the Skies \u00e9 o segundo \u00e1lbum da banda estadounidense de noise rock Lightning Bolt, publicado en febreiro de 2001 a trav\u00e9s do selo Load Records. O seu tem\u00e1 n\u00famero 2, \"Saint Jacques\", foi chamado as\u00ed polo baixista Dan St. Jacques, un amigo do grupo e membro das bandas Olneyville Sound System, Vincebus Eruptum, e Landed, desta \u00faltima tanto Brian Gibson como Brian Chippendale foron membros. O tr\u00edo escandinavo de free jazz The Thing gravou unha versi\u00f3n do tema \"Ride the Sky\"."}
{"id": "331501", "revid": "56817", "url": "https://gl.wikipedia.org/wiki?curid=331501", "title": "Wonderful Rainbow", "text": "Wonderful Rainbow \u00e9 o terceiro \u00e1lbum da banda estadounidense de noise rock Lightning Bolt, publicado o 4 de marzo de 2003 a trav\u00e9s do selo Load Records. Est\u00e1 considerado o seu disco m\u00e1is accesible, contando con riffs de baixo pesados pero pegadizos e bater\u00edas fren\u00e9ticas. \"Wonderful Rainbow\" est\u00e1 listado no libro \"1001 \u00e1lbums que tes que escoitar antes de morrer\"."}
{"id": "331502", "revid": "25871", "url": "https://gl.wikipedia.org/wiki?curid=331502", "title": "Oblivion Hunter", "text": "Oblivion Hunter \u00e9 o sexto \u00e1lbum da banda estadounidense de noise rock Lightning Bolt, publicado en setembro de 2012 a trav\u00e9s do selo Load Records."}
{"id": "331503", "revid": "1987", "url": "https://gl.wikipedia.org/wiki?curid=331503", "title": "Patrimonio Nacional", "text": "Patrimonio Nacional \u00e9 un ente aut\u00f3nomo, dependente do Ministerio da Presidencia de Espa\u00f1a, dedicado ao mantemento dos bens de titularidade estatal a disposici\u00f3n do rei de Espa\u00f1a e da familia real espa\u00f1ola para o seu uso como residencia ou para celebrar actos de Estado ou cerimonias oficiais.\nOs bens administrados por Patrimonio Nacional comprenden pazos, xard\u00edns, conventos e mosteiros, os chamados Reais Sitios. Con esta denominaci\u00f3n co\u00f1\u00e9cense os lugares onde se atopan as residencias da familia real espa\u00f1ola, a maior parte preto de Madrid e que foron utilizados tradicionalmente para o reposo, lecer ou como residencia de inverno ou ver\u00e1n para os monarcas espa\u00f1ois, as\u00ed como os espazos onde se atopanan as instalaci\u00f3ns de servizo para a antiga Corte.\nDurante o reinado de Afonso XIII este organismo recib\u00eda o nome de \"Patrimonio Real\"."}
{"id": "331504", "revid": "10599", "url": "https://gl.wikipedia.org/wiki?curid=331504", "title": "Palacio de La Moncloa", "text": ""}
{"id": "331505", "revid": "1131", "url": "https://gl.wikipedia.org/wiki?curid=331505", "title": "Palacio Real de Aranjuez", "text": "O Palacio Real de Aranjuez \u00e9 unha das residencias da Familia Real Espa\u00f1ola, situada no Real Sitio e Vila de Aranjuez (Comunidade de Madrid), que \u00e9 xestionada e mantida por Patrimonio Nacional.\nHistoria e caracter\u00edsticas.\nCando o Emperador Carlos V empezou a interesarse por desenvolver Aranjuez como unha vila rexia con amplo coto de caza aposentouse, como en 1501 fixera Filipe o Fermoso, no vello palacio dos maestres de Santiago.\nFoi erixido por orde de Filipe II, quen lle encomendou o proxecto ao arquitecto Juan Bautista de Toledo, que morreu durante a s\u00faa construci\u00f3n, polo que a s\u00faa disc\u00edpulo Juan de Herrera foi o encargado de rematar a obra. Durante todo o s\u00e9culo XVII parouse a obra, ata que en tempos de Fernando VI l\u00e9vase a cabo unha importante ampliaci\u00f3n, que continuar\u00e1 Carlos III dot\u00e1ndoo dunhas \u00e1s que encerran o patio de armas, tal e como se pode contemplar hoxe en d\u00eda. Un palacio menor, a chamada Casa do Labrador, sit\u00faase f\u00f3ra do recinto, formando parte do Xard\u00edn do Pr\u00edncipe.\nOs inmensos xard\u00edns, proxectados para enxalzar a residencia real da \u00e1rida e seca meseta do centro de Espa\u00f1a, e regados coas augas dos r\u00edos Texo e Jarama, son os m\u00e1is importantes do per\u00edodo dos Habsburgo en Espa\u00f1a. Alcanzaron singular renome grazas ao \"Concerto de Aranjuez\", de Joaqu\u00edn Rodrigo, considerada a composici\u00f3n musical espa\u00f1ola m\u00e1is escoitada no mundo. En 2001 esta contorna foi declarada \u00abPaisaxe Cultural Patrimonio da Humanidade\u00bb pola Unesco.\nDo Palacio destacan a Sala Chinesa ou Gabinete de Porcelana, as\u00ed como a Sala dos Espellos."}
{"id": "331506", "revid": "10599", "url": "https://gl.wikipedia.org/wiki?curid=331506", "title": "Palacio de Aranjuez", "text": ""}
{"id": "331507", "revid": "10599", "url": "https://gl.wikipedia.org/wiki?curid=331507", "title": "Pazo Real de Aranjuez", "text": ""}
{"id": "331508", "revid": "10599", "url": "https://gl.wikipedia.org/wiki?curid=331508", "title": "Familia Real Espa\u00f1ola", "text": ""}
{"id": "331509", "revid": "25871", "url": "https://gl.wikipedia.org/wiki?curid=331509", "title": "Fantasy Empire", "text": "Fantasy Empire \u00e9 o s\u00e9timo \u00e1lbum da banda estadounidense de noise rock Lightning Bolt, publicado o 24 de marzo de 2015 a trav\u00e9s do selo Thrill Jockey Records. O seu tema \"Dream Genie\" aparece no videoxogo \"Rock Band 4\"."}
{"id": "331510", "revid": "25871", "url": "https://gl.wikipedia.org/wiki?curid=331510", "title": "Lista de razas de porcos", "text": "Hai centos de razas de porcos \"(Sus scrofa domesticus)\" distribu\u00eddas por todo o planeta. A diferenza entre as razas depende da adaptaci\u00f3n \u00e1s caracter\u00edsticas do terreo, as melloras xen\u00e9ticas e \u00e1 optimizaci\u00f3n para a produci\u00f3n de carne. A continuaci\u00f3n am\u00f3sase unha lista parcial das razas de porcos de todo o mundo:"}
{"id": "331512", "revid": "1131", "url": "https://gl.wikipedia.org/wiki?curid=331512", "title": "Xard\u00edns de Aranjuez", "text": "Os Xard\u00edns de Aranjuez (en castel\u00e1n: \"Jardines de Aranjuez\") son unha serie de bosques e parques axardinados e ornamentados con numerosas fontes e estatuas, situados xunto ao r\u00edo Texo e ao Palacio Real de Aranjuez, na Comunidade de Madrid. Est\u00e1n ao coidado do Patrimonio Nacional da monarqu\u00eda espa\u00f1ola e ademais ostentan o t\u00edtulo de Patrimonio da Humanidade baixo o nome global de Paisaxe cultural de Aranjuez (que tam\u00e9n incl\u00fae o palacio) outorgado pola Unesco en 2001.\nOs Xard\u00edns son catro: o do Parterre, o da Illa, o do Pr\u00edncipe e o de Isabel II."}
{"id": "331514", "revid": "10599", "url": "https://gl.wikipedia.org/wiki?curid=331514", "title": "Real Sitio", "text": ""}
{"id": "331515", "revid": "1131", "url": "https://gl.wikipedia.org/wiki?curid=331515", "title": "Casa do Labrador", "text": "A Casa do Labrador (en castel\u00e1n: \"Casa del Labrador\") \u00e9 unha das residencias da Familia Real Espa\u00f1ola. \u00c9 un palacete neocl\u00e1sico, que se atopa no municipio espa\u00f1ol de Aranjuez, na parte meridional da comunidade de Madrid.\nA s\u00faa construci\u00f3n comezou a finais do s\u00e9culo XVIII, a partir dun dese\u00f1o inicial do arquitecto Juan de Villanueva, que foi transform\u00e1ndose sucesivamente nos trece anos que duraron as obras e reformas. O seu aspecto final d\u00e9bese a Isidro Gonz\u00e1lez Vel\u00e1zquez, quen dotou ao conxunto de numerosos motivos ornamentais externos. O interior destaca pola s\u00faa decoraci\u00f3n suntuosa, obra de Jean-D\u00e9mosth\u00e8ne Dugourc, no seu maior parte, e polas pinturas de Mariano Salvador Maella, entre outros autores.\nO monumento depende de Patrimonio Nacional, o organismo estatal que gestiona os bens do Estado ao servizo da Coroa. No ano 2001 foi catalogado como Patrimonio da Humanidade, xunto con outros recintos hist\u00f3rico-art\u00edsticos da localidade, inscritos na lista da Unesco co nome de Paisaxe cultural de Aranjuez. Est\u00e1 permitida a s\u00faa visita, a partir de horarios establecidos."}
{"id": "331518", "revid": "10599", "url": "https://gl.wikipedia.org/wiki?curid=331518", "title": "Nova Tabarca", "text": ""}
{"id": "331519", "revid": "10599", "url": "https://gl.wikipedia.org/wiki?curid=331519", "title": "Sistema B\u00e9tico", "text": ""}
{"id": "331520", "revid": "111586", "url": "https://gl.wikipedia.org/wiki?curid=331520", "title": "\u00c1frica espa\u00f1ola", "text": "\u00c1frica espa\u00f1ola \u00e9 a denominaci\u00f3n que se daba aos territorios africanos baixo soberan\u00eda ou protectorado espa\u00f1ol, especialmente aplicada \u00e1s dependencias coloniais do Protectorado Espa\u00f1ol de Marrocos formado polas zonas do Rif ao norte e Cabo Juby ao sur, o S\u00e1hara Espa\u00f1ol (actual S\u00e1hara Occidental), a Guinea Espa\u00f1ola (actual Guinea Ecuatorial desde a s\u00faa independencia en 1968), ademais de Madeira, Cabo Verde, Guinea-Bisau, San Tom\u00e9 e Pr\u00edncipe, Somalia, Angola e Mozambique, ao incorporarse Portugal a Espa\u00f1a.\nAs illas Canarias, Ceuta e Melilla as\u00ed como as prazas de soberan\u00eda, conforman xunto \u00e1s demais entidades territoriais e con integridade plena o territorio nacional de Espa\u00f1a."}
{"id": "331521", "revid": "10599", "url": "https://gl.wikipedia.org/wiki?curid=331521", "title": "\u00c1frica Espa\u00f1ola", "text": ""}
{"id": "331522", "revid": "89787", "url": "https://gl.wikipedia.org/wiki?curid=331522", "title": "Gelria", "text": "Gelria \u00e9 un grupo de m\u00fasica galega creado no ano 2014. Est\u00e1 formado por Elena Tarrats (voz), Federico Mosquera (piano) e Mario G. Cortizo (percusi\u00f3n). O tr\u00edo leva en funcionamento dende comezos do 2014 e ten tocado en Holanda e Barcelona. En Galicia a s\u00faa presentaci\u00f3n tivo lugar na compostel\u00e1 Casa das Crechas dentro do Festival Feito a Man 2015, seguido doutros concertos pola xeograf\u00eda galega.\nRecibe o nome do buque holand\u00e9s no que o poeta rianxeiro Manuel Antonio estivo embarcado nas s\u00faas viaxes a Am\u00e9rica.\n\"Cantos de Poeta\".\n\"Cantos de Poeta\" (2016) \u00e9 o primeiro traballo discogr\u00e1fico de Gelria. Consiste nunha antolox\u00eda con catorce poemas da l\u00edrica galega de todos os tempos postos en m\u00fasica por Mosquera e Cortizo, dende o Rexurdimento de Curros Enr\u00edquez e Rosal\u00eda de Castro at\u00e9 autores actuais como Xos\u00e9 Lu\u00eds M\u00e9ndez Ferr\u00edn ou Chus Pato. Editado en formato libro disco, conta cun pr\u00f3logo de Xos\u00e9 Lois Romero e ven acompa\u00f1ado de ilustraci\u00f3ns e fotograf\u00edas, cos textos en ingl\u00e9s, castel\u00e1n e portugu\u00e9s traducidos por Er\u00edn Moure, M\u00aa Rosario Soto e Carlos Quiroga. \"Cantos de Poeta\" \u00e9 un disco de produci\u00f3n propia gravado integramente en directo co equipamento da Radio Galega baixo a direcci\u00f3n de Pablo Barreiro.\nNa gravaci\u00f3n do disco colaboraron Xos\u00e9 Lois Romero (acorde\u00f3n e percusi\u00f3n), Pablo P\u00e9rez (contrabaixo), Rub\u00e9n Fern\u00e1ndez (voz), Mariana Montero, Mar\u00eda Montero e Alejandra Montero (voz e pandeireta, membros de Lilaina), Benxam\u00edn Otero (\u00f3boe e corno ingl\u00e9s), Cibr\u00e1n Seixo (viol\u00edn), Paula Santos (viola), Rosal\u00eda V\u00e1zquez (violoncello), Roberto Bao (percusi\u00f3n), Isabel Diego (percusi\u00f3n) e Ana Gayoso (percusi\u00f3n)."}
{"id": "331525", "revid": "23204", "url": "https://gl.wikipedia.org/wiki?curid=331525", "title": "Tupa\u00edidos", "text": "A dos tupa\u00edidos (\"Tupaiidae\") \u00e9 unha familia de mam\u00edferos placentarios, unha das d\u00faas que comprende a orde dos escandentios (a outra \u00e9 a dos ptiloc\u00e9rcidos).\nA familia cont\u00e9n catro x\u00e9neros e 19 especies, co\u00f1ecidas vulgarmente na bibliograf\u00eda internacional como tupaias, ou musara\u00f1as arbor\u00edcolas, pequenos mam\u00edferos arbor\u00edcolas e aspecto primitivo similares en aparencia aos esqu\u00edos, que viven actualmente nas selvas do sueste asi\u00e1tico. Por\u00e9n, tr\u00e1tase do grupo m\u00e1is pr\u00f3ximo aos primates, despois dos derm\u00f3pteros.\nTaxonom\u00eda.\nDescrici\u00f3n.\nA familia foi descrita en 1825 polo naturalista ingl\u00e9s John Edward Gray na p\u00e1xina 339 do seu traballo \"An outline of an attempt at the disposition of the Mammalia into tribes and families with a list of the genera apparently appertaining to each tribe\". \"Ann. Philos. (ns)\" 10: 337-344.\nEtimolox\u00eda.\nO nome cient\u00edfico da familia, \"Tupaiidae\", f\u00f3rmase, como \u00e9 habitual, sobre a base do xenitivo do nome do seu x\u00e9nero tipo, neste caso \"Tupaia\", engad\u00edndolle a desinencia do lat\u00edn cient\u00edfico \"-idae\", propia dos nomes das familias de animais.\n\"Tupaia\" deriva deriva do malaio \"tupai\" \"esqu\u00edo\" ou \"pequeno animal que semella un esqu\u00edo\".\nSin\u00f3nimos.\nAdemais de polo nome de \"Tupaiidos\", este grupo, ao longo do tempo, foi co\u00f1ecido polos seguintes sin\u00f3nimos, (non todos\nson nomes de familia):\nClasificaci\u00f3n.\nSegundo \"Mammals Species of the World\", a familia comprende catro x\u00e9neros, coas seguintes especies:\nFiloxenia.\nOs membros desta familia (as\u00ed como os da outra da orde) consider\u00e1ronse, en primeira instancia, como insect\u00edvoros, e m\u00e1is tarde foron inclu\u00eddos na orde dos primates, sobre a base de certas similitudes anat\u00f3micas con estes como, por exemplo, a estrutura do cerebro, e clasificados como prosimios primitivos.\nPor\u00e9n, recentes estudos filoxen\u00e9ticos moleculares puxeron de manifesto que os tupaias deben de ter a mesma categor\u00eda taxon\u00f3mica (orde) que os primates, dentro do clado dos \"Euarchonta\", que incl\u00fae tam\u00e9n aos derm\u00f3pteros. De acordo con estes estudos, \"Euarchonta\" \u00e9 o grupo irm\u00e1n dos \"Glires\" (\"Lagomorpha\" + \"Rodentia\"), e \"Euarchonta\" + \"Glires\" forman o clado de rango superior \"Euarchontoglires\".\nPor\u00e9n, propux\u00e9ronse outras relaci\u00f3ns entre ditas ordes."}
{"id": "331526", "revid": "22795", "url": "https://gl.wikipedia.org/wiki?curid=331526", "title": "Tupaiidae", "text": ""}
{"id": "331527", "revid": "22795", "url": "https://gl.wikipedia.org/wiki?curid=331527", "title": "Tupaias", "text": ""}
{"id": "331533", "revid": "98629", "url": "https://gl.wikipedia.org/wiki?curid=331533", "title": "Anastasia de Montenegro", "text": "Anastasia Petrovi\u0107-Njego\u0161, tam\u00e9n co\u00f1ecida como Anastasia de Montenegro, nada en Cetinje, Montenegro, o 4 de xu\u00f1o de 1868 e finada en Antibes, Francia, o 25 de novembro de 1935, foi unha princesa montenegrina da Casa de Petrovi\u0107-Njego\u0161.\u00a0\nTraxectoria.\nAnastasia naceu en Cetinje en 1868, como a filla do pr\u00edncipe soberano de Montenegro, Nicolao I, e Milena Vukoti\u0107. En 1910 o seu pai converteuse no primeiro e \u00fanico rei de Montenegro e ela tomou o t\u00edtulo de SAR a princesa Stana Petrovi\u0107-Njego\u0161 de Montenegro.\nAnastasia foi enviada coa s\u00faa irm\u00e1 m\u00e1is vella, Militza, ao Instituto Smolny en San Petersburgo.\nPrimeiro matrimonio.\nO 28 de agosto de 1889, no palacio Peterhof, casou co pr\u00edncipe Xurxo Maximilianovich de Leuchtenberg, membro dunha casa francesa establecida en Rusia e vinculada coa Familia Imperial. Xurxo, quen despois da morte do seu pai converteuse en 6.\u00ba Duque de Leuchtenberg, era vi\u00favo e ti\u00f1a un fillo. A parella tivo dous fillos antes de divorciarse en San Petersburgo o 15 de novembro de 1906.\nSegundo matrimonio.\nO 29 de abril de 1907, \u00e1 idade de 39 anos, Anastasia casou co Gran Duque Nicolao Nikolaevich (1856-1929). O matrimonio non tivo fillos. Os seus dous maridos eran netos do tsar Nicolao I de Rusia (1796-1855): o primeiro a trav\u00e9s dunha li\u00f1a mixta, e o segundo a trav\u00e9s dunha li\u00f1a masculina directa.\nAo casar converteuse en concu\u00f1ada da s\u00faa irm\u00e1 Militza, quen estaba casada co Gran Duque Pedro Nikolaevich de Rusia.\nTanto Anastasia, como o seu segundo marido Nicolao eran cristi\u00e1ns ortodoxos profundamente relixiosos, cunha tendencia ao misticismo. Dado que os montenegrinos eran ferozmente eslavos, xente anti-turcos dos Balc\u00e1ns, Anastasia reforzou as tendencias ao paneslavismo de Nicolao.\nAnastasia e a s\u00faa irm\u00e1 estaban intrigadas polo lado m\u00e1is m\u00edstico da relixi\u00f3n ortodoxa oriental, foron as primeiras en apoiar o vidente franc\u00e9s \"Dr.\" Philippe Vachot e a Grigori Rasput\u00edn, e present\u00e1rono \u00e1 s\u00faa vez \u00e1 emperatriz Alexandra Feodorovna Romanova, a \u00faltima tsarina de Rusia.\u00a0\n\u00daltimos anos.\nEn marzo de 1917, o \u00faltimo tsar foi derrocado e a familia Romanov foi apartada do poder polos bolxeviques. Anastasia e o seu marido viviron desde 1917 at\u00e9 1919, primeiro no C\u00e1ucaso, a continuaci\u00f3n, na pen\u00ednsula de Crimea. De Ialta en Crimea, Anastasia e o seu marido fuxiron de Rusia en 1919 a bordo dun buque de guerra brit\u00e1nico HMS Marlborough. Asent\u00e1ronse brevemente en Italia, vivindo coa s\u00faa irm\u00e1 Helena, ra\u00ed\u00f1a de Italia e m\u00e1is tarde en Francia, pasando os invernos na Riviera. Morreu en Cap d'Antibes o 15 de novembro de 1935, despois de sobrevivir ao seu marido por seis anos.\nDevanceiros.\nDevanceiros de Anastasia de Montenegro"}
{"id": "331534", "revid": "27155", "url": "https://gl.wikipedia.org/wiki?curid=331534", "title": "SREBP", "text": "As SREBPs ou prote\u00ednas de uni\u00f3n ao elemento regulador de esterois (do ingl\u00e9s \"sterol regulatory element-binding proteins\") son factores de transcrici\u00f3n que se unen \u00e1 secuencia do ADN TCACNCCAC do elemento regulador de esterois. Os SREBPs de mam\u00edferos est\u00e1n codificados nos xenes \"SREBF1\" e \"SREBF2\", situados nos cromosomas 17 e 22, respectivamente. As SREBPs pertencen \u00e1 clase de factores de transcrici\u00f3n de cremalleira de leucina de h\u00e9lice b\u00e1sica-bucle-h\u00e9lice. Os SREBPs desactivados est\u00e1n unidos \u00e1s membranas da envoltura nuclear e do ret\u00edculo endoplasm\u00e1tico. Nas c\u00e9lulas on baixos niveis de esterois, as SREBPs son clivadas (cortadas) orixinando un fragmento formado polo dominio N-terminal hidrosoluble, que se traslada ao n\u00facleo. Estes SREBPs activados \u00fanense despois a secuencias de ADN de elementos reguladores de esterois, o que ten como resultado a regulaci\u00f3n \u00e1 alza da s\u00edntese de encimas implicados na bios\u00edntese de esterois (o principal esterol \u00e9 o colesterol). Os esterois \u00e1 s\u00faa vez inhiben a clivaxe das SREBPs e, por tanto, deste xeito red\u00facese a s\u00edntese adicional de esterois por medio dun bucle de retroalimentaci\u00f3n negativa.\nIsoformas.\nOs xenomas de mam\u00edferos te\u00f1en dous xenes diferentes SREBP, situados en distintos cromosomas, que son:\nFunci\u00f3n.\nAs prote\u00ednas SREB son necesarias indirectamente para a bios\u00edntese do colesterol e para a captaci\u00f3n e bios\u00edntese de \u00e1cidos graxos. Estas prote\u00ednas funcionan co elemento regulador de esterois asim\u00e9trico (StRE). As SREBPs te\u00f1en unha estrutura similar \u00e1s prote\u00ednas de h\u00e9lice-bucle-h\u00e9lice (HLH) que se unen \u00e1 caixa E. Por\u00e9n, a diferenza das prote\u00ednas HLH de uni\u00f3n \u00e1 caixa E, nelas un residuo de arxinina \u00e9 substitu\u00eddo por tirosina, o que fai que poidan reco\u00f1ecer os StREs e, por tanto, regular a bios\u00edntese de membranas.\nMecanismo de acci\u00f3n.\nAs c\u00e9lulas animais mante\u00f1en os niveis adecuados de l\u00edpidos intracelulares en moi diversas condici\u00f3ns (homeostase lip\u00eddica). Por exemplo, cando os niveis de colesterol celular caen por debaixo do nivel necesario, a c\u00e9lula produce m\u00e1is cantidade dos encimas necesarios para fabricar colesterol. Un paso importante nesta resposta \u00e9 producir m\u00e1is transcritos de ARNm que dirixan a s\u00edntese destes encimas. Inversamente, cando hai colesterol dabondo na c\u00e9lula, esta deixa de producir eses ARNm e o nivel dos encimas cae. Como resultado, a c\u00e9lula deixa de fabricar m\u00e1is colesterol cando xa ten dabondo.\nUnha caracter\u00edstica notable desta maquinaria de retroalimentaci\u00f3n regulatoria observouse primeiramente na v\u00eda da SREBP de prote\u00f3lise intramembrana regulada (RIP). Despois, a RIP atopouse en case todos os organismos desde bacterias a humanos, nos que regula unha ampla variedade de procesos que van desde o desenvolvemento \u00e1 neurodexeneraci\u00f3n.\nUnha caracter\u00edstica da v\u00eda da SREBP \u00e9 a liberaci\u00f3n proteol\u00edtica dun factor de transcrici\u00f3n unido a membranas, que \u00e9 a propia SREBP (un fragmento cortado da prote\u00edna total). A clivaxe proteol\u00edtica d\u00e9ixaa libre para moverse do citoplasma ao n\u00facleo. Unha vez no n\u00facleo, a SREBP pode unirse a secuencias de ADN espec\u00edficas (os elementos reguladores de esterois ou SREs) que se encontran nas rexi\u00f3ns de control dos xenes que codifican os encimas necesarios para fabricar l\u00edpidos. Esta uni\u00f3n ao ADN orixina o incremento da transcrici\u00f3n dos xenes diana.\nA prote\u00edna precursora de SREBP de ~120 kDa est\u00e1 ancorada nas membranas do ret\u00edculo endoplasm\u00e1tico (RE) e da envoltura nuclear por medio de d\u00faas h\u00e9lices que curzan a membrana situadas no medio da prote\u00edna. A precursora ten unha orientaci\u00f3n en forquita na membrana de modo que tanto o dominio de factor de transcrici\u00f3n amino terminal coma o dominio regulador COOH-terminal estean situados cara ao citoplasma. As d\u00faas h\u00e9lices que se estenden pola membrana est\u00e1n separadas por un bucle de aproximadamente 30 amino\u00e1cidos que est\u00e1 situado no lume do RE. C\u00f3mpren d\u00faas clivaxes proteol\u00edticas separadas espec\u00edficas de sitio para que se libere o dominio amino teminal activo transcricionalmente. Estas clivaxes ou cortes l\u00e9vanas a cabo d\u00faas proteases distintas, chamadas protease do sitio 1 (S1P) e protease do sitio 2 (S2P).\nAdemais da S1P e S2P, a liberaci\u00f3n regulada da SERBP transcricionalmente activa require a prote\u00edna sensora do colesterol chamada prote\u00edna activadora da clivaxe da SREBP (SCAP), que forma un complexo coa SREBP, o que permite a interacci\u00f3n entre os seus respectivos dominios carboxilo terminal. A SCAP, \u00e1 s\u00faa vez, pode unirse reversiblemente con outra prote\u00edna residente no RE chamada INSIG. En presenza de esterois, que se unen a INSIG e SCAP, ambas as prote\u00ednas, INSIG e SCAP, \u00fanense unha \u00e1 outra. INSIG sempre permanece na membrana do RE e as\u00ed o complexo SREBP-SCAP permanece no RE cando SCAP est\u00e1 unida a INSIG. Cando os niveis de esterois son baixos, INSIG e SCAP xa non est\u00e1n unidas. Ent\u00f3n, SCAP sofre un cambio conformacional que deixa exposta unha porci\u00f3n da prote\u00edna ('MELADL') que sinala que debe ser inclu\u00edda como cargamento en ves\u00edculas COPII, que se moven desde o RE ao aparato de Golgi. Nestas ves\u00edculas, SCAP, arrastrando con ela a SREBP, \u00e9 transportada ao Golgi. A regulaci\u00f3n da clivaxe de SREBP aproveita unha caracter\u00edstica notable das c\u00e9lulas eucariotas, a compartrimentaci\u00f3n subcelular definida polas membranas intracelulares, para asegurar que a clivaxe ten lugar s\u00f3 cando \u00e9 necesario.\nUnha vez no aparato de Golgi, o complexo SREBP-SCAP encontra a S1P activa. A S1P cliva a SREBP no sitio 1, cort\u00e1ndoa en d\u00faas metades. Como cada metade a\u00ednda ten unha h\u00e9lice que se estende a trav\u00e9s da membrana, ambas as d\u00faas permanecen unidas \u00e1 membrana. A metade N-terminal nova acabada de formar da SREBP (que \u00e9 o extremo actuante da mol\u00e9cula) volve a ser clivado no sitio 2, que est\u00e1 situado dentro da s\u00faa h\u00e9lice estendida na membrana. Este traballo real\u00edzao S2P, unha metaloprotease pouco com\u00fan. Isto libera a porci\u00f3n citopl\u00e1smica de SREBP, que despois viaxa ao n\u00facleo, onde activa a transcrici\u00f3n dos xenes diana (por exemplo, o xene do receptor de LDL).\nRegulaci\u00f3n.\nA insulina, os derivados do colesterol, a T3 e outras mol\u00e9culas end\u00f3xenas regulan a expresi\u00f3n de SREBP1c, particularmente en roedores. Os experimentos de deleci\u00f3n en serie e mutaci\u00f3n revelaron que tanto os elementos de resposta da SREBP (SRE) coma do LXR (LXRE) est\u00e1n implicados na regulaci\u00f3n da transcrici\u00f3n de SREBP-1c mediada pola insulina e os derivados do colesterol. Os agonistas do receptor activado polo proliferador do peroxisoma alfa (PPAR\u03b1) potencian a actividade do promotor de SREBP-1c por medio dun elemento DR1 situado na posici\u00f3n -453 no promotor humano. Os agonistas do PPAR\u03b1 act\u00faan en cooperaci\u00f3n con LXR ou a insulina para inducir a lipox\u00e9nese.\nUn medio rico en amino\u00e1cidos de cadea ramificada estimula a expresi\u00f3n do xene de SREBP-1c por medio da v\u00eda mTORC1/S6K1. A fosforilaci\u00f3n de S6K1 est\u00e1 incrementada no f\u00edgado de ratos db/db obesos (animais modelo para a obesidade e a diabetes tipo II). Ademais, a depleci\u00f3n da S6K1 hep\u00e1tica en ratos db/db que se produce ao utilizar un vector adenovirus que codifica o shRNA S6K1 ten como resultado a regulaci\u00f3n \u00e1 baixa da expresi\u00f3n do xene de SREBP-1c no f\u00edgado e tam\u00e9n un contido reducido de triglic\u00e9ridos hep\u00e1ticos e da concentraci\u00f3n de triglic\u00e9ridos s\u00e9ricos.\nA activaci\u00f3n de mTORC1 non \u00e9 suficiente para estimular a SREBP-1c hep\u00e1tica en ausencia de sinalizaci\u00f3n de Akt, o que indica a existencia dunha v\u00eda adicional \"augas abaixo\" tam\u00e9n necesaria para esta induci\u00f3n, que se propuxo que est\u00e1 implicada na supresi\u00f3n de INSIG-2a mediada por Akt independente de mTORC1, que \u00e9 un transcrito espec\u00edfico do f\u00edgado que codifica o inhibidor INSIG2 de SREBP-1c.\nFGF21 (factor de crecemento de fibroblastos 21) reprime a transcrici\u00f3n de SREBP-1c. A sobreexpresi\u00f3n de FGF21 mellora a regulaci\u00f3n \u00e1 alza de SREBP-1c e da \u00e1cido graxo sintase (FAS) nas c\u00e9lulas HepG2 producida no tratamento con \u00e1cidos graxos libres. Ademais, FGF21 poder\u00eda inhibir os niveis transcricionais de xenes clave envolvidos no procesamento e translocaci\u00f3n ao n\u00facleo de SREBP-1c, e a diminuci\u00f3n da cantidade de prote\u00ednas SREBP-1c maduras. Inesperadamente, a sobreexpresi\u00f3n de SREBP-1c en c\u00e9lulas HepG2 poder\u00eda tam\u00e9n inhibir a transcrici\u00f3n de FGF21 end\u00f3xena ao reducir a actividade do promotor de FGF21.\nA SREBP-1c regula \u00e1 alza de maneira espec\u00edfica de tecido a expresi\u00f3n de PGC1alfa no tecido adiposo marr\u00f3n.\nSuxeriuse que o factor Nur77 inhibe LXR e a expresi\u00f3n augas abaixo de SREBP-1c modulando o metabolismo lip\u00eddico hep\u00e1tico.\nHistoria.\nAs SREBPs foron estudadas no laboratorio dos premios Nobel Michael Brown e Joseph Goldstein no Southwestern Medical Center da Universidade de Texas en Dallas. As s\u00faas primeiras publicaci\u00f3ns sobre este asunto apareceron en outubro de 1993."}
{"id": "331535", "revid": "89787", "url": "https://gl.wikipedia.org/wiki?curid=331535", "title": "Ptilocercus lowii", "text": "Ptilocercus lowii, co\u00f1ecido vulgarmente na bibliograf\u00eda internacional co nome de tupaia ou musara\u00f1a arbor\u00edcola de cola plumosa, \u00e9 unha especie de mam\u00edfero placentario da orde dos escandentios, a \u00fanica da familia dos ptiloc\u00e9rcidos, e do seu \u00fanico x\u00e9nero, \"Ptilocercus\",\n\u00c9 orixinaria do sur de Tailandia, a pen\u00ednsula Malaia, Borneo e algunhas outras illas de Indonesia.\nTaxonom\u00eda.\nDescrici\u00f3ns.\nA familia foi descrita en 1913 polo zo\u00f3logo e bi\u00f3logo estadounidense Marcus Ward Lyon, en \"Proc. U. S. Natl. Mus.\", 45: 4, separando ao x\u00e9nero \"Ptilocercus\" da dos tupa\u00edidos, onde estivera adscrito at\u00e9 aquela.\nO x\u00e9nero, e a especie, foran descritos en 1848 polo naturalista ingl\u00e9s John Edward Gray en \"Proc. Zool. Soc. Lond.\", 1848: 23.\nSinonimia.\nAo longo do tempo o x\u00e9nero \"Ptilocercus\" tam\u00e9n foi co\u00f1ecido polo sin\u00f3nimo \"Ptilocerus\" .\nEtimolox\u00edas.\nO nome da familia f\u00f3rmase, como \u00e9 habitual, sobre a ra\u00edz do seu x\u00e9nero tipo (e \u00fanico), \"Ptilocercus\", coa adici\u00f3n da desinencia do lat\u00edn cient\u00edfico \"-idae\", propipo das familias de animais.\nEn canto o nome do x\u00e9nero est\u00e1 formado pola ra\u00edz do lat\u00edn cient\u00edfico \"ptil-\", tirada do grego antigo \u03c0\u03c4\u03af\u03bb\u03bf\u03bd \"pt\u00edlon\", 'pluma', e o grego \u03ba\u03ad\u03c1\u03ba\u03bf\u03c2 \"k\u00e9rkos\", 'cola'. Literalmente: 'o de cola de pluma'.\nE o espec\u00edfico, \"lowii\", foi unha homenaxe que Gray lle fixo ao naturalista, administrador colonial e explorador ingl\u00e9s Hugh Low.\nClasificaci\u00f3n.\nA familia comprende un \u00fanico x\u00e9nero, cunha \u00fanica especie, na que se reco\u00f1ecen d\u00faas subespecies:\nFamilia \"Ptilocercidae\" \nFiloxenia.\nA dos ptiloc\u00e9rcidos \u00e9 unha familia dentro da orde dos escandentios. Numerosas diferenzas morfol\u00f3xicas e xen\u00e9ticas apoian a clasificaci\u00f3n dos ptiloc\u00e9rcidos como unha familia separada do resto das musara\u00f1as arbor\u00edcolas, das que diverxeron hai ao redor de 63 mill\u00f3ns de anos.\nOs membros desta orde consider\u00e1ronse, en primeira instancia, como insect\u00edvoros, e m\u00e1is tarde foron inclu\u00eddos na orde dos primates, sobre a base de certas similitudes anat\u00f3micas con estes como, por exemplo, a estrutura do cerebro, e clasificados como prosimios primitivos.\nPor\u00e9n, recentes estudos filoxen\u00e9ticos moleculares puxeron de manifesto que os tupaias deben de ter a mesma categor\u00eda taxon\u00f3mica (orde) que os primates, dentro do clado dos \"Euarchonta\", que incl\u00fae tam\u00e9n aos derm\u00f3pteros. De acordo con estes estudos, \"Euarchonta\" \u00e9 o grupo irm\u00e1n dos \"Glires\" (\"Lagomorpha\" + \"Rodentia\"), e \"Euarchonta\" + \"Glires\" forman o clado de rango superior \"Euarchontoglires\".\nPor\u00e9n, propux\u00e9ronse outras relaci\u00f3ns entre ditas ordes.\nCuriosidade cient\u00edfica.\nEste animal presenta a caracter\u00edstica de que se alimenta do n\u00e9ctar dunha palmeira (\"Eugeissona tristis\"), que cont\u00e9n at\u00e9 un 3,8 % de alcohol, do que consome cada noite o equivalente de 9 copas de vi\u00f1o para un ser humano, sen mostrar niung\u00fan signo de ebriedade.\nAs medici\u00f3ns feitas cun biomarcador da descomposici\u00f3n do etanol suxiren que pode metabolizalo por unha v\u00eda que non se utiliza tan frecuentemente nos seres humanos. A s\u00faa capacidade de inxerir grandes cantidades de alcohol pres\u00famese que pode ser unha adaptaci\u00f3n evolutiva na s\u00faa \u00e1rbore filoxen\u00e9tica. Por\u00e9n non est\u00e1 claro como se beneficia o animal desta inxesta de alcohol, ou que consecuencias pode ter a alta taxa de alcohol no sangue na s\u00faa fisiolox\u00eda."}
{"id": "331536", "revid": "22795", "url": "https://gl.wikipedia.org/wiki?curid=331536", "title": "Ptilocercidae", "text": ""}
{"id": "331537", "revid": "22795", "url": "https://gl.wikipedia.org/wiki?curid=331537", "title": "Ptiloc\u00e9rcidos", "text": ""}
{"id": "331538", "revid": "22795", "url": "https://gl.wikipedia.org/wiki?curid=331538", "title": "Ptilocercus", "text": ""}
{"id": "331539", "revid": "22795", "url": "https://gl.wikipedia.org/wiki?curid=331539", "title": "Tupaia de cola plumosa", "text": ""}
{"id": "331540", "revid": "22795", "url": "https://gl.wikipedia.org/wiki?curid=331540", "title": "Musara\u00f1a arbor\u00edcola de cola plumosa", "text": ""}
{"id": "331541", "revid": "7802", "url": "https://gl.wikipedia.org/wiki?curid=331541", "title": "Anastasia Petrovi\u0107-Njego\u0161", "text": ""}
{"id": "331542", "revid": "7802", "url": "https://gl.wikipedia.org/wiki?curid=331542", "title": "Militza Petrovi\u0107-Njego\u0161", "text": ""}
{"id": "331543", "revid": "56817", "url": "https://gl.wikipedia.org/wiki?curid=331543", "title": "Casa de Petrovi\u0107-Njego\u0161", "text": "A Casa de Petrovi\u0107-Njego\u0161 (en serbio: \u041f\u0435\u0442\u0440\u043e\u0432\u0438\u045b-\u040a\u0435\u0433\u043e\u0448) foi a familia reinante de Montenegro desde 1696 at\u00e9 1918. Montenegro gozara dunha independencia \"de facto\" do Imperio otom\u00e1n desde 1711 pero s\u00f3 recibiu reco\u00f1ecemento formal internacional como principado independente en 1878.\nO pa\u00eds foi gobernado desde un principio polos denominados Vladikas, Pr\u00edncipes-Bispos, que ti\u00f1an un rol temporal e espiritual. En 1852 este rol foi emendado para ser puramente temporal. En 1910 o pr\u00edncipe gobernante Nicolao I anunciou a s\u00faa ascensi\u00f3n a rei. Seis anos m\u00e1is tarde, Nicolao I foi derrocado pola invasi\u00f3n e ocupaci\u00f3n do seu pa\u00eds por Austria-Hungr\u00eda que foi seguida polo seu deposici\u00f3n formal pola Asemblea de Podgorica en 1918 cando Montenegro foi anexionado ao emerxente Reino dos Serbios, Croatas e Eslovenos.\nSeguiu un per\u00edodo de oitenta anos de control desde Belgrado durante o cal Nicolao I morreu no exilio en Francia en 1921, sucedido pouco despois pola sorprendente abdicaci\u00f3n do seu fillo Danilo III, o mesmo ano. O sobri\u00f1o deste \u00faltimo, Mihailo Petrovi\u0107-Njego\u0161, herdou os t\u00edtulos dos seus predecesores mentres que no seu exilio en Francia sobreviviu ao arresto e internamento ordenados por Adolf Hitler por rexeitar encabezar un estado monicreque montenegrino ali\u00f1ado coas Potencias do Eixo. Despois, serviu no r\u00e9xime comunista iugoslavo como Cabeza de Protocolo. Foi sucedido polo seu fillo Nicoalo Petrovi\u0107-Njego\u0161 en 1986. Nicolao volveu a Montenegro para apoiar o movemento de independencia montenegrino que chegou a alcanzar a plena soberan\u00eda para a Rep\u00fablica de Montenegro no referendo de 2006. \nO actual Xefe da Casa \u00e9 Nicolao II de Montenegro.\nOrixe.\nO primeiro devanceiro co\u00f1ecido, Vojvoda Bogut, sostivo unha cidade preto de Ugljevik durante o reinado do emperador serbio Du\u0161an o Poderoso (c. 1331-1355). O seu fillo, \u0110ura\u0111 Bogutovi\u0107, emigrou a unha cidade chamada Mu\u017eevice en Banjani de Bosnia, fuxindo dos turcos otom\u00e1ns. A finais do s\u00e9culo XIV, con todo, Bogutovi\u0107 e os seus fillos son vistos vivindo en Drobnjaci."}
{"id": "331545", "revid": "23204", "url": "https://gl.wikipedia.org/wiki?curid=331545", "title": "A\u00f1ana", "text": "A\u00f1ana \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a en 2015 unha poboaci\u00f3n de 157 habitantes.\nO municipio est\u00e1 formado por d\u00faas localidades: Atiega e Salinas de A\u00f1ana (cooficialmente en \u00e9uscaro: \"Gesaltza A\u00f1ana\"), que \u00e9 a s\u00faa capital e principal n\u00facleo de poboaci\u00f3n. Atiega est\u00e1 rexido por unha xunta administrativa e dotado de certa autonom\u00eda interna, mentres que Salinas de A\u00f1ana \u00e9 administrado directamente polo concello. Salinas de A\u00f1ana \u00e9 famoso pola s\u00faa explotaci\u00f3n de sal, hoxe abandonada pero en proceso de restauraci\u00f3n.\nAta 1997 o municipio cham\u00e1base \"Salinas de A\u00f1ana\"."}
{"id": "331547", "revid": "23204", "url": "https://gl.wikipedia.org/wiki?curid=331547", "title": "Aramaio", "text": "Aramaio (en castel\u00e1n: \"Aramayona\", oficialmente \"Aramaio\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Zuia e ti\u00f1a en 2014 unha poboaci\u00f3n de 1.478 habitantes.\nO municipio est\u00e1 formado por 9 elizates: Arexola, Azkoaga, Barajuen, Etxaguen, Gantzaga, Ibarra, Olaeta, Untzilla e Uribarri. Ibarra \u00e9 a capital e n\u00facleo urbano do municipio. O elizate de Olaeta ten a particularidade de ser ademais un \"concejo\" e conta con certa autonom\u00eda administrativa."}
{"id": "331548", "revid": "7802", "url": "https://gl.wikipedia.org/wiki?curid=331548", "title": "Casa de Petrovic-Njegos", "text": ""}
{"id": "331549", "revid": "43579", "url": "https://gl.wikipedia.org/wiki?curid=331549", "title": "Nicolao I de Montenegro", "text": "Nicolao I Mirkov Petrovi\u0107-Njego\u0161 (en montenegrino: \u041d\u0438\u043a\u043e\u043b\u0430 I \u041c\u0438\u0440\u043a\u043e\u0432 \u041f\u0435\u0442\u0440\u043e\u0432\u0438\u045b-\u040a\u0435\u0433\u043e\u0448), nado en Njegu\u0161i o 7 de outubro de 1841 e finado en Antibes o\u00a0 1 de marzo de 1921, foi Pr\u00edncipe de Montenegro de 1860 a 1910 e o \u00fanico Rei de Montenegro de 1910 a 1918.\nTraxectoria.\nNicolao naceu na aldea de Njegu\u0161i, a antiga residencia da Casa Real de Petrovi\u0107. O seu pai, Mirko Petrovi\u0107-Njegos, un c\u00e9lebre guerreiro de Montenegro, era irm\u00e1n de Danilo I de Montenegro, que non deixou descendencia masculina. Despois de 1696, cando a dignidade da Vladika, ou bispo-pr\u00edncipe, tornouse hereditaria na familia Petrovi\u0107, o poder soberano descendera de t\u00edo para sobri\u00f1o, o Vladika pertencente \u00e1 orde do clero negro (ou sexa, o clero mon\u00e1stico), que son prohibidos de se casar.\nO cambio foi introducido por Danilo II, que declinou do m\u00fanus episcopal, casou e declarou o principado hereditario na li\u00f1a masculina directa. Cando Mirko Petrovi\u0107-Njegos renunciou a s\u00faa pretensi\u00f3n ao trono, seu fillo foi nomeado herdeiro.\nO pr\u00edncipe Nicolao, que fora adestrado desde a infancia en exercicios marciais e atl\u00e9ticos, pasou unha parte da s\u00faa infancia adiantada en Trieste na casa da familia Kustic, a cal s\u00faa t\u00eda, a princesa Darinka, esposa de Danilo II, pertenc\u00edan. A princesa foi unha ardorosa defensora da cultura francesa, e pola s\u00faa suxesti\u00f3n o mozo herdeiro do Vladikas foi enviado para o Lyc\u00e9e Louis-le-Grand, en Par\u00eds.\nPr\u00edncipe de Montenegro.\nA\u00ednda estaba en Par\u00eds cando, por mor do asasinato do seu t\u00edo Danilo II, sucedeuno como pr\u00edncipe (13 de agosto de 1860). En novembro de 1860 casou con Milena Vukotic, filla de Petar Vukotic.\nNo per\u00edodo de paz que se seguiu, realizou unha serie de forzas militares, reformas administrativas e educativas. O pa\u00eds foi envolvido nunha serie de guerras co Imperio Otom\u00e1n entre 1862 e 1878. En 1867 co\u00f1eceu o emperador Napole\u00f3n III en Par\u00eds e, en 1868, realizou unha viaxe \u00e1 Rusia, onde recibiu afectuosas benvida do tsar Alexandre II. M\u00e1is tarde visitou Berl\u00edn e Viena.\nRei de Montenegro.\nEn 1900 asumiu o \"status\" de Alteza Real. Deu a Montenegro a s\u00faa primeira Constituci\u00f3n, en 1905, a consecuencia de presi\u00f3ns dunha poboaci\u00f3n \u00e1vida por m\u00e1is liberdade. Tam\u00e9n introduciu a liberdade de prensa e o c\u00f3digo penal. En 1906 creou a moeda de Montenegro, o perper montenegrino. No 28 de agosto de 1910, durante a celebraci\u00f3n do seu xubileu, asumiu o t\u00edtulo de rei. Foi ao mesmo tempo Mariscal do ex\u00e9rcito ruso, unha honra nunca antes revisada a calquera estranxeiro, excepto o duque de Wellington.\nTras a primeira guerra mundial, Montenegro foi unida coas outras terras eslavas do Sur, para formar o Reino dos Serbios, Croatas e Eslovenos, que foi renomeado Iugoslavia en 1929. Nicolao partiu para o exilio en Francia en 1918, mais continuou a reclamar o trono at\u00e9 s\u00faa morte en Antibes tres anos despois. Foi enterrado na Italia. En 1989 os restos de Nicolao, s\u00faa esposa Milena e d\u00faas dos seus doce fillos foron trasladados para Montenegro.\nFillos.\nCinco das s\u00faas fillas casaron con pr\u00edncipes e reis, dando a Nicolao o apelido de \"o sogro de Europa\", un alcume que compartiu con Cristi\u00e1n IX de Dinamarca."}
{"id": "331550", "revid": "23204", "url": "https://gl.wikipedia.org/wiki?curid=331550", "title": "Arraia-Maeztu", "text": "Arraia-Maeztu \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Campezo-Monta\u00f1a Arabesa e ti\u00f1a en 2015 unha poboaci\u00f3n de 712 habitantes.\nFormouse en 1958 pola uni\u00f3n dos municipios de Apinaiz, Arraia e Laminoria. Orixinalmente denominouse \"Maestu\", pero en 1987 adoptou a s\u00faa denominaci\u00f3n actual.\nEst\u00e1 formado polas seguintes localidades: Aletxa, Apinaiz, Areatza, Atauri, Azazeta, Birgarabarren, Birgaragoien, Elortza, Erroeta, Erroitegi, Ibisate, Korres, Maeztu, Musitu, Sabando e Zekuiano. A capital \u00e9 Maeztu."}
{"id": "331551", "revid": "23204", "url": "https://gl.wikipedia.org/wiki?curid=331551", "title": "Lingua muskogee", "text": "A lingua muskogee, tam\u00e9n co\u00f1ecida como creek, seminole, mask\u00f3k\u00ee ou mvskoke, \u00e9 unha lingua falada polas tribos do pobo muskogee (ou creek), nativas das terras integradas nos estados de Oklahoma e Florida que hoxe forman parte dos Estados Unidos de Am\u00e9rica. A comezos do s\u00e9culo XXI a lingua ti\u00f1a preto de 4.000 falantes.\nExiste unha versi\u00f3n de Wikipedia nesta lingua."}
{"id": "331552", "revid": "92340", "url": "https://gl.wikipedia.org/wiki?curid=331552", "title": "F\u00e9licien Rops", "text": "F\u00e9licien Rops, nado en Namur o 7 de xullo de 1833 e finado en Corbeil-Essonnes o 23 de agosto de 1898, foi un pintor, gravador e augafortista belga."}
{"id": "331554", "revid": "22570", "url": "https://gl.wikipedia.org/wiki?curid=331554", "title": "Zengi", "text": "Imad ad-Din Atabeg Zengi (co\u00f1ecido tam\u00e9n como Zangi, Zengui, Zenki ou Zanki; en turco \u0130madeddin Zengi, en \u00e1rabe \u0639\u0645\u0627\u062f \u0627\u0644\u062f\u06cc\u0646 \u0632\u0646\u0643\u064a), nado cara a 1085 e finado o 14 de setembro de 1146, foi un gobernador sirio.\nTraxectoria.\nFillo de Aq Sunqur al-Hajib, gobernador de Alepo baixo o goberno de Malik Shah I. Seu pai foi condenado a morte por traiz\u00f3n e decapitado en 1094. Zengi foi criado por Kerbogha, gobernador de Mosul. Zengi foi nomeado atabeg de Mosul en 1127 e de Alepo en 1128, unindo \u00e1mbalas d\u00faas cidades baixo o seu mando e unificando gran parte de Siria. En 1144 tomou Edesa con trinta mil soldados, destru\u00edndoa por completo e queimando a cidadela cos cristi\u00e1ns sitiados nela.\nEn 1146 condenou a morte a un escravo. Sen nada que perder, este escravo matouno mentres durm\u00eda."}
{"id": "331556", "revid": "23204", "url": "https://gl.wikipedia.org/wiki?curid=331556", "title": "Lu\u00eds VII de Francia", "text": "Lu\u00eds VII de Francia, chamado Lu\u00eds o Novo, nado en 1120 e finado en Melun o 18 de setembro de 1180, foi rei de Francia entre 1137 e 1180. Foi o sexto en li\u00f1a directa da dinast\u00eda dos Capetos. Era fillo de Lu\u00eds VI e de Adela de Saboia (v. 1100-1154). Casou con Leonor de Aquitania, Costanza de Castela (1140-1160) e Adela de Champa\u00f1a. Sucedeuno o seu fillo, Filipe Augusto.\nTraxectoria.\nFoi consagrado \"rex designatus\" en Reims o 25 de outubro de 1131 polo papa Inocencio II trala morte accidental do seu irm\u00e1n maior Filipe (1116-1131).\nAntes de morrer, seu pai concertara o seu matrimonio con Leonor de Aquitania (1122-1204), filla de Guillerme X de Poitiers, duque de Aquitania e Leonor de Ch\u00e2tellerault, casamento que tivo lugar en Bordeos o 25 de xullo de 1137. Este vantaxoso matrimonio proporcionoulle un dominio real case triplicado xa que a esposa achegou no seu dote a G\u00fciena, Gascu\u00f1a, Poitou, Lemos\u00edn, Angoumois, Saintonge e P\u00e9rigord.\nEn maio de 1141, Lu\u00eds VII enfr\u00f3ntase ao conde Teobaldo II de Champa\u00f1a e ao papa Inocencio II, con motivo da toma de posesi\u00f3n do bispado de Langres, xa que el quer\u00eda que fose elixido un monxe de Cluny. De novo volve a opo\u00f1erse ao Papa en 1141 intentando impor o seu candidato para a sede de Bourgues contra Pierre de la Ch\u00e2tre (apoiado polo sumo pont\u00edfice). O Papa excomunga a Lu\u00eds e Pierre de La Ch\u00e2tre ref\u00faxiase en Champa\u00f1a. O rei invade o condado e incendia ao seu paso, durante o ver\u00e1n de 1142, Vitry-en-Perthois e s\u00faa igrexa, na cal se atopaban refuxiados os habitantes da vila.\nPara resolver o problema, o rei firma o tratado de Vitry co conde Teobaldo II no outono de 1143, aceptando a elecci\u00f3n de Pierre de La Ch\u00e2tre e conseguindo que se anule o veto que pesa sobre o reino; o 22 de abril participa na conferencia de Saint-Denis para solucionar o conflito xurdido entre a Santa Sede e el.\nA Segunda Cruzada.\nPara selar o acordo, o rei acepta tomar parte na segunda cruzada alentada por Bernaldo de Claraval e, preto do Nadal de 1145, Lu\u00eds VII anuncia a s\u00faa decisi\u00f3n de unirse a ela para socorrer os Estados cristi\u00e1ns de Palestina, ameazados polos turcos, que acababan de invadir o condado de Edesa en 1144 e perpetraron o masacre de centenares de cristi\u00e1ns. En 1146 o rei toma a cruz, \u00e1 vez que numerosos bar\u00f3ns, durante a asemblea de V\u00e9zelay.\nO 11 de xu\u00f1o, o rei Lu\u00eds VII e Leonor parten para a segunda cruzada ao mando de 300 cabaleiros e unha cuantiosa armada, seguidos por miles de peregrinos. Sa\u00edron de Metz e pasaron polo val do Danubio, onde foron recibidos pola armada do emperador que xa os agardaba no reino de Hungr\u00eda. O rei G\u00e9za II de Hungr\u00eda recibiu os reis cruzados e velou por que estivesen provistos de alimentos e abeiro.\nA segunda cruzada parec\u00eda ter bo comezo, xa que estaba dirixida polos dous soberanos m\u00e1is poderosos de Occidente, que ademais, ao estaren instru\u00eddos pola experiencia da primeira, organiz\u00e1rona de forma moi estrita. Pero as relaci\u00f3ns envelen\u00e1ronse rapidamente entre franceses e alem\u00e1ns, e sobre todo entre cruzados e bizantinos. Conrado III e Lu\u00eds VII perderon as 4/5 partes dos seus efectivos militares tentando atravesar Anatolia, onde foron decimados polos turcos, a carest\u00eda e a enfermidade. Por \u00faltimo, logo de desembarcar co resto das s\u00faas tropas preto de Antioqu\u00eda, que estaba en mans de Raimundo de Poitiers, t\u00edo de Leonor de Aquitania, os dous soberanos estrel\u00e1ronse ante Damasco. Conrado e os alem\u00e1ns reembarcaron o 8 de setembro de 1148.\nRaimundo esperaba que Lu\u00eds VII o axudase a combater o inimigo que o despoxara dalg\u00fans dos seus territorios, pero o rei s\u00f3 pensaba en ir a Xerusal\u00e9n. Leonor intentou, en van, convencer o seu marido para que axudase o seu t\u00edo Raimundo, mais o rei preferiu seguir os consellos do templario eunuco Thierry de Galeran. Os cronistas da \u00e9poca culpan a Leonor de adulterio: Guillerme de Tiro ac\u00fasaa as\u00ed mesmo de incesto co seu propio t\u00edo.\nLu\u00eds VII obriga a Leonor a seguilo e deixa Antioqu\u00eda, chegando a Xerusal\u00e9n para cumprir coa peregrinaci\u00f3n imposta. En xu\u00f1o de 1148 tenta tomar Damasco, ante a que a s\u00faa armada est\u00e1 esperando. O matrimonio permanece un ano en Terra Santa antes de volver por mar, e por separado, a Francia. O rei \u00e9 apresado polos bizantinos, sendo liberado polo normando Roxerio II de Sicilia. Na primavera de 1149, Lu\u00eds VII, moi afectado polo exceso das desgrazas conxugais, abandona Xerusal\u00e9n. A decepci\u00f3n en Occidente foi moi grande.\nA separaci\u00f3n de Leonor.\nDurante a viaxe de volta a Francia, en novembro de 1149, Lu\u00eds VII pensou en separarse de Leonor. Pero o papa Ux\u00edo III, tras unha parada na Abad\u00eda de Montecasino, e despois o abade Suger, conseguiron reconcilialos e, en 1150, naceu a s\u00faa segunda filla, Alix de Francia (1150-1195).\nNo entanto, tralo pasamento de Suger en 1151, Lu\u00eds VII, desexoso da separaci\u00f3n, atopa no concilio de Beaugency o motivo para a mesma: a avoa de Leonor, Eduarda de Borgo\u00f1a, era a neta de Roberto o Piadoso, av\u00f3 do rei (en 9\u00ba grado civil, pero en 5\u00ba grado can\u00f3nico), e isto propicia a anulaci\u00f3n do matrimonio o 18 de marzo de 1152. Leonor recobra o dote e casa o 18 de maio de 1152, en segundas nupcias, co conde de Anjou, Henrique II Plantagenet, que ser\u00e1 o rei de Inglaterra en 1154. El ti\u00f1a 19 anos e ela 30.\nNa primavera de 1154, Lu\u00eds VII casa, en segundas nupcias, con Costanza de Castela (1136-1160) filla de Afonso VII, coa que ten d\u00faas fillas, Margarida de Francia (1158-1197) e Adela de Francia (1160-1221). A ra\u00ed\u00f1a Costanza de Castela morre o 4 de outubro de 1160 durante o parto de Adela.\nDescendencia.\nCon Leonor de Aquitania:\nCon Costanza de Castela:\nCon Adela de Champa\u00f1a (ou Adela de Blois):\nO rei tivo ademais un fillo ilex\u00edtimo: Filipe (falecido en 1161)."}
{"id": "331559", "revid": "27155", "url": "https://gl.wikipedia.org/wiki?curid=331559", "title": "Prote\u00edna de uni\u00f3n ao elemento regulador de esterois", "text": ""}
{"id": "331560", "revid": "85894", "url": "https://gl.wikipedia.org/wiki?curid=331560", "title": "Camilo Placer", "text": "Camilo Placer Bouzo, nado en Ourense en 1854 e finado na mesma cidade o 5 de novembro de 1887, foi un xornalista e escritor galego.\nTraxectoria.\nColaborou en \"El Heraldo Gallego\". Estudou Dereito nas Universidades de Santiago de Compostela e Oviedo. Marchou a Madrid, onde colaborou en \"La Ilustraci\u00f3n Gallega y Asturiana\", foi redactor de \"Los Debates\", secretario da redacci\u00f3n de \"La Europa\", que tam\u00e9n dirixiu, fundou e dirixiu \"El Norte\", \"La \u00c9poca\", \"El Debate\" e \"La Libertad\". Escribiu o folleto \"La Izquierda Din\u00e1stica\", asinado co pseud\u00f3nimo Mr. Wigh, que deu orixe ao Partido Dem\u00f3crata-Din\u00e1stico. Despois fundou o peri\u00f3dico \"El Res\u00famen\"."}
{"id": "331561", "revid": "1888", "url": "https://gl.wikipedia.org/wiki?curid=331561", "title": "Camilo Placer Bouzo", "text": ""}
{"id": "331567", "revid": "23204", "url": "https://gl.wikipedia.org/wiki?curid=331567", "title": "Lingua creek", "text": ""}
{"id": "331568", "revid": "23204", "url": "https://gl.wikipedia.org/wiki?curid=331568", "title": "Lingua seminole", "text": ""}
{"id": "331569", "revid": "23204", "url": "https://gl.wikipedia.org/wiki?curid=331569", "title": "Lingua mask\u00f3k\u00ee", "text": ""}
{"id": "331570", "revid": "23204", "url": "https://gl.wikipedia.org/wiki?curid=331570", "title": "Lingua mvskoke", "text": ""}
{"id": "331572", "revid": "15490", "url": "https://gl.wikipedia.org/wiki?curid=331572", "title": "Enrique Mass\u00f3 Bol\u00edvar", "text": "Enrique Mass\u00f3 Bol\u00edvar, nado en Bueu en 1930 e finado no mesmo concello o 24 de marzo de 2015, foi un empresario e escritor galego.\nTraxectoria.\nFillo de Gaspar Mass\u00f3 Garc\u00eda. Afeccionado \u00e1 arqueolox\u00eda, localizou os restos dunha antiga salaz\u00f3n romana na zona de Barra, na parroquia do H\u00edo. Partidario da teor\u00eda da orixe galega de Col\u00f3n, publicou \"Retrouso a Col\u00f3n\" en Edici\u00f3ns Monterrey (1960). En 2012 doou ao Museo Mass\u00f3 a s\u00faa biblioteca colombina, formada por m\u00e1is de 600 volumes.\nUsou os pseud\u00f3nimos Anri e Anric."}
{"id": "331574", "revid": "89787", "url": "https://gl.wikipedia.org/wiki?curid=331574", "title": "Atrofia muscular espi\u00f1al", "text": "A atrofia muscular espi\u00f1al (AME) ou doenza da neurona motora infantil \u00e9 un termo aplicado a un variado n\u00famero de trastornos que te\u00f1en en com\u00fan unha etiolox\u00eda xen\u00e9tica e que se manifestan como debilidade por mor de lesi\u00f3ns das neuronas motoras da hasta anterior da medula espi\u00f1al, sobre todo as neuronas motoras inferiores do tronco do enc\u00e9falo e da medula espi\u00f1al.\nConstit\u00faen un grupo caracter\u00edstico de enfermidades da neurona motora de car\u00e1cter autos\u00f3mico recesivo que comeza durante a nenez ou a adolescencia. Polo xeral, relaci\u00f3nanse con alteraci\u00f3ns no cromosoma 5, especificamente a deleci\u00f3n dun xene asociado nun 98% dos casos."}
{"id": "331575", "revid": "23204", "url": "https://gl.wikipedia.org/wiki?curid=331575", "title": "Doenza da neurona motora infantil", "text": ""}
{"id": "331576", "revid": "89787", "url": "https://gl.wikipedia.org/wiki?curid=331576", "title": "H\u00e9lice b\u00e1sica-bucle-h\u00e9lice", "text": "Un motivo de tipo h\u00e9lice b\u00e1sica-bucle-h\u00e9lice (bHLH) \u00e9 un motivo estrutural de prote\u00ednas que caracteriza unha familia de factores de transcrici\u00f3n. Este motivo non deber\u00eda confundirse co dominio h\u00e9lice-xiro-h\u00e9lice.\nEstrutura.\nO motivo caracter\u00edzase por ter d\u00faas h\u00e9lices \u03b1 conectadas por un bucle. En xeral, os factores de transcrici\u00f3n que conte\u00f1en este dominio son d\u00edmeros, cada un cunha h\u00e9lice que cont\u00e9n residuos de amino\u00e1cidos de car\u00e1cter b\u00e1sico que facilita a uni\u00f3n ao ADN. En xeral, unha h\u00e9lice \u00e9 de menor tama\u00f1o, e, debido \u00e1 flexibilidade do bucle, permite a dimerizaci\u00f3n por pregamento e empaquetamento sobre a outra h\u00e9lice. A h\u00e9lice meirande cont\u00e9n as rexi\u00f3ns para a uni\u00f3n ao ADN. As prote\u00ednas bHLH \u00fanense caracteristicamente a unha secuencia de consenso chamada caixa E, que \u00e9 CANNTG, onde C \u00e9 citosina, T \u00e9 timina, G \u00e9 guanina e N \u00e9 calquera nucle\u00f3tido. A caixa E can\u00f3nica \u00e9 CACGTG (unha secuencia palindr\u00f3mica); por\u00e9n alg\u00fans factores de transcrici\u00f3n bHLH, singularmente aqueles da familia bHLH-PAS, \u00fanense a secuencias non palindr\u00f3micas relacionadas, que son similares \u00e1 caixa E.\nExemplos.\nExemplos de factores de transcrici\u00f3n que conte\u00f1en motivos bHLH son:\nOs factores de transcrici\u00f3n bHLH adoitan ser importantes durante o desenvolvemento ou nas actividades celulares. O Reloxio BMAL1 (BMAL1-Clock) \u00e9 un complexo de transcrici\u00f3n central do reloxio circadiano molecular. Outros xenes, como o c-Myc e o HIF-1, foron ligados ao cancro debido aos seus efectos sobre o crecemento celular e metabolismo.\nRegulaci\u00f3n.\nComo moitos factores de trranscrici\u00f3n bHLH son heterod\u00edmeros, a s\u00faa actividade adoita estar moi regulada pola dimerizaci\u00f3n das subunidades. Xeralmente a expresi\u00f3n dunha das subunidades ou a s\u00faa dispo\u00f1ibilidade est\u00e1 controlada, mentres que a outra subunidade se expresa constitutivamente. Moitas das prote\u00ednas reguladoras co\u00f1ecidas, como a prote\u00edna extramacrochaetae da mosca \"Drosophila\", te\u00f1en a estrutura h\u00e9lice-bucle-h\u00e9lice pero carecen da rexi\u00f3n b\u00e1sica, o que fai que sexan incapaces de unirse ao ADN por si mesmas. Por\u00e9n, poden formar heterod\u00edmeros con prote\u00ednas que te\u00f1en a estrutura bHLH, e inactivar as s\u00faas capacidades como factores de transcrici\u00f3n.\nProte\u00ednas humanas co dominio de uni\u00f3n ao ADN de h\u00e9lice-bucle-h\u00e9lice.\nAHR; AHRR; ARNT; ARNT2; ARNTL; ARNTL2; ASCL1; ASCL2;\nASCL3; ASCL4; ATOH1; ATOH7; ATOH8; BHLHB2; BHLHB3; BHLHB4;\nBHLHB5; BHLHB8; CLOCK; EPAS1; FERD3L; FIGLA; HAND1; HAND2;\nHES1; HES2; HES3; HES4; HES5; HES6; HES7; HEY1;\nHEY2; HIF1A; ID1; ID2; ID3; ID4; KIAA2018; LYL1;\nMASH1; MATH2; MAX; MESP1; MESP2; MIST1; MITF; MLX; MLXIP;\nMLXIPL; MNT; MSC; MSGN1; MXD1; MXD3; MXD4; MXI1;\nMYC; MYCL1; MYCL2; MYCN; MYF5; MYF6; MYOD1; MYOG;\nNCOA1; NCOA3; NEUROD1; NEUROD2; NEUROD4; NEUROD6; NEUROG1; NEUROG2;\nNEUROG3; NHLH1; NHLH2; NPAS1; NPAS2; NPAS3; OAF1; OLIG1;\nOLIG2; OLIG3; PTF1A; SCL; SCXB; SIM1; SIM2; SOHLH1;\nSOHLH2; SREBF1; SREBF2; TAL1; TAL2; TCF12; TCF15; TCF21;\nTCF3; TCF4; TCFL5; TFAP4; TFE3; TFEB; TFEC; TWIST1;\nTWIST2; USF1; USF2;"}
{"id": "331577", "revid": "27155", "url": "https://gl.wikipedia.org/wiki?curid=331577", "title": "BHLH", "text": ""}
{"id": "331580", "revid": "27155", "url": "https://gl.wikipedia.org/wiki?curid=331580", "title": "H\u00e9lice-bucle-h\u00e9lice", "text": ""}
{"id": "331581", "revid": "27155", "url": "https://gl.wikipedia.org/wiki?curid=331581", "title": "H\u00e9lice-bucle-h\u00e9lice b\u00e1sica", "text": ""}
{"id": "331582", "revid": "98629", "url": "https://gl.wikipedia.org/wiki?curid=331582", "title": "Conxunto arqueol\u00f3xico de Tarraco", "text": "Tarraco \u00e9 o nome antigo da actual cidade de Tarragona (Catalu\u00f1a, Espa\u00f1a). Foi o asentamento romano m\u00e1is antigo da Pen\u00ednsula Ib\u00e9rica, fundada durante a segunda guerra p\u00fanica por Escipi\u00f3n Calvo, e converteuse en capital da provincia romana de Hispania Citerior, e da Tarraconense durante o Imperio romano.\nEn 2000, o conxunto arqueol\u00f3xico de Tarraco foi declarado Patrimonio da Humanidade pola UNESCO.\nOrixes e a segunda guerra p\u00fanica.\nO municipio foi habitado en tempos prerromanos por iberos que ti\u00f1an contactos comerciais cos gregos e fenicios que se asentaron na costa. As colonias ib\u00e9ricas localiz\u00e1ronse principalmente no val do Ebro. A evidencia de colonias ib\u00e9ricas no municipio de Tarragona foi datada no s\u00e9culo V antes de Cristo.\nAs referencias na literatura da presenza dos ib\u00e9ricos en Tarraco son ambiguas. Livio menciona un \"parvum oppidum\" (pequena cidade) chamada \"Cissis\" e Polibio fala dunha polis chamada Kissa (\u039a\u03af\u03c3\u03c3\u03b1). Tarraco menci\u00f3nase por primeira vez logo da chegada de Cneo Cornelio Escipi\u00f3n Calvo en Emp\u00faries no ano 218 aC no inicio da segunda guerra p\u00fanica que iniciou a conquista romana de Hispania. Livio escribe que os romanos conquistaron un campo de subministraci\u00f3ns das tropas p\u00fanicas de An\u00edbal preto Cissis e tomaron a cidade. Pouco tempo despois, os romanos foron atacados \"non moi lonxe de Tarraco\" (\"haud procul Tarracone\"). Con todo, non queda claro se \"Cissis\" e \"Tarraco\" eran a mesma cidade. Unha moeda que se atopou en Emp\u00faries leva a inscrici\u00f3n \"Tarakon-salir\" (\"salir\" probablemente significa \"prata\"). A moeda, gravada en consonancia con outros modelos de Emp\u00faries nun lugar desco\u00f1ecido, \u00e9 xeralmente datada no ano 250 aC, por suposto, antes da chegada dos romanos. O nome \"Kesse\" aparece nas moedas de orixe ib\u00e9rica dos s\u00e9culos I e II aC que foron marcadas de acordo coas normas de peso romanos. \"Kesse\" pode ser equiparado con Cissis, o lugar de orixe dos Cissisians mencionados por Plinio.\nNo 217 aC chegaron reforzos de Italia baixo o mando de Publio Escipi\u00f3n, e el e o seu irm\u00e1n Cneo Cornelio atrib\u00faense a fortificaci\u00f3n de Tarraco e o establecemento dun porto militar, e como Plinio o Vello dixo: \"Tarraco Scipionum Opus\", Tarraco foi obra dos Escipi\u00f3ns como Cartago foi dos cartaxineses. A muralla da cidade romana foi probablemente constru\u00edda encima da vella muralla ibera de canter\u00eda.\nLogo da morte dos irm\u00e1ns Escipi\u00f3n, Tarraco foi a base de inverno de Escipi\u00f3n o Africano (fillo de Publio) entre 211 e 210, e onde reuniu as tribos de Hispania en \"conventus\". A poboaci\u00f3n foi en gran medida fiel aos romanos durante a guerra. Livio chamounos \"aliados e amigos do pobo romano\" (\"socii et amici populi Romani\") e os pescadores de Tarraco (\"Piscatores Tarraconenses\") serviron cos seus barcos durante o sitio de Carthago Nova.\n A conquista da Pen\u00ednsula Ib\u00e9rica polos romanos levoulles m\u00e1is de 200 anos.\nTarraco durante a Rep\u00fablica romana.\nDurante os dous s\u00e9culos seguintes Tarraco seguiu sendo un campo base de fornecemento e de inverno durante as guerras contra os celtiberos, como o foi durante a Segunda Guerra P\u00fanica. Houbo, unha forte presenza militar durante este per\u00edodo, posiblemente na zona m\u00e1is alta do que \u00e9 actualmente o centro hist\u00f3rico da cidade, chamada a Parte Alta. No 197 aC, todos os territorios conquistados, a\u00ednda estreitas tiras ao longo da costa de Espa\u00f1a, divid\u00edronse entre as novas provincias de Hispania Ulterior e Hispania Citerior. A capital da Hispania Citerior era Carthago Nova, pero Estrab\u00f3n di que os gobernantes tam\u00e9n resid\u00edan en Tarraco.\nA situaci\u00f3n xur\u00eddica de Tarraco non est\u00e1 abondo clara. Probablemente foi organizado como \"conventus civium Romanorum\" (convento = reuni\u00f3n dos cidad\u00e1ns romanos da provincia) durante a Rep\u00fablica, con dou \"magistri\" (directores civ\u00eds) en cabeza. Caio Porcio Cat\u00f3n, c\u00f3nsul no ano 114 aC, elixiu Tarraco como o lugar do seu exilio no ano 108aC, o que indica que Tarraco era unha cidade libre ou talvez un aliado nese momento.\nSegundo Estrab\u00f3n, un das \u00faltimas batallas romanas tivo lugar non lonxe de Tarraco. Cando C\u00e9sar bateu aos seguidores de Pompeio no 49 aC en \"Ilerda\" (Lleida), Tarraco apoiou o seu ex\u00e9rcito con alimentos, non est\u00e1 totalmente claro si Tarraco recibiu o status de colonia da man de Xulio C\u00e9sar ou Cesar Augusto, pero a investigaci\u00f3n actual tende a asumir que foi o primeiro que concedeulla logo da s\u00faa vitoria en Munda, en torno ao ano 45BC, e refl\u00edctese no ep\u00edteto Iulia no seu nome formal: Colonia Iulia Urbs Triumphalis Tarraco, que permanecer\u00eda durante a duraci\u00f3n do Imperio.\nO per\u00edodo de Augusto.\nNo 27 aC, o emperador Augusto foi \u00e1 pen\u00ednsula para supervisar as campa\u00f1as en Cantabria. Por\u00e9n, debido ao seu mal estado de sa\u00fade preferiu quedar en Tarraco. Ao parecer, Augusto constru\u00edra un altar na cidade, e unha an\u00e9cdota do ret\u00f3rico Quintiliano menciona que os habitantes de Tarraco queix\u00e1ronse a Augusto que crecera unha palmeira no altar. Respondeu que iso significaba que non se utiliza moi a mi\u00fado.\nAo pouco tempo de acabada a vella \"v\u00eda Herculea\" converteuse na \"V\u00eda Augusta\". Un fito, atopado na Pla\u00e7a de Braus en Tarragona, menciona a estrada entre o 12 e o 6 aC, que levaba a Barcino cara o nordeste e Dertosa, Sagunto e ( Valentia) cara ao sur.\nA cidade floreceu baixo Augusto. O escritor Pomponio Mela descr\u00edbea no s\u00e9culo I DC do seguinte xeito:.. \"Tarraco \u00e9 o porto m\u00e1is rico nesta costa\" (\"Tarraco urbs est en his oris maritimarum opulentissima\"). Tarraco baixo Augusto e Tiberio acu\u00f1ou as s\u00faas propias moedas, con representaci\u00f3ns do culto imperial e a inscrici\u00f3n, CVT, CVTT ou CVTTAR.\nLogo da morte de Augusto no ano 14 dC, o emperador foi deificado oficialmente e no 15 dC se erixiu un templo na s\u00faa honra, probablemente no barrio m\u00e1is oriental da cidade ou cerca do Foro da Colonia, como menciona T\u00e1cito nos seus \"annales\".\nA cidade durante o alto imperio.\nNo ano 68 dC Galba, que viviu en Tarraco durante oito anos, foi proclamado emperador en Clunia Sulpicia. Vespasiano comezou unha reorganizaci\u00f3n das precarias finanzas do estado. Segundo Plinio, isto permitiu que se concedera a cidadan\u00eda latina aos habitantes de Hispania O territorio espa\u00f1ol, que desde a antig\u00fcidade consist\u00eda en zonas urbanas e unha terra dividida en organizaci\u00f3ns tribais, transformouse en \u00e1reas organizadas en torno aos centros urbanos, xa sexa en colonias ou municipios, o que facilitaba a recadaci\u00f3n de impostos. Produciuse un r\u00e1pido aumento da construci\u00f3n, posiblemente debido \u00e1 reorganizaci\u00f3n da provincia. Probablemente durante este per\u00edodo foron constru\u00eddos na parte superior da cidade, o anfiteatro, a zona do templo e o foro provincial. A maior\u00eda das estatuas nestes lugares probablemente foron colocados al\u00ed entre o 70 e o 180 dC.\nO emperador Traxano designou patr\u00f3n da cidade ao senador Lucio Licinio Sura. Sura vi\u00f1a da Tarraconense e chegou a un dos m\u00e1is altos cargos do Estado. No inverno do 122 ao 123 dC crese que Adriano visitou a cidade para celebrar un \"conventus\" para Hispania. Tam\u00e9n reconstru\u00edu o templo de Augusto.\nTarraco comezou a experimentar graves dificultades econ\u00f3micas ao final do s\u00e9culo segundo dC. Constru\u00edronse poucas estatuas na honra da cidade, probablemente debido \u00e1 falta de fondos. Este per\u00edodo viu tam\u00e9n a derrota da loita contra o emperador Clodio Albino, que foi apoiado polo gobernador da Tarraconense Novio Lucio Rufo. Neste momento desaparecen as inscrici\u00f3ns dedicadas as Provinciae Concilium para ser substitu\u00eddas cada vez m\u00e1is polas inscrici\u00f3ns dedicadas aos membros das forzas armadas. Comezou a haber menos comerciantes influentes no \"ordo decurionum\" (administraci\u00f3n civil) e m\u00e1is \"patroni\" (grandes propietarios e funcionarios p\u00fablicos de alto rango). Severo reconstru\u00edu o templo de Augusto (Heliog\u00e1balo) no anfiteatro, como se evidencia por unha inscrici\u00f3n na parte inferior.\nO baixo imperio.\nLogo das reformas da administraci\u00f3n imperial de Diocleciano, a pen\u00ednsula converteuse nunha dioceses dividida en seis provincias que eran moito m\u00e1is pequenas que antes. Tarraco seguiu sendo a capital, pero dunha provincia moito m\u00e1is pequena. Os edificios destru\u00eddos durante a invasi\u00f3n dos francos foron lentamente reconstru\u00eddos ou substitu\u00eddos por outros novos. O \"p\u00f3rtico de X\u00fapiter\" que poder\u00eda ser parte dunha bas\u00edlica, foi constru\u00eddo entre Diocleciano e Maximiano (286 \u00e1 293).\nNo 476, tralo colapso das defensas romanas ao longo do Rin, Tarraco foi ocupada polos visigodos e o rei Eurico. Non hai evidencia da destruci\u00f3n e ao parecer a toma da cidade foi relativamente tranquila. Os visigodos, probablemente, fix\u00e9ronse cargo das estruturas existentes mediante o establecemento dun pequeno grupo de nobres. A existencia de tumbas cristi\u00e1s neste per\u00edodo parece confirmalo. O final da historia antiga da cidade chegou coa chegada dos musulm\u00e1ns no 713 ou 714.\nConxunto arqueol\u00f3xico.\nO conxunto arqueol\u00f3xico de Tarraco \u00e9 un dos sitios arqueol\u00f3xicos m\u00e1is importantes da Hispania romana que se conservan na actualidade en Espa\u00f1a. Foi declarado Patrimonio da Humanidade pola UNESCO en 2000. A cidade de Tarraco \u00e9 o asentamento romano m\u00e1is antigo na Pen\u00ednsula Ib\u00e9rica, convert\u00e9ndose na capital da provincia de Hispania Citerior no s\u00e9culo I aC.\nA\u00ednda hai moitas importantes ru\u00ednas romanas en Tarragona. Unha parte dos cimentos das grandes paredes cicl\u00f3peas preto do cuartel de Pilatos crese que son de orixes prerromanos. Este edificio, que foi unha prisi\u00f3n no s\u00e9culo XIX, dise que foi o palacio de Augusto.\nTarraco, do mesmo xeito que moitas cidades antigas, permaneceu habitada, e os seus propios cidad\u00e1ns desmantelaron aos poucos as antigas edificaci\u00f3ns para conseguir materiais de construci\u00f3n. Malia isto, a\u00ednda que o anfiteatro, preto da beira do mar foi utilizado durante moito tempo como unha canteira, unha gran parte da s\u00faa estrutura sobreviviu. Foi constru\u00eddo encima do circo, e mide 45,72 metros de longo, a\u00ednda que algunhas secci\u00f3ns da mesma a\u00ednda se poden ver.\nP\u00f3dense atopar por toda a cidade inscrici\u00f3ns nas pedras das casas escritos en lat\u00edn e ata en fenicio.\nDous antigos monumentos, a unha pequena distancia da cidade, envelleceron ben. A primeira \u00e9 un magn\u00edfico acueduto, que atravesa un val a 1,5\u00a0km das portas da cidade. Ten 217 metros de longo e na secci\u00f3n central alcanza os 27 metros de altura, os seus arcos inferiores, dos cales hai d\u00faas filas, te\u00f1en case 3 m de altura. O outro monumento, ao noroeste da cidade, e tam\u00e9n a 1\u00b45\u00a0km dela, \u00e9 unha tumba romana, que polo xeral se chama Torre dels Escipions , a\u00ednda que non hai evidencias para suxerir que os irm\u00e1ns Escipi\u00f3n foron enterrados al\u00ed.\nCriterios.\nA UNESCO inclu\u00edu as ru\u00ednas da antiga cidade romana de Tarraco na s\u00faa lista de Patrimonio da Humanidade porque cumpren dous criterios:\n\"Criterio II. Os restos romanos de Tarraco son de excepcional importancia no desenvolvemento romano de planificaci\u00f3n e dese\u00f1o urbano e serviu como modelo para as capitais de provincia noutras partes do mundo\".\n\"Criterio III. Tarraco ofrece un testemu\u00f1o elocuente e sen precedentes na historia dos pobos do Mediterr\u00e1neo na Antig\u00fcidade\"."}
{"id": "331586", "revid": "17467", "url": "https://gl.wikipedia.org/wiki?curid=331586", "title": "J. G. Beramendi", "text": ""}
{"id": "331587", "revid": "98629", "url": "https://gl.wikipedia.org/wiki?curid=331587", "title": "Foro romano de Tarraco", "text": "O Foro Provincial de Tarraco \u00e9 un sitio arqueol\u00f3xico Romano en Tarragona, Catalu\u00f1a, Espa\u00f1a, que abarca unha superficie de 18 hect\u00e1reas, constitu\u00eddo por d\u00faas grandes prazas porticadas que albergaban os principais edificios administrativos, relixiosos e culturais da cidade de Tarraco, capital da provincia romana Hispania Citerior Tarraconensis, na actual Espa\u00f1a. Xunto con outros restos romanos na cidade fai que o Conxunto arqueol\u00f3xico de Tarraco, fora inclu\u00eddo pola UNESCO na lista do Patrimonio da Humanidade no ano 2000, en concreto a identificada co c\u00f3digo 875-003 para a praza de representaci\u00f3n e 875-002 para o recinto de culto.\nHistoria.\nFoi constru\u00eddo polos romanos no ano 73 dC, por orde do emperador Vespasiano. O seu uso mant\u00edvose ata a metade do s\u00e9culo V, a partir do cal ocup\u00e1ronse os edificios que rodeaban a praza como vivendas privadas. A partir do s\u00e9culo XII urbanizouse o interior da praza e definiuse un trazado de r\u00faas que se mantivo ata a actualidade. Este espazo corresponde ao entramado de r\u00faas que conforman boa parte do barrio medieval de Tarragona.\nCaracter\u00edsticas.\nO espazo constaba dunha praza dedicada ao culto e outra m\u00e1is grande de representaci\u00f3n, m\u00e1is o recinto inferior onde se atopaba o circo."}
{"id": "331588", "revid": "56817", "url": "https://gl.wikipedia.org/wiki?curid=331588", "title": "Translocador nuclear do receptor de aril hidrocarburos", "text": "O translocador nuclear do receptor de aril hidrocarburos (ARNT ou translocador nuclear do receptor de hidrocarburos arom\u00e1ticos), \u00e9 unha prote\u00edna que forma un complexo co receptor de aril hidrocarburos (AhR) unido a ligando, e \u00e9 necesario para o funcionamento do receptor. En humanos est\u00e1 codificado no xene \"ARNT\" do cromosoma 1. Esta prote\u00edna foi tam\u00e9n identificada como a subunidade beta dun factor de transcrici\u00f3n heterod\u00edmero chamado factor inducible por hipoxia 1 (HIF1). Unha alteraci\u00f3n xen\u00e9tica neste xene ARNT consistente nunha translocaci\u00f3n cromos\u00f3mica t(1;12)(q21;p13), orixina a prote\u00edna de fusi\u00f3n TEL-ARNT, que est\u00e1 asociada coa leucemia mielobl\u00e1stica aguda. Neste xene describ\u00edronse variantes de empalme alternativo que orixinan tres isoformas da prote\u00edna.\nO receptor de aril hidrocarburos (AhR ou receptor de hidrocarburos arom\u00e1ticos) est\u00e1 implicado na induci\u00f3n de varios encimas que participan no metabolismo xenobi\u00f3tico. A forma citos\u00f3lica non unida a ligando do receptor de aril hidrocarburos forma un complexo coa prote\u00edna de shock t\u00e9rmico 90. Ao unirse ao ligando, o cal pode ser unha dioxina ou un hidrocarburo arom\u00e1tico polic\u00edclico, prod\u00facese o traslado ou translocaci\u00f3n da subunidade que se une ao ligando especificamente ao n\u00facleo celular. A induci\u00f3n de encimas implicados no metabolismo xenobi\u00f3tico ocorre por medio da uni\u00f3n do AhR unido a ligando a elemntos de resposta a xenobi\u00f3ticos situados nos promotores dos xenes que codifican estes encimas.\nInteracci\u00f3ns.\nO translocador nuclear do receptor de aril hidrocarburos presenta interacci\u00f3ns con:\nNotas.\nLigaz\u00f3ns externas.\n\"Este artigo incorpora textos en dominiop\u00fablico procedentes da National Library of Medicine de Estados Unidos.\""}
{"id": "331589", "revid": "92340", "url": "https://gl.wikipedia.org/wiki?curid=331589", "title": "Mauricio Farto Parra", "text": "Mauricio Farto Parra, nado en Santib\u00e1\u00f1ez de Valcorba (Valladolid) o 21 de setembro de 1867 e finado na Coru\u00f1a o 23 de abril de 1947 foi un m\u00fasico espa\u00f1ol.\nTraxectoria.\nFarto era bisneto de galegos e co\u00f1eceu a m\u00fasica tradicional galega a trav\u00e9s dos soldados destinados na s\u00faa localidade natal. Os seus primeiros estudos musicais tiveron lugar na Coru\u00f1a, onde ingresou na banda do Rexemento Zamora, dirixida por Jos\u00e9 Bra\u00f1a. Tras abandonar o ex\u00e9rcito empregouse na Audiencia Territorial, combinando esta actividade coa reparaci\u00f3n de instrumentos musicais amais de labores de investigaci\u00f3n e composici\u00f3n.\nA primeira formaci\u00f3n que creou foi a rondalla Blanco y Negro. Posteriormente dirixiu a Coral El Eco e en 1916 fundou C\u00e1ntigas da Terra, que dirixiu ata 1922. Ademais promoveu os coros Queixumes dos Pinos e Saudade. A maior parte das s\u00faas composici\u00f3ns inspir\u00e1ronse na tradici\u00f3n popular galega, sobre a que investigou durante anos.\nFoi acad\u00e9mico correspondente da Real Academia Galega e numerario da Academia Galega de Belas Artes, mais faleceu antes de ler o discurso de ingreso nesta \u00faltima."}
{"id": "331590", "revid": "98629", "url": "https://gl.wikipedia.org/wiki?curid=331590", "title": "Leonardo Torres Quevedo", "text": "Leonardo Torres Quevedo, nado en Santa Cruz de Igu\u00f1a, no concello de Molledo (Cantabria) o 28 de decembro de 1852 e finado en Madrid o 18 de decembro de 1936 foi un enxe\u00f1eiro de cami\u00f1os, matem\u00e1tico e inventor espa\u00f1ol.\nTraxectoria.\nTorres Quevedo era fillo de Luis Torres Vild\u00f3sola y Urquijo, enxe\u00f1eiro de cami\u00f1os en Bilbao, onde traballaba como enxe\u00f1eiro de ferrocarr\u00eds. A familia viv\u00eda entre Bilbao e a Monta\u00f1a c\u00e1ntabra, onde estaba o soar materno. Durante a s\u00faa infancia pasou longas tempadas separado dos seus pais debido \u00e1s viaxes de traballo e foi coidado polas se\u00f1oritas de Barrenechea, parentes do seu pai, que o declararon herdeiro dos seus bens, o que lle facilitou a s\u00faa futura independencia.\nEstudou en Bilbao e Par\u00eds e en 1870 instalouse coa s\u00faa familia en Madrid onde iniciou os seus estudos superiores de enxe\u00f1er\u00eda de cami\u00f1os, que acabar\u00eda como cuarto da s\u00faa promoci\u00f3n. En 1873 parou os seus estudos para acudir como voluntario \u00e1 defensa de Bilbao, que fora sitiada polas tropas carlistas durante a Terceira Guerra Carlista.\nComezou a traballar na mesma empresa que o seu pai, mais logo emprendeu unha viaxe por Europa para co\u00f1ecer os avances cient\u00edficos. \u00c1 volta instalouse en Santander, para pasar a Madrid en 1889. A partir de 1895 presentou os seus primeiros traballos cient\u00edficos, como \"Memoria sobre las m\u00e1quinas alg\u00e9bricas\", \"Sur les machines alg\u00e9briques\" (presentado nun congreso en Bordeos) e \"Machines a calculer\" (na Academia das Ciencias de Par\u00eds).\nEn 1901 creouse o Laboratorio de Mec\u00e1nica Aplicada, m\u00e1is tarde de Autom\u00e1tica, do que foi nomeado director. Ese mesmo ano ingresou na Real Academia de Ciencias Exactas, F\u00edsicas e Naturais de Madrid, da que ser\u00eda presidente entre 1928 a 1934. En 1902, presentou unha memoria co anteproxecto dun globo dirixible e en 1903 a patente do telekino.\nEn 1912 creou o seu primeiro aut\u00f3mata xogador de xadrez e en 1916 inaugurouse o transbordador sobre o r\u00edo Ni\u00e1gara. Torres Quevedo foi un gran partidario do esperanto.\nFinou en Madrid en plena Guerra Civil."}
{"id": "331591", "revid": "47401", "url": "https://gl.wikipedia.org/wiki?curid=331591", "title": "Leonardo Torres y Quevedo", "text": ""}
{"id": "331592", "revid": "27155", "url": "https://gl.wikipedia.org/wiki?curid=331592", "title": "ARNT (xene)", "text": ""}
{"id": "331593", "revid": "27155", "url": "https://gl.wikipedia.org/wiki?curid=331593", "title": "ARNT (hom\u00f3nimos)", "text": "ARNT pode referirse a:\nAdemais, ARNt (ou tRNA) son as siglas do \u00e1cido ribonucleico transferente."}
{"id": "331594", "revid": "27155", "url": "https://gl.wikipedia.org/wiki?curid=331594", "title": "\u00c1cido ribonucleico transferente", "text": ""}
{"id": "331602", "revid": "5863", "url": "https://gl.wikipedia.org/wiki?curid=331602", "title": "Galer\u00eda de imaxes de grupo de personalidades de Galicia", "text": "Galer\u00eda de imaxes de grupo de personalidades de Galicia, por orde cronol\u00f3xica."}
{"id": "331603", "revid": "56817", "url": "https://gl.wikipedia.org/wiki?curid=331603", "title": "L\u00edpido IVA 4-amino-4-desoxi-L-arabinosiltransferase", "text": "A l\u00edpido IVA 4-amino-4-desoxi-L-arabinosiltransferase (), tam\u00e9n chamada \"undecaprenil fosfato-alfa-L-Ara4N transferase\", \"4-amino-4-desoxi-L-arabinosa l\u00edp\u00ecdo A transferase\", \"prote\u00edna de resistencia \u00e1 polimixina PmrK\", e \"arnT (xene)\", \u00e9 un encima bacteriano co nome sistem\u00e1tico \"4-amino-4-desoxi-alfa-L-arabinopiranosil ditrans,octacis-undecaprenil fosfato:l\u00edpido IVA 4-amino-4-desoxi-L-arabinopiranosiltransferase\". Esrte encima cataliza as seguintes reacci\u00f3ns qu\u00edmicas.\nEste encima \u00e9 unha prote\u00edna integral de membrana que est\u00e1 presente na membrana interna de certas endobacterias gramnegativas."}
{"id": "331604", "revid": "27155", "url": "https://gl.wikipedia.org/wiki?curid=331604", "title": "ArnT", "text": ""}
{"id": "331605", "revid": "98629", "url": "https://gl.wikipedia.org/wiki?curid=331605", "title": "Teatro romano de Tarraco", "text": "O Teatro romano de Tarraco \u00e9 un edificio romano situado nos arredores do complexo do foro da colonia, na cidade de Tarraco, capital da provincia Hispania Citerior Tarraconensis, actual Tarragona (Catalu\u00f1a, Espa\u00f1a). \u00c9 unha das localizaci\u00f3ns do lugar Patrimonio da Humanidade denominado \u00abConxunto arqueol\u00f3xico de Tarraco\u00bb, en concreto o que leva como c\u00f3digo de identificaci\u00f3n 875-006.\nHistoria.\nO teatro foi constru\u00eddo en \u00e9poca de Augusto a finais do s\u00e9culo I aC, como resultado da monumentalizaci\u00f3n do Foro da Colonia, e era un dos edificios m\u00e1is emblem\u00e1ticos de Tarraco.\nO edificio utilizouse ata finais do s\u00e9culo II, data na que se abandonou o seu uso. No s\u00e9culo III, logo dun incendio no recinto, na zona monumental anexa ao teatro fix\u00e9ronse novos edificios usando os materiais do teatro.\nCaracter\u00edsticas arquitect\u00f3nicas e usos.\nO teatro at\u00f3pase en condici\u00f3ns de abandono sen museizaci\u00f3n, pese a que foi declarado patrimonio da Humanidade. Recentemente habilitouse un miradoiro na r\u00faa Sant Mag\u00ed e estase traballando na rehabilitaci\u00f3n do espazo do teatro as\u00ed como das construci\u00f3ns do seu redor.\nPara a s\u00faa construci\u00f3n aproveitouse a pendente natural do terreo, como no caso do Anfiteatro da mesma cidade, para recortar unha parte das bancadas. Para o resto utilizouse un sistema de criptop\u00f3rticos anulares.\nA \"scaena\" era o lugar destinado \u00e1s representaci\u00f3ns teatrais, e compo\u00f1\u00edase dunha plataforma elevada sobre un podio decorado con exedra. Na parte posterior da escena dese\u00f1ouse unha praza con xard\u00edns para o acceso dos espectadores ao Teatro, e no seu centro exist\u00eda un gran estanque con estatuas sobre pedestais no seu interior.\nO escenario (\"proscaenium\") estaba pechado por unha fachada monumental decorada (\"frons scaenae\").\nOs espectadores distribu\u00edanse nas bancadas por orde censatario e social.\nConservaci\u00f3n e achados.\nActualmente, cons\u00e9rvanse unicamente as cinco primeiras filas das bancadas ao redor da \"orchestra\" e d\u00faas das tres escaleiras radiais que articulaban a bancada. Tam\u00e9n se conserva a base do \"pulpitum\" e da \"scaenae frons\", pod\u00e9ndose ver a\u00ednda os ocos onde \u00edan colocados os soportes do pano.\nNas distintas probas realizadas no teatro e a s\u00faa contorna ach\u00e1ronse importantes restos arqueol\u00f3xicos, como capiteis, frisos, columnas, esculturas etc."}
{"id": "331606", "revid": "27155", "url": "https://gl.wikipedia.org/wiki?curid=331606", "title": "ARNT", "text": ""}
{"id": "331607", "revid": "27155", "url": "https://gl.wikipedia.org/wiki?curid=331607", "title": "Arnt", "text": ""}
{"id": "331609", "revid": "45576", "url": "https://gl.wikipedia.org/wiki?curid=331609", "title": "Tarraco", "text": ""}
{"id": "331610", "revid": "5863", "url": "https://gl.wikipedia.org/wiki?curid=331610", "title": "Ram\u00f3n Rodr\u00edguez Somoza", "text": "Ram\u00f3n Rodr\u00edguez-Somoza L\u00f3pez, nado en Vilanova de Lourenz\u00e1 (Lourenz\u00e1) en 1899 e finado en Santiago de Compostela o 22 de outubro de 1994, foi un reputado m\u00e9dico neuropsiquiatra galego.\nTraxectoria.\nEstudou Medicina a Madrid. Realizou traballos no Instituto de Investigaci\u00f3ns Biol\u00f3xicas dende 1924. A s\u00faa tese de doutoramento \"La histopatolog\u00eda de la par\u00e1lisis agitante cerebral\" foi dirixida por Santiago Ram\u00f3n y Cajal. En Madrid formou parte dun grupo chamado Celta (\"Mocedade C\u00e9ltiga\"). Optou pola psiquiatr\u00eda e en 1926 a Junta para Ampliaci\u00f3n de Estudios e Investigaciones Cient\u00edficas concedeulle unha bolsa de case catro anos para ir a Alema\u00f1a a ampliar co\u00f1ecementos en Neuroanatom\u00eda patol\u00f3xica e Histopatolox\u00eda psiqui\u00e1trica. \u00c1 volta traballou en Madrid con Rodr\u00edguez Lafora. Despois marchou a Compostela, onde dirixiu o Sanatorio de Conxo dende 1932. Dirixiu este centro ata a s\u00faa xubilaci\u00f3n en 1969. Socio do Seminario de Estudos Galegos, mantivo amizade cos l\u00edderes do Partido Galeguista Castelao, Valent\u00edn Paz-Andrade, Ram\u00f3n Otero Pedrayo e Alexandre B\u00f3veda, e con Francisco Fern\u00e1ndez del Riego. Foi un dos profesionais e intelectuais asinantes do manifesto a prol do Estatuto, en febreiro de 1933."}
{"id": "331611", "revid": "25871", "url": "https://gl.wikipedia.org/wiki?curid=331611", "title": "Cemiterio paleocristiano de Tarragona", "text": "O cemiterio paleocristiano de Tarragona \u00e9 un conxunto funerario de \u00e9poca tardorromana de mediados do s\u00e9culo III situado f\u00f3ra do casco urbano, cerca do r\u00edo Francol\u00ed, que perdurou ata o s\u00e9culo V. \u00c9 o cemiterio paleocristiano m\u00e1is importante do Mediterr\u00e1neo Occidental. \u00c9 un dos sitios Patrimonio da Humanidade denominado Conxunto arqueol\u00f3xico de Tarraco, en concreto identificado co c\u00f3digo 875-008.\nO cemiterio de Tarraco xurdiu en torno a unha bas\u00edlica martirial dedicada a San Fructuoso e aos seus dous di\u00e1conos. A bas\u00edlica documentada, constaba de tres naves e cabeceira con \u00e1bsida exterior. Posteriormente engad\u00edronse algunhas c\u00e1maras funerarias e un baptisterio. Os restos desta bas\u00edlica desapareceron para deixar paso \u00e1 construci\u00f3n da \u00abF\u00e1brica de Tabacos de Tarragona\u00bb durante a primeira metade do s\u00e9culo XX.\nA tipolox\u00eda dos sepulcros \u00e9 moi variada e vai desde enterros simples con \u00e1nfora ou teza (\"tegulae\") ata os mausoleos, pasando por unha gran diversidade de sarc\u00f3fagos, alg\u00fans de procedencia norteafricana, ou en ata\u00fades de madeira. Unha peza que hai que significar \u00e9 a boneca de marfil, datada do s\u00e9culo IV, que apareceu dentro dun sarc\u00f3fago cos restos dunha nena duns seis anos. Mide 23\u00a0cm de altura e est\u00e1 articulada polos ombreiros, c\u00f3bados, cadeiras e xeonllos. Todo iso permite penetrar na esencia da sociedade cristi\u00e1 de Tarraco."}
{"id": "331612", "revid": "1505", "url": "https://gl.wikipedia.org/wiki?curid=331612", "title": "Carlos Saavedra Magdalena", "text": "Carlos Saavedra Magdalena foi un militar e escritor galego.\nTraxectoria.\nFillo de Joaqu\u00edn de Saavedra V\u00e1lgoma. Alf\u00e9rez de navio. Publicou en 1898 \"Algunas observaciones sobre los desastres de la marina espa\u00f1ola en la guerra con los Estados Unidos en el a\u00f1o de 1898\". Ascendeu a capit\u00e1n de corveta e foi destinado a Gandia. Casou con Ana Mar\u00eda Gibaja de Saavedra."}
{"id": "331613", "revid": "1888", "url": "https://gl.wikipedia.org/wiki?curid=331613", "title": "Carlos Saavedra y Magdalena", "text": ""}
{"id": "331615", "revid": "56817", "url": "https://gl.wikipedia.org/wiki?curid=331615", "title": "Tupaia", "text": "O termo Tupaia pode referirse a:"}
{"id": "331616", "revid": "5863", "url": "https://gl.wikipedia.org/wiki?curid=331616", "title": "Asemblea Nazonalista de Lugo", "text": ""}
{"id": "331617", "revid": "5863", "url": "https://gl.wikipedia.org/wiki?curid=331617", "title": "Asembleia Nazonalista de Lugo", "text": ""}
{"id": "331618", "revid": "22795", "url": "https://gl.wikipedia.org/wiki?curid=331618", "title": "Batavia", "text": ""}
{"id": "331619", "revid": "23204", "url": "https://gl.wikipedia.org/wiki?curid=331619", "title": "Torre dos Escipi\u00f3ns", "text": "A Torre dos Escipi\u00f3ns (en catal\u00e1, Torre dels Escipions), \u00e9 unha torre funeraria constru\u00edda polos romanos nos arredores de Tarraco, antiga cidade romana que se corresponde coa actual cidade de Tarragona (Espa\u00f1a). A torre dos Escipi\u00f3ns \u00e9 un dos elementos do \u00abConxunto arqueol\u00f3xico de Tarraco\u00bb, declarado Patrimonio da Humanidade pola Unesco, sendo identificada a torre co c\u00f3digo 875-010. \u00c9 unha das tres torres funerarias romanas mellor conservadas da Pen\u00ednsula Ib\u00e9rica, coa Torre Ciega (Cartaxena) e a Torre de Sant Josep (La Vila Joiosa).\nHistoria.\nConstru\u00edda na metade do s\u00e9culo I dC, a seis quil\u00f3metros da cidade de Tarraco, capital da Hispania Citerior, no trazado da V\u00eda Augusta, a calzada romana que atravesaba toda a Pen\u00ednsula desde os Pireneos ata Gades, (C\u00e1diz), \u00e9 un dos monumentos funerarios m\u00e1is importantes da \u00e9poca romana que a\u00ednda se conservan en toda a pen\u00ednsula ib\u00e9rica.\nCaracter\u00edsticas arquitect\u00f3nicas.\n\u00c9 un monumento turriforme, con tres plantas superpostas en forma decrecente. Est\u00e1 constru\u00eddo con perpia\u00f1os rectangulares. No corpo intermedio hai dous relevos que representan ao deus de Frixia Atis divindade da morte e a resurrecci\u00f3n, fillo de Pessinunte e ademais no mesmo nivel at\u00f3pase unha c\u00e1mara funeraria que acubillaba o enxoval do defunto. Mide na s\u00faa base 4,40 x 4,70 m.."}
{"id": "331621", "revid": "72012", "url": "https://gl.wikipedia.org/wiki?curid=331621", "title": "Tupaia (navegante)", "text": "Tupaia ou Tupai'a, nado contra 1725 na illa de Raiatea (hoxe na Polinesia francesa) e finado, segundo declaraci\u00f3n o explorador brit\u00e1nico James Cook, o 11 de decembro de 1770 en Batavia (actual Iacarta), foi un navegante polinesio.\nO seu talento como navegante e o seu co\u00f1ecemento xeogr\u00e1fico do oc\u00e9ano Pac\u00edfico foron empregados par James Cook na s\u00faa primeira viaxe de circunnavegaci\u00f3n (1768-1771). A s\u00faa sona entre os maor\u00eds fixeron del un personaxe importante na historia de Nova Zelandia."}
{"id": "331623", "revid": "89787", "url": "https://gl.wikipedia.org/wiki?curid=331623", "title": "Francisco Pillado Rivadulla", "text": "Francisco Pillado Rivadulla, nado na Coru\u00f1a o 18 de setembro de 1918 e finado na mesma cidade o 25 de marzo de 1989, foi un xornalista galego.\nTraxectoria.\nFoi redactor-xefe e despois subdirector (1963) e director de \"La Voz de Galicia\" (1968-1977). Debido \u00e1s presi\u00f3ns do ministro Manuel Fraga Iribarne, foi destitu\u00eddo como director polo Consello de Administraci\u00f3n do xornal en 1977. Utilizou o pseud\u00f3nimo Albor.\nEn 1967 o daquela ministro de Informaci\u00f3n e Turismo, Manuel Fraga, amezouno (sobre a base da nova Lei de Prensa e Informaci\u00f3n do r\u00e9xime franquista) con pechar o xornal no caso de que sa\u00edse premiado co premio Fern\u00e1ndez-Latorre por \"La Voz\" un artigo xornal\u00edstico de Alfonso \u00c1lvarez G\u00e1ndara sobre a lingua galega intitulado \"La iglesia no habla la misma lengua que los gallegos\". O artigo, tras un intenso debate, foi finalmente premiado e en consecuencia Pillado Ribadulla tivo que facer fronte a unha multa de 50.000 pesetas da \u00e9poca, as\u00ed como tam\u00e9n o xornal, que volver\u00eda ser multado en diversas ocasi\u00f3ns ao longo dos anos seguintes, sempre ao amparo desa lei.\nFoi o pai do editor Francisco Pillado Maior."}
{"id": "331625", "revid": "12452", "url": "https://gl.wikipedia.org/wiki?curid=331625", "title": "Sciuridae", "text": ""}
{"id": "331626", "revid": "12452", "url": "https://gl.wikipedia.org/wiki?curid=331626", "title": "Esci\u00farido", "text": ""}
{"id": "331627", "revid": "22795", "url": "https://gl.wikipedia.org/wiki?curid=331627", "title": "Tupaia javanica", "text": ""}
{"id": "331628", "revid": "22570", "url": "https://gl.wikipedia.org/wiki?curid=331628", "title": "Tupaia (x\u00e9nero)", "text": "Tupaia \u00e9 un x\u00e9nero de mam\u00edferos placentarios da orde dos escandentios, que \u00e9 o tipo da familia dos tupa\u00edidos, e a que m\u00e1is especies comprende.\nTaxonom\u00eda.\nDescrici\u00f3n.\nO x\u00e9nero foi descrito en 1821 polo naturalista brit\u00e1nico Thomas Stamford Raffles, en \"Trans. Linn. Soc. Lond\"., 13: 256, que sinalou como especie tipo a \"Tupaia ferruginea\" , at\u00e9 ent\u00f3n co\u00f1ecida como \"Sorex glis\" , xa que cando Diard e Duvaucel describiron por primeira vez estra especie en 1820, consider\u00e1bana como un esci\u00farido do x\u00e9nero \"Sorex.\".\nEtimolox\u00eda.\n\"Tupaia\" deriva do malaio \"tupai\", \"esqu\u00edo\" ou \"pequeno animal que semella un esqu\u00edo\".\nClasificaci\u00f3n.\nNa actualidade, segundo o \"MSW\", o SIIT e a UICN, no x\u00e9nero reco\u00f1\u00e9censa as especies seguintes:"}
{"id": "331629", "revid": "89787", "url": "https://gl.wikipedia.org/wiki?curid=331629", "title": "Fuji Television", "text": "Fuji Television \u00e9 unha empresa xaponesa de telecomunicaci\u00f3ns, propiedade de Fuji Media Holdings, Inc., a compa\u00f1\u00eda holding do Grupo de Comunicaci\u00f3ns Fujisankei, compa\u00f1\u00eda filial do grupo Fujisankei Communications Group.\nHistoria.\nO 18 de novembro de 1957 varias compa\u00f1\u00edas, entre elas as emisoras de radio Nippon Broadcasting System e Nippon Cultural Broadcasting, participan na creaci\u00f3n da corporaci\u00f3n Fuji Television, que pretend\u00eda lograr unha concesi\u00f3n de televisi\u00f3n.\nEsta foille outorgada a principios de 1959, e a canle comezou a emitir a partir do 1 de marzo dese mesmo ano. Para lograr emitir en gran parte do pa\u00eds, Fuji TV decidiu formar unha rede de emisoras afiliadas. As primeiras que se uniron foron Tokai TV (Aichi), Kansai TV (Kansai) e Kyushu Asahi Broadcasting (Fukuoka), e a elas sumar\u00edanse outras posteriormente.\nNa d\u00e9cada de 1960 prod\u00facense varios acontecementos na cadea, tales como a primeira emisi\u00f3n en cor, en 1964, e a creaci\u00f3n da rede informativa \"Fuji News Network\" (FNN) en 1966.\nO 1 de abril de 1986 Fuji TV cambiou a s\u00faa imaxe corporativa, abandonando o logotipo do \"Channel 8\" e adoptando o logotipo \"Medama\", consistente nun ollo, que tam\u00e9n utiliza Fujisankei, propietario da cadea.\nEn 1986 e 1987 Fuji TV traballou con Nintendo para crear dous xogos chamados \"All Night Nippon Super Mario Bros.\" e Yume Kojo: Doki Doki Panic para a Famicom.\nO 10 de marzo de 1997 Fuji TV traslada a s\u00faa sede central, e m\u00e1rchase de Shinjuku para recalar nun novo edificio localizado en Odaiba, que foi dese\u00f1ado por Kenz\u014d Tange. Para 1999 comezar\u00edan as probas para transmitir o seu programa en formato de HDTV.\nO 3 de marzo de 2006, Fuji Television Network Inc. consol\u00eddase en \"Nippon Broadcasting Holdings, Inc.\" o negocio de transmisi\u00f3n da cal foi adquirida por Nippon Broadcasting System, Inc. dous d\u00edas antes. O 1 de outubro de 2008, un ex Fuji TV converteuse nunha empresa de radiodifusi\u00f3n certificada como \"Fuji Media Holdings, Inc.\", E a recentemente fundada \"Fuji Television Network Inc.\" f\u00edxose cargo do negocio da radiodifusi\u00f3n. M\u00e1is tarde tam\u00e9n se crea Fuji News Network (FNN).\nTras varios cambios na estrutura da empresa, en 2008 o grupo pasa a chamarse \"Fuji Media Holdings\", mentres que os negocios de radiodifusi\u00f3n adoptan a denominaci\u00f3n \"Fuji Television Network\".\nAdemais da canle de TDT e da rede FNN, Fuji TV opera tres canles por sat\u00e9lite de pago: Fuji TV One (\"Fuji TV 739\" - deportes e variedade), Fuji TV Two (\"Fuji TV 721\" - entretemento, drama e anime) e Fuji TV Next, unha canle experimental en alta definici\u00f3n con eventos premium.\nOficinas.\nAs oficinas centrais at\u00f3panse en 2-4-8, Daiba, Minato, Toquio. A oficina de Kansai at\u00f3pase no Aqua Dojima Oriente, Dojima, Kita-ku, Osaka. A oficina de Nagoya at\u00f3pase en Telepia, Higashi-sakura, Higashi-ku, Nagoya.\nTransmisi\u00f3n.\nAnal\u00f3xico.\nFinalizado desde 24 de xu\u00f1o de 2011\nJOCX-TV - Fuji Television (\u30d5\u30b8\u30c6\u30ec\u30d3\u30b8\u30e7\u30f3)\nDixital.\nJOCX-DTV - Fuji Dixital Television (\u30d5\u30b8\u30c7\u30b8\u30bf\u30eb\u30c6\u30ec\u30d3\u30b8\u30e7\u30f3)\nProgramaci\u00f3n.\nFuji TV caracter\u00edzase por ofrecer unha programaci\u00f3n xeneralista, con presenza especial dos programas de entretemento e de ficci\u00f3n, tanto anime como dramas e series.\nDestaca pola emisi\u00f3n de varias series de \u00e9xito internacional como Dragon Ball, Ranma \u00bd, Yu Yu Hakusho, Rurouni Kenshin, Digimon, Hellsing, One Piece, Dr. Slump, entre outras. Con todo, a serie de Fuji con m\u00e1is audiencia \u00e9 Sazae-san, en emisi\u00f3n desde 1969.\nFuji TV foi unha das primeiras cadeas en emitir o x\u00e9nero do anime, sendo unha das s\u00faas primeiras series Astro Boy. Outras produci\u00f3ns co\u00f1ecidas da cadea son Heidi e Marco, que lograron unha boa repercusi\u00f3n en Espa\u00f1a cando foron estreadas na d\u00e9cada de 1970.\nControversias.\nO 7 e 21 de agosto de 2011, m\u00e1is de 2.000 manifestantes do Japanese Culture Channel Sakura e doutros grupos de dereita congreg\u00e1ronse fronte a Fuji Television e a sede Fuji Media Holdings en Odaiba (Toquio) para se manifestaren en contra dun maior uso da rede de contido de Corea, xa que a informaci\u00f3n mostraba manipulaci\u00f3n e tratamentos en insultar aos xaponeses. A canle Sakura chama a Fuji TV a \"Rede Traidora\" nestas protestas.\nAdemais o 29 de xu\u00f1o de 2015, Fuji TV desculpouse por mostrar subt\u00edtulos err\u00f3neos durante unha presentaci\u00f3n a principios dese mes, onde describ\u00eda aos surcoreanos entrevistados na r\u00faa dicindo que \"odian\" Xap\u00f3n. A desculpa produciuse despois dunha petici\u00f3n en li\u00f1a con \u00e9xito o fin de semana, onde a xente indicaba que a principal emisora \u200b\u200bfabricaran os subt\u00edtulos para crear o sentimento anti-Corea entre o p\u00fablico xapon\u00e9s. Fuji TV explicou que ambos os entrevistados de feito falaron do seu desgusto por Xap\u00f3n durante as entrevistas, pero correu accidentalmente clips que non conte\u00f1en esa mensaxe. Segundo a emisora, \"transmitimos estes clips inexactos debido a unha confusi\u00f3n durante o proceso de edici\u00f3n, as\u00ed como o noso fracaso para comprobar os metros finais o suficiente\"."}
{"id": "331630", "revid": "43314", "url": "https://gl.wikipedia.org/wiki?curid=331630", "title": "Fuji TV", "text": ""}
{"id": "331631", "revid": "56817", "url": "https://gl.wikipedia.org/wiki?curid=331631", "title": "Dihidrouridina", "text": "A dihidrouridina (abreviada como D, DHU, ou UH2) \u00e9 un nucle\u00f3sido formado pola base nitroxenada pirimid\u00ednica dihidrouracilo e o azucre ribosa. A dihidrouridina pode encontrarse en mol\u00e9culas de ARNt e ARNr formando a 5,6-dihidrouridina. \u00c9 o resultado de engadir dous \u00e1tomos de hidr\u00f3xeno \u00e1 uridina, o que converte o seu anel de pirimidina en completamente saturado sen dobres enlaces, como se ve na imaxe. \nComo non \u00e9 unha mol\u00e9cula planar, a dihidrouridina altera as interacci\u00f3ns de amoreamento das bases para formar as h\u00e9lices de \u00e1cidos nucleicos e desestabiliza a estrutura do ARN. A dihidrouridina tam\u00e9n estabiliza a conformaci\u00f3n do azucre C2\u2019-\"endo\", que \u00e9 m\u00e1is flexible que a C3\u2019-\"endo\", e este efecto prop\u00e1gase ao residuo veci\u00f1o do lado 5'. Deste xeito, mentres que a pseudouridina e as metilaci\u00f3ns 2\u2019-O estabilizan a estrutura do ARN local, a dihidrouridina fai o contrario.\nO ARNt dos organismos que crecen a baixas temperaturas (psicr\u00f3filos) presenta altas proporci\u00f3ns de 5,6-dihidrouridina (un 40 a 70% m\u00e1is como media), o cal lles proporciona a necesaria flexibilidade local ao seu ARNt por debaixo do punto de conxelaci\u00f3n."}
{"id": "331632", "revid": "1131", "url": "https://gl.wikipedia.org/wiki?curid=331632", "title": "Pedro de Llano L\u00f3pez", "text": "Pedro de Llano L\u00f3pez, nado na Coru\u00f1a en 1919 e finado na mesma cidade o 24 de setembro de 1998, foi un futbolista, xornalista e escritor galego.\nTraxectoria.\nEra fillo de Ram\u00f3n de Llano Mart\u00edn, cubano de orixe galega e hist\u00f3rico mandatario do Deportivo da Coru\u00f1a, e de Gloria L\u00f3pez, unha asturiana filla dun garda civil. Na s\u00faa xuventude foi futbolista e xogou no Fabril e no propio Deportivo. Entrou a traballar como taqu\u00edgrafo en \"La Voz de Galicia\" en 1937, e foi nomeado director do xornal en 1951, permanecendo no posto at\u00e9 1968. Despois foi director de \"El Ideal Gallego\" (1968-1972) e \"El Progreso\" de Lugo (1972-1980). Utilizou o pseud\u00f3nimo Bocelo.\nVida persoal.\nCasou con Maruja Cabado N\u00fa\u00f1ez e foi pai de Pedro de Llano Cabado."}
{"id": "331633", "revid": "5312", "url": "https://gl.wikipedia.org/wiki?curid=331633", "title": "Toei Animation", "text": " \u00e9 un estudio de animaci\u00f3n xaponesa propiedade da empresa Toei Company, Limited. O estudio foi fundado o 23 de xu\u00f1o de 1948 como Japan Animated Films (, a mi\u00fado abreviado a . En 1956, Toei comprou o estudio e incorporouno baixo o seu nome actual. A trav\u00e9s dos anos, o estudio creou un vasto n\u00famero de series de televisi\u00f3n, pel\u00edculas e adaptou varias tiras c\u00f3micas de renomeados autores a series animadas, moitas delas populares a nivel mundial. Hayao Miyazaki (\"A viaxe de Chihiro\"), Isao Takahata (\"A tumba das luci\u00e9rnagas\"), Leiji Matsumoto (Space Battleship Yamato) e Yoichi Kotabe traballaron coa empresa no pasado. Toei \u00e9 accionista da cadea de televisi\u00f3n por sat\u00e9lite Animax, en conxunto con outros importantes estudios de animaci\u00f3n, tales como Sunrise, TMS Entertainment e Nihon Ad Systems, Inc. A sede central da compa\u00f1\u00eda est\u00e1 situada no Estudio Ohizumi en Nerima, Toquio.\nAta 1998, a compa\u00f1\u00eda foi co\u00f1ecida como (a\u00ednda que mesmo nese momento, o nome formal da compa\u00f1\u00eda en Ingl\u00e9s era \"Toei Animation Company, Limited.\"), con \"d\u014dga\" sendo a palabra xaponesa para \"animaci\u00f3n\" a cal foi usada amplamente at\u00e9 os anos setenta. A s\u00faa mascota \u00e9 o Gato Pero, protagonista da adaptaci\u00f3n animada que a compa\u00f1\u00eda fixo do \"Gato con Botas\" en 1969.\nToei Animation realizou versi\u00f3ns animadas de historietas de lendarios autores, tales como Go Nagai (\"Mazinger Z\"), Eiichiro Oda (\"One Piece\"), Shotaro Ishinomori (\"Kamen Rider\"), Masami Kurumada (Saint Seiya), Akira Toriyama (\"Dragon Ball\"), Leiji Matsumoto (\"Galaxy Express 999\"), Kyoko Mizuki (\"Candy Candy\") e Naoko Takeuchi (\"Sailor Moon\"), entre outras. O estudio tam\u00e9n axudou a impulsar a popularidade dos x\u00e9neros magical girl e \"Super Robot.\" Dentro das s\u00faas series m\u00e1is lendarias e que marcaron tendencias, at\u00f3panse \"Mahoutsukai Sally\", a primeira serie de x\u00e9nero magical girl, adaptaci\u00f3n animada do manga hom\u00f3nimo creado por Mitsuteru Yokoyama e \"Mazinger Z\" adaptaci\u00f3n animada do manga creado por Go Nagai', o cal sentou as bases do x\u00e9nero Super Robot nos vindieros anos.\nA\u00ednda que Toei Company xeralmente permite Toei Animation manexar os seus traballos oficiais de animaci\u00f3n, en ocasi\u00f3ns p\u00f3dense contratar a outras empresas para proporcionar a animaci\u00f3n no seu nome, como Sunrise en s\u00e9riea \"Robot Romance Trilogy\", Toei Company manexou a produci\u00f3n total, pero o traballo de animaci\u00f3n foi realizado por Sunrise no seu lugar.\nAs series de animaci\u00f3n creadas por Toei Animation que ga\u00f1aron o premio Animage Anime Grand Prix award foron \"Galaxy Express 999\" en 1981, \"Saint Seiya\" en 1986, e \"Sailor Moon\" en 1992.\nAdemais da produci\u00f3n de anime para a s\u00faa distribuci\u00f3n nacional no Xap\u00f3n, Toei Animation tam\u00e9n proporcionou animaci\u00f3n para varias longametraxes e series de televisi\u00f3n de empresas estadounidenses, remont\u00e1ndose at\u00e9 a d\u00e9cada de 1960, pero sobre todo nos anos oitenta cando m\u00e1is exteriorizaron o seu traballo de produci\u00f3n.\nHistoria.\nA casa foi creada tras a adquisici\u00f3n pola Toei de Nichido Eigasha, o estudio fundado en 1948 por Taiji Yabushita, Sanae Yamamoto, Yasuji Mori e outros, as cinzas da gloriosa Nihon Dogasha, que fracasou en 1951. Grazas \u00e1 excelente impresi\u00f3n causada por un curto chamado Ukare viol\u00edn, realizado por Nichido encargado polo Departamento de Educaci\u00f3n de Cine da mesma Toei en 1955, o ent\u00f3n presidente Hiroshi Okawa ofreceuse a vender o estudio polas dificultades econ\u00f3micas, polo que todo o persoal foi adquirido e incluir\u00edanse nunha empresa de recente creaci\u00f3n, a , antiga palabra xaponesa para \"animaci\u00f3n\".\nDende a s\u00faa fundaci\u00f3n en 1957, Toei produciu un gran n\u00famero de series de televisi\u00f3n e pel\u00edculas, moi populares en todo o mundo, inclu\u00eddo a primeira longametraxe en cor da historia da animaci\u00f3n xaponesa, a historia da Serpe Branca, en 1958.\nDende 1998, a Toei D\u014dga cambiou de nome por Toei Animation, que hoxe tam\u00e9n \u00e9 accionista da canle sat\u00e9lite xapon\u00e9s de anime, Animax. Cos seus actuais 462 empregados \u00e9 o verdadeiro coloso da animaci\u00f3n xaponesa. Nese mesmo ano Toei tratou de facer unha adaptaci\u00f3n de yu-hi-oh do manga ao anime a cal terminou por fracasar debido a que a serie se afastou da esencia que ti\u00f1a o manga e debido a que non tivo boa recepci\u00f3n; nunca sa\u00edu de Xap\u00f3n cara a Am\u00e9rica e Europa.\nToei \u00e9 co\u00f1ecido f\u00f3ra do Xap\u00f3n pola s\u00faa divisi\u00f3n de animaci\u00f3n e a s\u00faa financiamento por Battle Royale.\nHayao Miyazaki, Isao Takahata, e Yoichi Kotabe traballaron todos coa compa\u00f1\u00eda no pasado. Orixinalmente foron a resposta do Xap\u00f3n a Disney con algunhas pel\u00edculas musicais animadas luxosamente, producidas dende finais dos 50' at\u00e9 principios dos 70'. A competici\u00f3n da televisi\u00f3n forzou a Toei a adoptar un estilo que \u00e9 m\u00e1is est\u00e1ndar no mundo actual do anime.\nUnha das series de anime creada por Toei, Ojamajo Doremi \u00e9 a segunda que m\u00e1is \u00e9xito tivo despois de Sailor Moon. As s\u00faas produci\u00f3ns do Tokusatsu m\u00e1is famosas son Kamen Rider, Super Sentai e Metal Hero.\nE as series americanas como os Power Rangers por Saban Entertainment (1993 ao 2002), BVS Entertainment (2003 ao 2010) e Saban Brands (2011 - En diante), e Kamen Rider Dragon Knight por Adness Entertainment e Facu Dragon Knight.\nApertura nos seus v\u00eddeos.\nNa apertura dos v\u00eddeos de Toei podemos apreciar un crebaondas sobre o que se sobrep\u00f3n un tri\u00e1ngulo equil\u00e1tero, representando o tri\u00e1ngulo que forman o tres rochas do crebaondas, coas esquinas redondeadas, de cor branca e coas graf\u00edas xaponesas \u6771\u6620 que corresponden \u00e1 palabra \"Toei\". Este crebaondas sit\u00faase \u00e1 altura do Faro Inubosaki na cidade de Ch\u014dshi, Prefectura de Chiba, Xap\u00f3n (\u5343\u8449\u770c \u929a\u5b50\u5e02 \u72ac\u5420\u57fc).\nEn referencia a esta apertura, Akira Toriyama no seu traballo m\u00e1is co\u00f1ecido, Dragon Ball Z, fai unha chiscadela no cap\u00edtulo 210, coa apertura dun v\u00eddeo dunha cadea de televisi\u00f3n chamada ZTV que utiliza unha apertura similar nos seus v\u00eddeos. Outra chiscadela pod\u00e9mola ver no cap\u00edtulo 125 de Dragon Ball no que Ten Shin Han ad\u00e9strase nun crebaondas que est\u00e1 igual debuxado.\nO debut do estudio.\nO estudo fundouse o 23 de xaneiro de 1948 situ\u00e1ndose no distrito de Shinjuku en Toquio. Durante este per\u00edodo, o anime resta importancia \u00e1s produci\u00f3ns de Disney nas salas de cine nip\u00f3ns. En agosto de 1952, Nihon D\u014dga cambia de nome e conv\u00e9rtese en . Para competir con Disney no mercado nacional de animaci\u00f3n, Toei compra en xullo de 1956 a Nichichid\u014d Eiga e c\u00e1mbialle o nome ao estudio por . O estudio lanza a s\u00faa primeira produci\u00f3n en maio de 1957: Koneko non rakugaki (Grafiti dun gati\u00f1o), unha curtametraxe de 13 minutos dirixida por Yasuji Mori e Taiji Yabushita. Este \u00faltimo levar\u00e1 a cabo xunto con Kazuhiko Okabe a pel\u00edcula da Serpe Branca, a primeira longametraxe de Toei D\u014dga estreada en outubro de 1958. Debido ao seu \u00e9xito, esta primeira longametraxe en cor tam\u00e9n ser\u00e1 distribu\u00edda en EE.UU. en xullo de 1961.\nNos anos 60', Toei D\u014dga produce unha media dunha longametraxe por ano e, a partir de 1963, series animadas producidas para a televisi\u00f3n. Primeiramente prod\u00facense en branco e negro, pero a partir de abril de 1967 prod\u00facense en cor. A mediados de 1960, o estudio vese sacudido pola folga de varios empregados que se queixan das malas condici\u00f3ns de traballo e os baixos salarios. Entre os folguistas, podemos ver a Hayao Miyazaki, ou Isao Takahata. \u00c9 tam\u00e9n durante este per\u00edodo no que Toei participa nun concurso xunto co estudo Mushi Production de Osamu Tezuka que durar\u00eda at\u00e9 o colapso de Mushi a principios do ano 1970.\nOs anos 70.\nA principios de 1970, Toei comeza a reducir a s\u00faa produci\u00f3n de longametraxes e c\u00e9ntrase m\u00e1is na produci\u00f3n de series de televisi\u00f3n, que grazas \u00e1 difusi\u00f3n masiva da televisi\u00f3n nos fogares xaponeses, perm\u00edtelles chegar a un p\u00fablico bastante amplo. O estudo ad\u00e1pta rapidamente, as series de manga cada vez te\u00f1en m\u00e1is \u00e9xito en revistas como Shonen Magazine e sobre todo na Shonen Jump. Entre os mangas adaptados, cabe sinalar os creados por G\u014d Nagai autor de Mazinger Z e, sobre todo de UFO Roubo Grendizer. Como Goldorak, un gran n\u00famero de series producidas durante este per\u00edodo por Toei Animation transmitir\u00edanse en Occidente, estando entre as series m\u00e1is populares, Candy Candy, Mazinger Z ou Calimero.\nOs anos 80.\nAo longo dos anos 80 (a co\u00f1ecida como \u00e9poca dourada do anime), Toei mant\u00e9n a s\u00faa pol\u00edtica baseada na produci\u00f3n en masa de series para televisi\u00f3n. As produci\u00f3ns de pel\u00edculas orixinais son cada vez m\u00e1is escasas e at\u00f3panse desprazadas desde mediados dos 80' por longametraxes das s\u00faas series m\u00e1is exitosas. Despois de G\u014d Nagai e Leiji Matsumoto, \u00e9 Akira Toriyama quen ve o seu manga fortemente adaptado por Toei Animation. Despois de Dr. Slump, emitido durante 5 anos e adaptado en varias pel\u00edculas, \u00e9 a quenda de Dragon Ball (tam\u00e9n de Akira Toriyama) para ser adaptado polo estudo de televisi\u00f3n. Comezado en 1986, Dragon Ball, cuxas secuelas se distribuir\u00e1n at\u00e9 1997 experimentar\u00e1 un \u00e9xito sen precedentes en Xap\u00f3n e en todo o mundo. Entre as series destacadas nesta d\u00e9cada atopamos tam\u00e9n Saint Seiya ou Hokuto non Ken.\nOs anos 90.\nEn 1992 Toei, estrea un anime que obtivo un \u00e9xito rotundo tanto no Xap\u00f3n coma en todo o mundo Sailor Moon de Naoko Takeuchi, o cal se terminou en 1997.\nO final da d\u00e9cada dos 90' foi un per\u00edodo de dificultades para o estudio que loita por atopar novos valores e obxectivos. A serie Jigoku Sensei Nube e Kindaichi Shounen no Jikenbo experimentan un \u00e9xito relativo.\nEn outubro de 1998, Toei D\u014dga cambia de nome e conviertese en .\nCon todo, en 1999 o estudio cun aire renovado lanza series de \u00e9xito como One Piece, Digimon ou Magical Doremi consolid\u00e1ndose como un dos estudos de animaci\u00f3n xaponesa m\u00e1is importantes.\nPrincipais accionistas.\n31 de marzo de 2006\nExecutivos.\n'\"Presidente de administraci\u00f3n\"'\n'\"Presidente e delegado\"'\n'\"Directores Executivos\"'\n'\"Directores\"'\n'\"Auditor de empresa\"'\n'\"Auditores\"'"}
{"id": "331634", "revid": "56817", "url": "https://gl.wikipedia.org/wiki?curid=331634", "title": "Dihidrouracilo", "text": "O dihidrouracilo \u00e9 unha base nitroxenada pirimid\u00ednica derivada do uracilo, do cal \u00e9 un intermediario de degradaci\u00f3n. Est\u00e1 presente de forma natural nos ARNt formando parte da dihidrouridina. Un exemplo \u00e9 o ARNt que transporta fenilalanina.&lt;ref name=\"10.1017/S1355838200000364\"&gt;Huijing Shi et Peter B. Moore, \u00ab The crystal structure of yeast phenylalanine tRNA at 1.93 \u00c5 resolution: A classic structure revisited \u00bb, RNA, vol. 6, no 8,\u200e ao\u00fbt 2000, p. 1091-1105. PMID 10943889, PMCID 1369984, DOI 10.1017/S1355838200000364&lt;/ref&gt;\nA diferenza do uracilo o anel pirimid\u00ednico do dihidrouracilo incorporou dous \u00e1tomos de hidr\u00f3xeno, polo que est\u00e1 completamente saturado e carece de dobres enlaces. O dihidrouracilo pode formar pares de bases de Watson e Crick coa adenina."}
{"id": "331635", "revid": "27155", "url": "https://gl.wikipedia.org/wiki?curid=331635", "title": "5,6-dihidrouracilo", "text": ""}
{"id": "331636", "revid": "1888", "url": "https://gl.wikipedia.org/wiki?curid=331636", "title": "Manuel Fabeiro G\u00f3mez", "text": ""}
{"id": "331637", "revid": "23204", "url": "https://gl.wikipedia.org/wiki?curid=331637", "title": "OVA", "text": "OVA, siglas de original video animation (en xapon\u00e9s \u30aa\u30ea\u30b8\u30ca\u30eb\u30fb\u30d3\u30c7\u30aa\u30fb\u30a2\u30cb\u30e1\u30fc\u30b7\u30e7\u30f3 \"orijinaru bideo anim\u0113shon\"), como o seu nome indica, son produci\u00f3ns animadas destinadas para o seu consumo en v\u00eddeo, cando comezaba o auxe dos reprodutores Beta e posteriormente o VHS. As OVA te\u00f1en a s\u00faa orixe nos anos 80, cando unha xeraci\u00f3n de mozos animadores abren as s\u00faas propias casas produtoras independentes despois de traballar para grandes ou medianas empresas produtoras de animaci\u00f3n para a televisi\u00f3n. As\u00ed mesmo, estas produci\u00f3ns non estaban atadas a ning\u00fan tipo de limitaci\u00f3ns como a censura, e realiz\u00e1banse con tanta liberdade como fose posible para expandir o mercado a sectores maduros, equivalente \u00e1s produci\u00f3ns en formato de historietas impresas (manga), que tam\u00e9n satisfac\u00eda a varios sectores no mercado. F\u00f3ra do Xap\u00f3n cham\u00f3uselles OAV pola s\u00faa correcta pronuncia no ingl\u00e9s:\u00a0\"orixinal animation v\u00eddeo\", con todo no Xap\u00f3n s\u00e9guense a chamar OVA para non chegar a confusi\u00f3ns coas siglas AV de \"adult v\u00eddeo\".\nHistoria.\nNos comezos da d\u00e9cada de 1980, cando os reprodutores de v\u00eddeo comezaron a facerse populares no\u00a0Xap\u00f3n, e a industria da animaci\u00f3n xaponesa creceu at\u00e9 alcanzar proporci\u00f3ns descomunais, a demanda do anime, como normalmente se abrevia, era masiva, at\u00e9 o punto de que os consumidores \u00edan aos v\u00eddeoclubs non para alugar, sen\u00f3n para comprar as \u00faltimas novidades en animaci\u00f3n. O que resultou na creaci\u00f3n de moitas series co obxectivo de sa\u00edr directamente en v\u00eddeo. No Xap\u00f3n, a demanda era tan grande que se converteu nunha necesidade do mercado. Moitas series populares e influentes como \"Bubblegum Crisis\" ou \"Tenchi Muy\u014d!\" sa\u00edron \u00e1 venda en formato OVA. A\u00ednda que o \"anime\" para venda directa en v\u00eddeo comezou a aparecer a finais dos anos 1970, a primeira serie que indicaba claramente ser unha OVA foi \"Dallos\" (1983), dirixida por Mamoru Oshii e distribu\u00edda por Bandai.\u00a0Outras compa\u00f1\u00edas sum\u00e1ronse rapidamente \u00e1 iniciativa, e a mediados da d\u00e9cada de 1980 o mercado estaba ateigado de OVA. Unha OVA non se ve atada \u00e1s restrici\u00f3ns dun cap\u00edtulo de televisi\u00f3n, polo que a s\u00faa duraci\u00f3n pode ser a que se crea necesaria, a\u00ednda que xeralmente se a OVA \u00e9 a continuaci\u00f3n dunha serie, resp\u00e9ctanse os tempos. A media xeral de duraci\u00f3n dunha OVA dir\u00edase que oscila entre os 45 e os 60 minutos.\nDurante o auxe deste revolucionario formato para v\u00eddeo, os mozos animadores \"freelance\" explotaron ao m\u00e1ximo o seu potencial no campo da animaci\u00f3n, creando produci\u00f3ns orixinais cunha calidade similar \u00e1s pel\u00edculas animadas proxectadas nos teatros de cine, e rapidamente acadou a atenci\u00f3n dos consumidores amantes da animaci\u00f3n no Xap\u00f3n. Os OVA contaban historias na s\u00faa maior\u00eda, soamente orixinais, sen levar o adxectivo de \"adaptaci\u00f3n\" dalg\u00fan manga antes publicado. Esa foi a s\u00faa vantaxe competitiva naquel ent\u00f3n, sumando a excelsa calidade visual e frescura coa que contaban. Isto leva a que as grandes empresas da animaci\u00f3n nipoa subcontratasen a estes animadores independentes para grandes proxectos televisivos e ga\u00f1ar maiores oportunidades e fama no medio. \u00c9 aqu\u00ed onde a animaci\u00f3n comercial expande de igual maneira os seus produtos animados no vasto mercado. Moitas destas produci\u00f3ns animadas de formato OVA ou formato TV chamaron a atenci\u00f3n de pa\u00edses estranxeiros como Francia e os Estados Unidos, que rapidamente compraban as licenzas para difundilas nas s\u00faas respectivas naci\u00f3ns. Animadores de renome obtiveron a oportunidade de traballar en proxectos estranxeiros nesa mesma d\u00e9cada.\nA tendencia de producir OVA foi tomada polas grandes empresas xaponesas para crear especiais para v\u00eddeo de series xa populares como a famosa serie \"Dragon Ball\", baseada no manga de Akira Toriyama, Saint Seiya de Masami Kurumada, Ranma 1/2 de Rumiko Takahashi, e outras series m\u00e1is. Esta tendencia perdurou at\u00e9 hoxe en d\u00eda. Levan de igual maneira o t\u00edtulo \"original v\u00eddeo animation\" por ser historias propias dos estudios das s\u00faas respectivas empresas, onde cronoloxicamente non coinciden co argumento orixinal do cal se baseou a serie mesma.\nXeralmente no fandom estranxeiro, os OVA conf\u00fandense con cap\u00edtulos especiais para a TV, pero isto \u00e9 incorrecto, xa que devanditos cap\u00edtulos l\u00e1nzanse en VHS, DVD e actualmente en Blu-Ray dunha serie xa transmitida. Saen directamente \u00e1 venda, e \u00e9 posible adquirir unha licenza para transmitilo por televisi\u00f3n, unha vez pasado certo tempo, como nunha pel\u00edcula transmitida en cine, e, polo xeral, as OVA te\u00f1en unha calidade superior a unha serie realizada para ese medio. Debido \u00e1 popularidade do \"anime\", as OVA poden atoparse en calquera tenda sobre o tema. Xeralmente saen \u00e1 venda nada m\u00e1is rematar, e producir un cap\u00edtulo de 20 minutos (que \u00e9 o m\u00e1is normal) leva varios meses (polo xeral tres, dependendo da calidade de animaci\u00f3n e outros factores), por iso \u00e9 normal esperar varios meses antes de poder seguir a historia, a\u00ednda que existen alg\u00fans casos en que se fai de maneira tal que a espera sexa practicamente dun mes, dando as\u00ed tempo a que a xente goce dunha OVA antes de adquirir outra.\nTras a deterioraci\u00f3n da econom\u00eda xaponesa, a mediados dos anos 1990, a sa\u00edda de OVA ao mercado comezou a escasear. O feito de que as series se empezasen a crear de 13 episodios, en lugar do est\u00e1ndar de 26, facilitou a s\u00faa comercializaci\u00f3n, o que restou popularidade \u00e1s OVA. Probablemente a serie de OVA m\u00e1is longa da historia sexa \"Legend of the Galactic Heroes\", contando con 110 episodios, 50 episodios dunha realidade alternativa e varias pel\u00edculas. Por \u00faltimo, os OVA tam\u00e9n se usan actualmente como un medidor do impacto que ten entre o p\u00fablico, co fin de determinar a s\u00faa viabilidade para que unha programadora faga unha serie animada coa s\u00faa tem\u00e1tica. A\u00ednda que en 1999 as OVA segu\u00edan sendo utilizadas por exemplo na saga\u00a0\"Digimon\".\nEvoluci\u00f3n do formato.\nActualmente no Xap\u00f3n non s\u00f3 se producen OVA, sen\u00f3n tam\u00e9n \"ONA (original net animation)\" que se conciben para estrearse dentro de Internet. Estas produci\u00f3ns de nova xeraci\u00f3n poden ser vistas polos cibernautas en p\u00e1xinas especializadas en v\u00eddeo, como o popular NicoNico Douga na que, para acceder ao evento, hai que adquirir unha conta premium, de pago."}
{"id": "331638", "revid": "1888", "url": "https://gl.wikipedia.org/wiki?curid=331638", "title": "Celestino Cabarcos Su\u00e1rez", "text": ""}
{"id": "331639", "revid": "56817", "url": "https://gl.wikipedia.org/wiki?curid=331639", "title": "ONA", "text": "ONA siglas que aluden \u00e1 frase en ingl\u00e9s \"original network animation\"\u00a0co\u00f1ecido no Xap\u00f3n como , \u00e9 un termo acu\u00f1ado en Xap\u00f3n para referirse \u00e1 animaci\u00f3n creada para ser lanzada directamente en\u00a0Internet. \u00c9 unha forma relativamente nova de distribuci\u00f3n de anime, a\u00ednda non completamente adoptada, pero que se est\u00e1 facendo frecuente grazas \u00e1 crecente cantidade de sitios dedicados \u00e1 distribuci\u00f3n de contido multimedia a trav\u00e9s de Internet no Xap\u00f3n. O seu nome deriva do termo \"original video animation (OVA)\", un termo que \u00e9 empregado na industria do anime para a animaci\u00f3n lanzada directamente en v\u00eddeo, dende principios da d\u00e9cada de 1980.\nUnha das animaci\u00f3ns m\u00e1is famosas lanzadas neste formato \u00e9 , que relata os eventos que suceden en South-Town a finais do \"King of Fighters XI\" e inicios do King of Fighters: Maximum Impact 2, preparando a trama que se desenvolver\u00e1 na secuela deste \u00faltimo xogo."}
{"id": "331642", "revid": "1576", "url": "https://gl.wikipedia.org/wiki?curid=331642", "title": "Ranma 1/2", "text": ""}
{"id": "331643", "revid": "89787", "url": "https://gl.wikipedia.org/wiki?curid=331643", "title": "Pseudouridina", "text": "A pseudouridina (simbolizada coa letra grega psi, \u03c8) \u00e9 un ribonucle\u00f3sido derivado da uridina. At\u00f3pase en certos ARN non codificantes, como os ARN de transferencia ou os ARN ribos\u00f3micos. A pseudouridina non \u00e9 incorpoarda ao \u00e1cido nucleico durante o proceso de transcrici\u00f3n, sen\u00f3n que se orixina por unha modificaci\u00f3n postranscricional de certos residuos de uridina. Esta \u00e9 a modificaci\u00f3n de base nitroxenada m\u00e1is frecuente nos ARN, e pode encontrarse en todos os tipos de organismos vivos.\nEstrutura.\nA pseudouridina \u00e9 o produto dunha isomerizaci\u00f3n da uridina, que \u00e9 o resultado dunha rotaci\u00f3n de 180\u00b0 do anel de pirimidina arredor do eixe pasando polos \u00e1tomos N3 e C6 do anel. Esta rotaci\u00f3n non modifica as propiedades de apareamento de Watson e Crick que ti\u00f1a a uridina, pero modifica a natureza do enlace glicos\u00eddico entre a ribosa e a base nitroxenada. As bases nitroxenadas dos nucle\u00f3sidos e nucle\u00f3tidos naturais est\u00e1n ligadas ao azucre por un \u00e1tomo de nitr\u00f3xeno (enlace C\u2013N). Na pseudouridina, este enlace \u00e9 cambiado por un enlace C\u2013C. Os residuos de pseudouridina pos\u00faen un segundo grupo NH que pode formar un enlace de hidr\u00f3xeno suplementario. Esta capacidade \u00e9 utilizada en certos ARN para estabilizar a s\u00faa estrutura. Un dos bucles ou brazos do ARNt leva un residuo de pseudouridina conservado que est\u00e1 implicado na estabilizaci\u00f3n da estrutura tridimensional. Por esta raz\u00f3n, este brazo denom\u00ednase T\u03c8C, pola secuencia conservada centrada na pseudouridina (\u03c8). Recentes estudos suxiren que pode ofrecer tam\u00e9n certa protecci\u00f3n contra as radiaci\u00f3ns.\nS\u00edntese.\nA pseudouridina \u00e9 incorporada ao ARN por unha clase de encimas chamados pseudouridina sintases, que catalizan a isomerizaci\u00f3n do anel de uracilo, nun proceso chamado \"pseudouridilizaci\u00f3n\".\nUso diagn\u00f3stico.\nA medici\u00f3n do contido de pseudouridina en an\u00e1lises de urina util\u00edzase como elemento diagn\u00f3stico de certas patolox\u00edas, como os cancros. O metabolismo transcricional est\u00e1 aumentado nos tumores malignos e d\u00e1 lugar a un aumento da produci\u00f3n de pseudouridina, durante a degradaci\u00f3n do ARN. A pseudouridina, que \u00e9 resistente debido ao seu enlace glicos\u00eddico C-C, \u00e9 eliminada do corpo pola urina."}
{"id": "331644", "revid": "98629", "url": "https://gl.wikipedia.org/wiki?curid=331644", "title": "Anathana ellioti", "text": "Anathana ellioti \u00e9 unha especie de mam\u00edfero placentario da orde dos escandentios e familia dos tupa\u00edidos. a \u00fanica representante do x\u00e9nero \"Anathana\", que vive nos bosques da India, ao sur do r\u00edo Ganxes e se co\u00f1ece na bibliograf\u00eda iunternacional, entre outros, polos nomes de tupaia de Elliot e esqu\u00edo bamb\u00fa.\nCaracter\u00edsticas.\nMide entre 16 e 18,5\u00a0cm de lonxitude de cabeza e tronco, cunha cola de entre 16 e 19,5\u00a0cm.\nA subespecie tipo, \"A. e ellioti\" (v\u00e9xase m\u00e1is abaixo) ten o dorso e a cola de cor avermellada ou terrosa, mentres que as patas son de cor ante ou ocr\u00e1cea. As outras d\u00faas subespecies te\u00f1en a cola de cor diferente \u00e1 do dorso. A subespecie \"A. e. pallida\" ten a cor do dorso parda avermellada e as patas de coloraci\u00f3n canosa. A subespecie \"A. e. wroughtoni\" ten a cor do dorso parda clara e as patas de cor agrisada.\nA s\u00faa f\u00f3rmula dentaria \u00e9: Incisivos: 2/3; Caninos: 1/1; Premolares: 3/3; Molares: 3/3.\nA dentici\u00f3n \u00e9 acorde \u00e1 s\u00faa dieta omn\u00edvora.\nNon \u00e9 unha especie particularmente arb\u00f3rea e permanece moito tempo no solo ou gabeando cerca de terreos rochosos na busca de insectos e sementes.\nEs facilmente distingu\u00edbel dos verdadeiros esqu\u00edos pola forma e cor da cola, coa s\u00faa curvatura cara a arriba ao cami\u00f1ar.\nNas \u00e1rbores, ten o h\u00e1bito de subir e baixar rapidamente. Tam\u00e9n soben a troncos baixos para logo esvarar por eles cabeza a abaixo.\nTaxonom\u00eda.\nDescrici\u00f3ns.\nO x\u00e9nero \"Anathana\" foi descrito en 1913 polo zo\u00f3logo, bacteri\u00f3logo e pat\u00f3logo estadounidense Marcus Ward Lyon, en \"Proc. U. S. Natl. Mus\"., 45: 120.\nA especie fora xa descrita en 1850 polo naturalista ingl\u00e9s George Robert Waterhouse, en \"Proc. Zool. Soc. Lond.\", 184: 107, co nome de \"Tupaia ellioti\".\nSin\u00f3nimos.\nAo longo do tempo, a especie foi tam\u00e9n co\u00f1ecida polos sin\u00f3nimos:\nEtimolox\u00edas.\nO nome cient\u00edfico do x\u00e9nero, \"Anathana\", deriva do t\u00e1mil \"moongil anathaan\", \"esqu\u00edo bamb\u00fa\".\nO nome espec\u00edfico, \"ellioti\", deullo Waterhouse na honra de sir Walter Elliot, administrador colonial na India, en Madr\u00e1s, e eminente orientalista, ling\u00fcista, naturalista e etn\u00f3logo.\nClasificaci\u00f3n.\nDentro desta especie c\u00edtanse na actualidade as tres subespecies seguintes:"}
{"id": "331645", "revid": "1888", "url": "https://gl.wikipedia.org/wiki?curid=331645", "title": "Jos\u00e9 Juan P\u00e9rez G\u00f3mez", "text": "Jos\u00e9 Juan P\u00e9rez G\u00f3mez, co\u00f1ecido como Carami\u00f1as, nado na Pobra do Carami\u00f1al o 13 de xaneiro de 1891 e finado en Buenos Aires en 1947, foi un xornalista e escritor galego.\nTraxectoria.\nFoi fillo de Santiago P\u00e9rez e irm\u00e1n de Antonio P\u00e9rez G\u00f3mez. Ti\u00f1a unha imprenta na r\u00faa Gasset da Pobra do Carami\u00f1al que ardeu en outubro de 1917. Administrador da imprenta dos sucesores de Vicente Garc\u00eda Mill\u00e1n, en 1919 publicou o poemario \"Sonatas\". \nEmigrou a Am\u00e9rica e recorreu varios pa\u00edses. Colaborou en \"La Gaceta\" de Nova York, da que chegou a ser director en 1921. De regreso a Espa\u00f1a, colaborou en \"Galicia. Diario de Vigo\", \"Vida Gallega\", \"Faro de Vigo\", \"El Pueblo Gallego\", \"El Progreso\", \"El Imparcial\" e \"El Sol\". En 1925 era propietario da empresa de \u00f3mnibus Castelo, que comunicaba a Pobra e Noia, mais foi suprimida en xu\u00f1o dese ano.. Entre 1935 e 1936 administrou a li\u00f1a de transporte entre a Pobra e Noia. Ao rematar a Guerra Civil exiliouse na Arxentina, onde sobreviviu con moitas dificultades econ\u00f3micas. En Buenos Aires publicou libros divulgativos baixo o pseud\u00f3nimo Jos\u00e9 Barbanza na editorial Atl\u00e1ntica, que dirix\u00eda Rafael Dieste. Tam\u00e9n publicou a novela \"Margarita de As\u00eds\"."}
{"id": "331646", "revid": "1888", "url": "https://gl.wikipedia.org/wiki?curid=331646", "title": "Carami\u00f1as", "text": ""}
{"id": "331647", "revid": "197", "url": "https://gl.wikipedia.org/wiki?curid=331647", "title": "Sh\u016bkan Sh\u014dnen Jump", "text": " ou Weekly Shonen Jump (en ingl\u00e9s), \u00e9 unha revista antol\u00f3xica semanal de manga orientada a unha demograf\u00eda sh\u014dnen, publicada pola editorial Sh\u016beisha como parte da li\u00f1a de revistas \"Jump\".\n\u00c9 actualmente a m\u00e1is popular do Xap\u00f3n, ademais de ser a revista de manga m\u00e1is reco\u00f1ecida no mundo, cunha circulaci\u00f3n de aproximadamente 5 mill\u00f3ns de exemplares por semana. Nela public\u00e1ronse moitas obras que posteriormente ter\u00edan moito \u00e9xito no formato \"tank\u014dbon\" (tomos de 200 p\u00e1xinas). As historias adoitan ter moita acci\u00f3n e aventura, e normalmente os seus protagonistas son mozos novos con habilidades especiais. A pesar de que o n\u00famero de exemplares descendeu cos anos.\nNon s\u00f3 se publica no Xap\u00f3n, sen\u00f3n que tam\u00e9n chegou aos Estados Unidos, Canad\u00e1, Alema\u00f1a (a este \u00faltimo pa\u00eds co t\u00edtulo de \"Banzai!\"), e Suecia. Mesmo que a revista non se venda en pa\u00edses como a Corea do Sur, Hong Kong, Taiw\u00e1n, a China e a Tailandia, os t\u00edtulos de manga de \"Sh\u016bkan Sh\u014dnen Jump\" trad\u00facense e distrib\u00faense nos devanditos pa\u00edses.\nHistoria.\nA revista \"Sh\u016bkan Sh\u014dnen Jump\" foi lanzada o 2 de xullo de 1968 para competir con revistas semanais xa populares como a \"Sh\u016bkan Sh\u014dnen Magazine\" de K\u014ddansha e a \"Sh\u016bkan Sh\u014dnen Sunday\" de Sh\u014dgakukan.\nA revista foi orixinalmente unha publicaci\u00f3n irm\u00e1 ao \"Sh\u014dnen Book.\" Antes da edici\u00f3n 20, a \"Sh\u014dnen Jump\" era unha revista quincenal pero cando o \"Sh\u014dnen Book\" cesou a s\u00faa publicaci\u00f3n en 1969, a revista pasou a ter unha periodicidade semanal. Unha nova revista creouse para ocupar o lugar do Sh\u014dnen Book, a \"Gekkan Sh\u014dnen Jump\", a cal igual cesar\u00eda a s\u00faa publicaci\u00f3n en 2007 e ser\u00eda substitu\u00edda por \"Jump Square\".\nDurante os anos 80 e a principios dos anos noventa foi a revista sh\u014dnen m\u00e1is vendida, ata que en 1995 series populares como Dragon Ball de Akira Toriyama e E\u016b E\u016b Hakusho de Yoshihiro Togashi finalizaron e as vendas da Jump caeron, facendo que en outubro de 1997 a \"Sh\u016bkan Sh\u014dnen Magazine\" proclam\u00e1sese a revista m\u00e1is vendida.\nEn 2002 a Jump recuperou os seus n\u00fameros de circulaci\u00f3n contra a Magazine mais a\u00ednda as\u00ed as s\u00faas vendas son bastante rifadas.\nDebido ao terremoto e tsunami de 2011, o env\u00edo da 15\u00aa edici\u00f3n de 2011 atrasouse nalgunhas zonas do Xap\u00f3n. En resposta, Shueisha publicou a serie inclu\u00edda nesta cuesti\u00f3n de forma gratu\u00edta no seu sitio web do 23 de marzo ao 27 de abril.\nO 11 de xullo de 2013, o Grupo Bandai Namco abriu un parque de atracci\u00f3ns tem\u00e1tico ao redor da serie \"Sh\u016bkan Sh\u014dnen Jump\". Titulado J-World Tokyo, at\u00f3pase no terceiro piso do Sunshine City Mundial importaci\u00f3n Mart Building en Ikebukuro e ten 1.52 acres. Na celebraci\u00f3n do cuadrax\u00e9simo quinto aniversario da revista en 2013, Shueisha comezou un concurso onde calquera persoa pode presentar mangas en tres idiomas diferentes; xapon\u00e9s, ingl\u00e9s e chin\u00e9s.\nNo seu punto m\u00e1is alto a mediados da d\u00e9cada de 1990, \"a Sh\u016bkan Sh\u014dnen Jump\" ti\u00f1a unha circulaci\u00f3n regular de m\u00e1is de 6 mill\u00f3ns de exemplares. Nos \u00faltimos anos, por\u00e9n, a s\u00faa circulaci\u00f3n baixou para menos de tres mill\u00f3ns.\n\"Akamaru Jump\".\n \u00e9 unha das moitas revistas de manga da editorial xaponesa \"Sh\u016beisha\". \u00c1 marxe das publicaci\u00f3ns do semanario Sh\u014dnen Jump, esta revista serve \u00e1 editorial para publicar principalmente historias autoconclusivas, a mi\u00fado cap\u00edtulos piloto para testar a reacci\u00f3n do p\u00fablico antes da s\u00faa publicaci\u00f3n masiva e regular nunha das variantes da revista Sh\u014dnen Jump. Aqu\u00ed p\u00f3dense atopar tam\u00e9n historias curtas relacionadas con alg\u00fan manga que xa estea a ser publicado regularmente polo grupo Jump C\u00f3mics, pero que non infl\u00fae na trama principal da serie en cuesti\u00f3n.\nA publicaci\u00f3n do Akamaru Jump prod\u00facese habitualmente nas semanas nas que o Sh\u014dnen Jump \"se toma un respiro\", que adoitan ser tres por ano (o n\u00famero de inverno coincide coas vacaci\u00f3ns de fin de ano, o de primavera e o de ver\u00e1n ao final das vacaci\u00f3ns festivais xaponesas).\nO nome \"Akamaru Jump\" creouse en 1996. Anteriormente, estes suplementos cham\u00e1banse simplemente \"Winter Special\", \"Spring Special\" e \"Summer Special.\" Algunhas series de cultivado \u00e9xito como Naruto, Ichigo 100%, One Piece, Bobobo ou Death Note comezaron as s\u00faas andadas como cap\u00edtulos piloto nesta revista.\nActualmente en publicaci\u00f3n.\nA continuaci\u00f3n m\u00f3strase unha lista dos mangas que actualmente son publicados na revista\nVersi\u00f3ns Internacionais.\nShonen Jump.\nShonen Jump, publicado en Am\u00e9rica do Norte por Viz Media, debutou en novembro de 2002, con data de portada en xaneiro do ano seguinte. A\u00ednda que se baseaena Sh\u016bkan Sh\u014dnen Jump, adaptase ao idioma Ingl\u00e9s como Shonen Jump para os lectores ingleses e americanos ee \u00e9 publicada ensualmente, no canto de semanalmente. A \"Shonen Jump\" suspendeuse en abril de 2012, en favor do seu sucesor dixital, Weakly Jump Alpha.\nWeekly Shonen Jump Alpha.\n\u00c9 o sucesor de Viz Media a antolox\u00eda de impresi\u00f3n mensual Shonen Jump, que \u00e9 publicada simultaneamente coas edici\u00f3ns xaponesas da Sh\u016bkan Shonen Jump, en parte para combater a piratar\u00eda do sector de mangas a trav\u00e9s de contrabando escalado en servizos. Comezou a s\u00faa serializaci\u00f3n o 30 de xaneiro de 2012 como a Weekly Shonen Jump Alpha cunha formaci\u00f3n de seis t\u00edtulos e novas cuesti\u00f3ns publicados en li\u00f1a d\u00faas semanas despois da liberaci\u00f3n xaponesa, pero despois dun ano ampliouse a doce series en curso, e o 21 de xaneiro de 2013 someteuse a un redese\u00f1o de identidade e a transici\u00f3n \u00e1 publicaci\u00f3n simult\u00e1nea co Xap\u00f3n.\nBanzai!\n\"Banzai!\" Foi unha versi\u00f3n en lingua alem\u00e1 da \"Sh\u016bkan Shonen Jump\", publicada por Carlsen Verlag desde 2001 at\u00e9 decembro de 2005, antes de ser cancelada. Ademais das series de manga da Sh\u016bkan Shonen Jump, a revista tam\u00e9n inclu\u00edu c\u00f3mics orixinais con influencia manga en lingua alem\u00e1. A revista competiu como unha publicaci\u00f3n irm\u00e1 a unha antolox\u00eda \"sh\u014djo\" chamada Daisuki. Tivo unha tirada de 140.000 exemplares.\nRemen Shaonian Top.\n\"Remen Shaonian Top\" (\u71b1\u9580\u5c11\u5e74TOP) foi a primeira versi\u00f3n en chin\u00e9s semanal da Sh\u016bkan Shonen Jump, publicado en Taiwan por D\u00e1 Ran Publishing. Na d\u00e9cada de 1990 D\u00e1 Ran foi \u00e1 quebra e a revista tivo que finalizar a publicaci\u00f3n. \"Remen Shaonian Top\" serializou manga como Yu-Gi-Oh!, Tottemo! Luckyman, Hikaru non Go, entre outros.\nFormosa Youth.\n\"Formosa Youth\" (\u5bf6\u5cf6\u5c11\u5e74B\u00e1od\u01ceou Shaonian, lit. \"Teen Taiwan\") \u00e9 a actual versi\u00f3n chinesa semanal d\"a \"Sh\u016bkan Shonen Jump. \"Formosa Youth. Conta\" con varias series da \"Weekly Shonen\" Jump. A revista traduce o manga da \"Sh\u016bkan Shonen Jump\" at\u00e9 a data. Unha publicaci\u00f3n irm\u00e1 \u00e9 L\u00f3ng Shaonian (\u9f8d\u5c11\u5e74). En 1977, a compa\u00f1\u00eda Tong Li foi creada e fundado por Fang Wan-Nan, que creou copias non autorizadas, isto rematou en 1992. Unha lei en Taiwan restrinxe o acto de contrabando de todo a manga. Durante 1992, Tong Li crea varias revistas de manga, \"New Youth Bulletin\", Youth C\u00f3mic, \"Margaret Girl\", Dragon \"Youth C\u00f3mic\", e \"Formosa Youth\".\nAlgunhas series como \"One Piece\" e \"Hikaru non Go\" public\u00e1ronse por primeira vez na revista \"Manhua\" \"Remen Shaonian Top\" (Instalaci\u00f3ns de \u5c11\u5e74TOP) por D\u00e1 Ran Publishing, pero cando esta \u00faltima crebou as series foron trasladadas a \"Formosa\".\nC-Kids.\n\"C-Kids\" (\u0e0b\u0e35 \u0e04\u0e34\u0e14 \u0e2a\u0e4cVer Kit) \u00e9 a versi\u00f3n en idioma tailand\u00e9s da \"Sh\u016bkan Shonen Jump\" publicado por Siam Inter C\u00f3mics. \"C-Kids\" publica varias series da \"Sh\u016bkan Shonen Jump\" como \"One Piece\", \"Gintama\" xunto con moitos manga-c\u00f3mics orixinais influ\u00eddos desde a divisi\u00f3n de Cartoon Thai Studio como \"EXEcutional\".\nBoom.\n\"Boom\" (\u0e1a\u0e39\u0e21) \u00e9 outra versi\u00f3n en idioma tailand\u00e9s da \"Sh\u016bkan Shonen Jump\" publicado por Naci\u00f3n Edutainment. \"Boom\" publicou varias mangas de \"Sh\u016bkan Shonen Jump\" como Naruto, Death Note, xunto con moitos c\u00f3mics manga con influencias orixinais de f\u00e1brica como \"Meed THII Sib-Sam\" e \"Apaimanee Saga\".\nShonen Jump (Suecia).\nEn novembro de 2004, Manga Medios comezou a publicaci\u00f3n en idioma sueco dunha versi\u00f3n da\" Sh\u016bkan Shonen Jump\" en Suecia, chamada \"Shonen Jump\" como unha publicaci\u00f3n irm\u00e1 das s\u00faas revistas existentes \"Manga Mania\" e \"Shojo Stars\". A revista incl\u00fae cap\u00edtulos de varios t\u00edtulos populares da \"Sh\u016bkan Sh\u014dnen Jump\" inclusive Bleach, Naruto, \"Shaman\" King, e Yu-Gi-Oh!. En novembro de 2007, despois de 37 n\u00fameros publicados, cesou a distribuci\u00f3n da revista. Tivo unha venda de 30.000 exemplares.\nShonen Jump (Noruega).\nEdici\u00f3n en idioma noruegu\u00e9s da\" Sh\u016bkan Sh\u014dnen Jump\", comezou a publicarse en Noruega en marzo de 2005. Publicado por Schibsted Forlagene, a edici\u00f3n norueguesa era unha traduci\u00f3n directa da versi\u00f3n sueca da revista Bonnier, que cont\u00e9n as mesmas series e t\u00edtulos. Cando esta perdeu a licenza para a Sh\u016bkan Shonen Jump, a versi\u00f3n norueguesa tam\u00e9n deixou de publicarse, co derradeiro n\u00famero publicado o 26 de febreiro de 2007. Tam\u00e9n crearon dous selos editoriais de libros de curta vida: \"\"En Bok Fra Shonen Jump\" (un libro de Shonen Jump) para os libros de perfil e \"Dragon Ball Ekstra\"\" (Dragon Ball Extra) unha li\u00f1a espec\u00edfica para a manga escrito por Akira Toriyama. Tam\u00e9n foi lanzado un filme baseado no anime de \"Dragon Ball Z\" baixo a impronta de \"TV Anime C\u00f3mic\".\nRecepci\u00f3n.\nEn 1982, a Sh\u016bkan Shonen Jump tivo 2.55 mill\u00f3ns de exemplares vendidos. En 1995, o n\u00famero aumentou a 6.53 mill\u00f3ns. O editor xefe da revista, Masahiko Ibaraki cre que tal explosi\u00f3n na venda da revista foi debido aos \u00e9xitos de despacho de billetes Dragon Ball, Slam Dunk, entre outros. Pero en 1998 foi a primeira vez en 24 anos que a \"Sh\u016bkan Shonen Jump\" perdeu como a m\u00e1is vendida revista sh\u014dnen de manga (con 4,15 mill\u00f3ns de copias vendidas), cedendo o primeiro lugar \u00e1 Sh\u016bkan Shonen Magazine (con 4,45 mill\u00f3ns), quen no seu momento tam\u00e9n ocupara este lugar na d\u00e9cada de 1970.\nNon foi sen\u00f3n at\u00e9 2007 que a revista tivo o seu primeiro incremento en 11 anos, 2.750.000 a 2.780.000 exemplares, isto acreditase a \"One Piece.\" Con todo, seguiuse experimentado unha diminuci\u00f3n dr\u00e1stica. Para principios do ano 2015 os exemplares vendidos diminu\u00edron a 2,4 mill\u00f3ns de copias. A pesar de todo a \"Sh\u016bkan Shonen Jump\" contin\u00faa sendo a revista de manga m\u00e1is vendida no Xap\u00f3n."}
{"id": "331648", "revid": "1888", "url": "https://gl.wikipedia.org/wiki?curid=331648", "title": "Milicias Populares Gallegas", "text": ""}
{"id": "331649", "revid": "22795", "url": "https://gl.wikipedia.org/wiki?curid=331649", "title": "Anathana", "text": ""}
{"id": "331650", "revid": "22795", "url": "https://gl.wikipedia.org/wiki?curid=331650", "title": "Tupaia de Elliot", "text": ""}
{"id": "331651", "revid": "22795", "url": "https://gl.wikipedia.org/wiki?curid=331651", "title": "Esqu\u00edo bamb\u00fa", "text": ""}
{"id": "331652", "revid": "5863", "url": "https://gl.wikipedia.org/wiki?curid=331652", "title": "Afonso Eir\u00e9 L\u00f3pez", "text": ""}
{"id": "331653", "revid": "43314", "url": "https://gl.wikipedia.org/wiki?curid=331653", "title": "Sh\u014dnen Jump", "text": ""}
{"id": "331654", "revid": "43314", "url": "https://gl.wikipedia.org/wiki?curid=331654", "title": "Shonen Jump", "text": ""}
{"id": "331655", "revid": "10599", "url": "https://gl.wikipedia.org/wiki?curid=331655", "title": "Xunta Xeral do Principado", "text": ""}
{"id": "331656", "revid": "25871", "url": "https://gl.wikipedia.org/wiki?curid=331656", "title": "Canteira romana de El M\u00e8dol", "text": "A canteira romana do M\u00e8dol foi escavado por primeira vez durante o per\u00edodo da Rep\u00fablica romana e o Imperio Romano.\nA contorna e a arquitectura, fermosa e dram\u00e1tica, conv\u00e9rteno nun sitio que ben vale a pena visitar.\nAs s\u00faas dimensi\u00f3ns son de m\u00e1is de 200 m de ancho e de 10 a 40 metros de profundidade. Foi utilizada para constru\u00edr os edificios m\u00e1is importantes de Tarraco (Colonia Iulia Urbs Triunfal Tarraco, actual Tarragona), capital da Hispania Citerior. No centro segue estando unha \"columna testemu\u00f1a\" (unha columna intacta feita de roca orixinal) que se atopa con frecuencia nas canteiras romanas.\n\u00c9 a maior das seis canteiras romanas ao redor de Tarraco. Extra\u00edase dela o co\u00f1ecido como \"Sold\u00f3\" unha pedra calcaria do Mioceno con tons entre branco e rosa, xeralmente dourado claro. Esta roca, a\u00ednda que non apta para a arquitectura romana m\u00e1is destacada da cidade, serviu sobre todo para a maior parte da edificaci\u00f3n romana e os edificios medievais de Tarragona, como a catedral de Santa Tegra.\nA canteira est\u00e1 moi preto da V\u00eda Augusta romana, unha importante canle de comunicaci\u00f3n do imperio cuxo trazado segue a actual estrada nacional 340 entre Barcelona e Tarragona. Esta ruta utilizouse para transportar uns 50.000 metros c\u00fabicos de pedra, principalmente ao longo dos 6\u00a0km que separan as canteiras de Tarraco.\nA canteira p\u00f3dese visitar facilmente na estrada nacional 340 ou desde a AP-7, \u00e1 altura de La Mora.\nA canteira clasificouse como Patrimonio Mundial da UNESCO como parte do conxunto arqueol\u00f3xico de Tarraco."}
{"id": "331657", "revid": "89787", "url": "https://gl.wikipedia.org/wiki?curid=331657", "title": "Caolinita", "text": "A caolinita \u00e9 un mineral da arxila, de uso industrial, que ten a composici\u00f3n qu\u00edmica Al2Si2O5(OH)4. \u00c9 un mineral do grupo dos filosilicatos constitu\u00eddo por capas, formado por unha l\u00e1mina tetra\u00e9drica (t) de s\u00edlice (SiO4) que est\u00e1 unida por \u00e1tomos de ox\u00edxeno a unha l\u00e1mina octa\u00e9drica (o) de al\u00famina (AlO6). estas capas t-o son neutras electricamente e est\u00e1n unidas \u00e1s seguintes por enlaces de Van der Waals.\nAs rochas ou dep\u00f3sitos sedimentarios que son ricos en caolinita denom\u00ednanse caol\u00edn. No caol\u00edn o mineral m\u00e1is abundante \u00e9 a caolinita, pero tam\u00e9n cont\u00e9n menores proporci\u00f3ns doutros minerais da arxila moi similares. O nome caol\u00edn consid\u00e9rase que deriva do chin\u00e9s Kao-Ling (\u9ad8\u5cad/\u9ad8\u5dba, en piny\u00edn \"G\u0101ol\u01d0ng\", que significa 'monta\u00f1as altas'), que \u00e9 unha vila preto de Jingdezhen, na provincia de Jiangxi, China. O nome \"kaolin\" foi publicado en 1727 nos informes de Jingdeshen escritos en franc\u00e9s polo xesu\u00edta Francois Xavier d'Entrecolles, nos que se explicaba a fabricaci\u00f3n da porcelana.\nA caolinita, a diferenza doutros minerais das arxilas, ten unha baixa capacidade de cambiar de volume por inchamento e encollemento e unha baixa capacidade de intercambio de cati\u00f3ns (1\u201315 meq/100\u00a0g). \u00c9 un mineral xeralmente branco, suave, terroso, un filosilicatro da arxila diocta\u00e9drico (cada ox\u00edxeno ou grupo OH est\u00e1 rodeado por s\u00f3 dous cati\u00f3ns), producido por alteraci\u00f3n qu\u00edmica dos minerais de aluminosilicatos como o feldespato. En moitas partes do mundo, ten unha cor entre rosa, laranxa e vermello debido \u00e1 presenza de \u00f3xido de ferro, o que lle d\u00e1 un claro ton de \u00f3xido. En concentraci\u00f3ns baixas toma cor branca, amarela ou alaranxada clara. \u00c1s veces aparece con capas alternantes en cor, como no xacemento de Providence Canyon State Park en Xeorxia, Estados Unidos. O caol\u00edn comercial submin\u00edstrase e transp\u00f3rtase como po seco, n\u00f3dulos semisecos ou como l\u00edquido de consistencia lodosa. Util\u00edzase na industria do papel, porcelana e cosm\u00e9tica, principalmente.\nQu\u00edmica.\nNotaci\u00f3n.\nA f\u00f3rmula qu\u00edmica da caolinita usada en mineralox\u00eda \u00e9 Al2Si2O5(OH)4; por\u00e9n, en aplicaci\u00f3ns cer\u00e1micas a f\u00f3rmula escr\u00edbese en forma de \u00f3xidos, da seguinte maneira: Al2O3\u00b72SiO2\u00b72H2O.\nTransformaci\u00f3ns estruturais.\nO grupo das arxilas da caolinita poden sufrir unha serie de transformaci\u00f3ns de fase cun tratamento t\u00e9rmico en aire a presi\u00f3n atmosf\u00e9rica.\nSecado.\nPor debaixo dos 100\u00a0\u00b0C a exposici\u00f3n do caol\u00edn ao aire seco elimina lentamente a auga l\u00edquida do interior do mineral. Entre os 100\u00a0\u00b0C e uns 550\u00a0\u00b0C, calquera resto de l\u00edquido que quedase no mineral \u00e9 expulsado da caolinita. En todo o intervalo de temperaturas a expulsi\u00f3n de auga \u00e9 reversible: se o calol\u00edn se exp\u00f3n a auga l\u00edquida, esta \u00e9 reabsorbida e desint\u00e9grase na s\u00faa forma particulada fina. As posteriores transformaci\u00f3ns non son reversibles e supo\u00f1en cambios qu\u00edmicos permanentes.\nMetacaol\u00edn.\nA deshidrataci\u00f3n endot\u00e9rmica da caolinita empeza a 550\u2013600\u00a0\u00b0C producindo o metacaol\u00edn desordenado, pero hai unha continua perda de hidroxilos ata os 900\u00a0\u00b0C. A\u00ednda que historicamente ten habido moitas discrepancias en canto \u00e1 natureza da fase de metacaol\u00edn, as profundas investigaci\u00f3ns realizadas levaron finalmente ao consenso xeral de considerar que o metacaol\u00edn non \u00e9 unha simple mestura de s\u00edlice (SiO2) e al\u00famina (Al2O3) amorfas, sen\u00f3n unha complexa estrutura amorfa que mant\u00e9n certa ordenaci\u00f3n a ampla escala (pero non estritamente cristalina) debido ao amoreamento das capas hexagonais. \nEspinela.\nQuent\u00e1ndoo a maior temperatura, entre 925 e 950\u00a0\u00b0C, o metacaol\u00edn conv\u00e9rtese en espinela de aluminio-silicio, que se denomina \u00e1s veces estrutura de tipo gamma-al\u00famina:\nMullita en plaqui\u00f1as.\nPor calcinaci\u00f3n por riba de 1050\u00a0\u00b0C, a fase de espinela nucl\u00e9ase e transf\u00f3rmase en mullita (porcelanita) con forma de plaqui\u00f1as e cristobalita altamente cristalina:\nMullita acicular.\nFinalmente, a 1400\u00a0\u00b0C aparece a forma acicular da mullita, que ofrece un substancial incremento da forza estrutural e da resistencia \u00e1 calor. Esta \u00e9 unha transformaci\u00f3n estrutural pero non qu\u00edmica.\nCristaloqu\u00edmica.\nA caolinita forma parte dun grupo de minerais isoestruturais denominado grupo da caolinita, entre os que est\u00e1n, por exemplo, os seguintes minerais: \nDistribuci\u00f3n.\nA caolinita \u00e9 un dos minerais m\u00e1is com\u00fans; expl\u00f3tase en minas como caol\u00edn en Paquist\u00e1n, Vietnam, o Brasil, Bulgaria, Francia, o Reino Unido, Ir\u00e1n, Alema\u00f1a, a India, Australia, Corea, a Rep\u00fablica Popular da China, a Rep\u00fablica Checa, Espa\u00f1a e os Estados Unidos.\nAs arxilas de caolinita son abondosas nos solos que se formaron por meteorizaci\u00f3n qu\u00edmica das rochas en climas c\u00e1lidos e h\u00famidos, como os das \u00e1reas de selva tropical. Comparando os solos nun gradiente que progresivamente var\u00ede cara a climas m\u00e1is fr\u00edos ou secos, a proporci\u00f3n de caolinita dimin\u00fae, mentres que a proporci\u00f3n doutros minerais da arxila, como a illita (en climas m\u00e1is fr\u00edos) ou a esmectita (en climas m\u00e1is secos), aumenta.\nNo sistema de clasificaci\u00f3n do \"Institut National pour l'Etude Agronomique au Congo Belge\" (INEAC), os solos nos que a fracci\u00f3n arxilosa \u00e9 predominantemente caolinita denom\u00ednanse \"caolisol\" (de caol\u00edn e solo).\nEn moitas partes do mundo, durante o M\u00e1ximo t\u00e9rmico do paleoceno\u2013eoceno os sedimentos enriquec\u00e9ronse en caolinita procedente dunha fonte detr\u00edtica debido \u00e1 denudaci\u00f3n.\nForon moi estudados os dep\u00f3sitos de caol\u00edn do centro do estado de Xeorxia nos Estados Unidos, que son os principais dese pa\u00eds. Estes dep\u00f3sitos form\u00e1ronse entre o cret\u00e1ceo tard\u00edo e o paleoxeno temper\u00e1n, hai entre 100 e 45 mill\u00f3ns de anos, en sedimentos derivados de rochas \u00edgneas meteorizadas e rochas de metacaol\u00edn.\nS\u00edntese e x\u00e9nese.\n\u00c9 dif\u00edcil explicar a formaci\u00f3n da caolinita en condici\u00f3ns atmosf\u00e9ricas extrapolando os datos termodin\u00e1micos obtidos da s\u00edntese m\u00e1is existosa a alta temperatura (como indicaron por exemplo Meijer e Van der Plas, 1980 ). La Iglesia e Van Oosterwijk-Gastuche (1978) cr\u00edan que as condici\u00f3ns nas que se nuclea a caolinita pod\u00edan deducirse a partrir de diagramas de estabilidade, xa que estes son datos de disoluci\u00f3n. Por\u00e9n, base\u00e1ndose na falta de resultados convincentes nos seus propios experimentos, La Iglesia e Van Oosterwijk-Gastuche (1978) chegaron \u00e1 conclusi\u00f3n, de que ti\u00f1a que haber outros factores a\u00ednda desco\u00f1ecidos implicados na nucleaci\u00f3n da caolinita a baixas temperaturas. Debido \u00e1s velocidades moi lentas de cristalizaci\u00f3n da caolinita observadas a partir da soluci\u00f3n a temperaturas moderadas, Fripiat e Herbillon (1971) postularon a existencia de altas enerx\u00edas de activaci\u00f3n na nucleaci\u00f3n a baixa temperatura da coalinita.\nA altas temperaturas, os modelos de equilibrio termodin\u00e1mico parecen ser satisfactorios para a descrici\u00f3n da disoluci\u00f3n e nucleaci\u00f3n da caolinita, porque a enerx\u00eda t\u00e9rmica \u00e9 dabondo para superar as barreiras de enerx\u00eda implicadas no proceso de nucleaci\u00f3n. A importancia da s\u00edntese a temperarura ambiente e a presi\u00f3n atmosf\u00e9rica para a comprensi\u00f3n do mecanismo implicado na nucleaci\u00f3n de minerais da arxila depende de poder superar esas barreiras de enerx\u00eda. Como indicaron Caill\u00e8re e H\u00e9nin (1962) os procesos implicados ter\u00e1n que ser estudados en experimentos ben definidos, porque \u00e9 virtualmente imposible illar os factores implicados por simple deduci\u00f3n a partir de sistemas f\u00edsico-qu\u00edmicos naturais complexos como o ambiente do solo.\nFripiat e Herbillon (1971), nun artigo de \"revisi\u00f3n\" sobre a formaci\u00f3n da caolinita, formularon a cuesti\u00f3n fundamental de como un material desordenado (\u00e9 dicir, a fracci\u00f3n amorfa dos solos tropicais) puido ser transformado na correspondente estrutura ordenada. Esta transformaci\u00f3n semella ter lugar en solos sen cambios importantes no ambiente, nun per\u00edodo de tempo relativamente curto e a temperatura ambiente (e presi\u00f3n).\nA s\u00edntese a baixa temperatura de minerais da arxila (dos cales a caolinita \u00e9 un exemplo) presenta varios aspectos. En primeiro lugar o \u00e1cido sil\u00edcico que se subministra ao cristal en crecemento debe estar en forma monom\u00e9rica, \u00e9 dicir, a s\u00edlice deber\u00eda estar presente en soluci\u00f3n moi dilu\u00edda (Caill\u00e8re et al., 1957; Caill\u00e8re e H\u00e9nin, 1962; Wey e Siffert, 1962; Millot, 1970 ). Para impedir a formaci\u00f3n de xeles de s\u00edlice amorfa que precipitan a partir de soluci\u00f3ns supersaturadas sen reaccionaren con cati\u00f3ns de aluminio ou de magnesio para formar silicatos cristalinos, o \u00e1cido sil\u00edcico debe estar presente en concentraci\u00f3ns por debaixco da solubilidade m\u00e1xima da s\u00edlice amorfa. O principio que est\u00e1 detr\u00e1s deste requisito pode encontrarse na qu\u00edmica estrutural: \u201cComo os i\u00f3ns de polisilicato non son de tama\u00f1o uniforme, non poden dispo\u00f1erse xunto cos i\u00f3ns met\u00e1licos nunha rede cristalina regular\u201d (Iler, 1955, p.\u00a0182 ).\nO segundo aspecto da s\u00edntese a baixa temperatura da caolinita \u00e9 que os cati\u00f3ns de aluminio deben estar hexacoordinados con respecto ao ox\u00edxeno (Caill\u00e8re e H\u00e9nin, 1947; Caill\u00e8re et al., 1953; H\u00e9nin e Robichet, 1955). Gastuche et al. (1962), e tam\u00e9n Caill\u00e8re e H\u00e9nin (1962) conclu\u00edron que s\u00f3 pode formarse caolinita naqueles casos nos que o hidr\u00f3xido de aluminio est\u00e1 en forma de gibbsita. Se non \u00e9 as\u00ed, o precipitado formado ser\u00e1 un \u201cxel alumino-sil\u00edcico mesturado\u201d (como sinalou Millot, 1970, p.\u00a0343). Se este fose o \u00fanico requirimento, poder\u00edanse obter grandes cantidades de caolinita simplemente engadindo po de gibbsita a unha soluci\u00f3n de s\u00edlice. Indubidablemente ten lugar un alto grao de absorci\u00f3n da s\u00edlice da soluci\u00f3n polas superficies da gibbsita, mais, como se indicou antes, a simple absorci\u00f3n non crea a rede con capas t\u00edpica dos cristais de caolinita.\nO terceiro aspecto \u00e9 que estes dous compo\u00f1entes iniciais deben ser incorporados nun mesmo cristal mesturado cunha estrutura en capas. A partir da seguinte ecuaci\u00f3n (como indicaron Gastuche e DeKimpe, 1962) para a formaci\u00f3n da caolinita\npode verse que deben ser retiradas da reacci\u00f3n cinco mol\u00e9culas de auga por cada mol\u00e9cula de caolinita formada. As evidencias de campo que ilustran a importancia da retirada desta auga da reacci\u00f3n da caolinita obtiv\u00e9ronas Gastuche e DeKimpe (1962). Gastuche e DeKimpe cando estaban estudando a formaci\u00f3n do solo nunha rocha bas\u00e1ltica en Kivu (Zaire) notaron que a aparici\u00f3n da caolinita depend\u00eda do \"grao de drenaxe\" da \u00e1rea implicada. Encontraron unha clara distinci\u00f3n entre as \u00e1reas con boa drenaxe (\u00e9 dicir, \u00e1reas cunha marcada diferenza entre as estaci\u00f3ns h\u00famida e seca) e as \u00e1reas con mala drenaxe (\u00e9 dicir, que eran sempre pantanosas). Soamente se encontraba caolinita nas \u00e1reas con clara alternancia de estaci\u00f3ns entre condici\u00f3ns h\u00famidas e secas. A posible importancia da alternancia entre as condici\u00f3ns h\u00famidas e secas sobre a transici\u00f3n desde o al\u00f3fano \u00e1 caolinita foi salientada por Tamura e Jackson (1953). O papel das alternancias entre humidade e sequidade na formaci\u00f3n da caolinita foi tam\u00e9n indicada por Moore (1964).\nS\u00edntese.\nA s\u00edntese de caolinita a altas temperaturas (m\u00e1is de 100\u00a0\u00b0C) co\u00f1\u00e9cese bastante ben. Exemplos son as s\u00ednteses de Van Nieuwenberg e Pieters (1928); de Noll (1934); e Noll (1936); de Norton (1939); de Roy e Osborn (1954); de Roy (1961); de Tomura et al. (1985); de Satokawa et al. (1994) e de Huertas et al. (1999).\nHai menos m\u00e9todos de s\u00edntese a baixas temperaturas (cf. Brindley e DeKimpe (1961); DeKimpe (1969); Bogatyrev et al. (1997) ).\nAs s\u00ednteses de laboratorio da caolinita a temperatura ambiente moderada e presi\u00f3n atmosf\u00e9rica foron descritas por DeKimpe et al. (1961). A partir destas probas o papel da periodicidade nas transformaci\u00f3ns quedou convincentemente claro. DeKimpe et al. (1961) usaron adici\u00f3ns diarias de al\u00famina (en forma de AlCl3.6 H2O) e de s\u00edlice (en forma de etil silicato) durante polo menos dous meses. Ademais, fixeron axustes do pH cada d\u00eda engadindo \u00e1cido clorh\u00eddrico ou hidr\u00f3xido de sodio. Estas adici\u00f3ns diarias de Si e Al \u00e1 soluci\u00f3n en combinaci\u00f3n coas titraci\u00f3ns diarias de \u00e1cido clorh\u00eddrico e de hidr\u00f3xido de sodio durante polo menos 60 d\u00edas introduciron os necesarios elementos de periodicidade. \nS\u00f3 ent\u00f3n se puido comprender completamente o papel real do que fora descrito como \u201cenvellecemento\u201d (\"Alterung\") dos alumino-silicatos amorfos (como por exemplo indicara Harder, 1978 ). Non se orixinan cambios nun sistema pechado en equilibrio, sen\u00f3n que unha serie de alternancias, de cambios peri\u00f3dicos das condici\u00f3ns (que por definici\u00f3n te\u00f1en lugar nun sistema aberto), orixinan a formaci\u00f3n a baixa temperatura de cada vez m\u00e1is caolinita de fase estable en lugar dos (mal definidos) alumino-silicatos amorfos.\nUsos.\nO principal uso do mineral caolinita \u00e9 a produci\u00f3n de papel, xa que orixina o brillo e certas calidades do papel couch\u00e9.\nAdemais utilizouse como compo\u00f1ente do Quick Clot Combat Gauze (Gasa de Combate de Coagulaci\u00f3n R\u00e1pida), unha preparaci\u00f3n de gasa especial dese\u00f1ada para parar hemorraxias en grandes feridas, que consite nunha infusi\u00f3n de nanopart\u00edculas de aluminosilicatos derivados da caolinita nunha gasa tradicional.\nO caol\u00edn util\u00edzase (ou era utilizado no pasado):\nUsos relacionados coa sa\u00fade:\nOutros usos:\nSeguridade.\nAs persoas poden ser expostas ao caol\u00edn no seu posto de traballo ao respiraren o seu po, por contacto coa pel ou cos ollos. Algunhas administraci\u00f3ns marcan un l\u00edmite legal de exposici\u00f3n permisible no posto de traballo."}
{"id": "331658", "revid": "1131", "url": "https://gl.wikipedia.org/wiki?curid=331658", "title": "Estafeta de Santiago", "text": "Estafeta de Santiago foi un peri\u00f3dico editado en Santiago de Compostela entre 1813 e 1814.\nHistoria e caracter\u00edsticas.\nPeri\u00f3dico pol\u00edtico de car\u00e1cter absolutista e noticioso que apareceu o 21 de abril de 1813. Fundado, dirixido e redactado por Manuel Freire Castrill\u00f3n. Tam\u00e9n foron redactores os dominicos serv\u00eds Jos\u00e9 de Bent\u00edn e Nicol\u00e1s de Castro e \u00cd\u00f1igo Garc\u00eda Jim\u00e9nez. Foi censurado en d\u00faas ocasions. Peri\u00f3dico bisemanal (public\u00e1base m\u00e9rcores e s\u00e1bados), constaba de oito p\u00e1xinas. At\u00e9 o n\u00famero 15 (de 9 de xu\u00f1o de 1813) edit\u00e1base na Imprenta de Los Dos Amigos (Freire Castrill\u00f3n e Pedro Rey Romero); at\u00e9 o 1 de novembro dese ano (n\u00fameros 16-59) na de Ignacio Aguayo; e a partir do n\u00famero 60 na s\u00faa propia Imprenta de La Estafeta.\nEstruturado en secci\u00f3ns: artigos doutrinais, de opini\u00f3n e comunicados, noticias de Espa\u00f1a, noticias do estranxeiro, Cortes, avisos, etc., e deu conta das festas e tradici\u00f3ns relixiosas. Utilizou a inxuria para atacar as ideas liberais, a Constituci\u00f3n e as Cortes, pedindo o seu peche, e foi defensor do credo cat\u00f3lico, apost\u00f3lico e romano, da infalibilidade da Igrexa, da Inquisici\u00f3n e dos privilexios e estruturas pol\u00edticas absolutistas.\nPublicou n\u00fameros extraordinarios, e cesou a s\u00faa edici\u00f3n o 2 de setembro de 1814, cando desapareceron os liberais galegos."}
{"id": "331659", "revid": "27155", "url": "https://gl.wikipedia.org/wiki?curid=331659", "title": "Caol\u00edn", "text": ""}
{"id": "331660", "revid": "85894", "url": "https://gl.wikipedia.org/wiki?curid=331660", "title": "Manuel Freire Castrill\u00f3n", "text": "Jos\u00e9 Manuel Freire Castrill\u00f3n, nado en Santiago de Compostela en 1751 e finado cara a 1820, foi un comerciante, pol\u00edtico e xornalista galego.\nTraxectoria.\nComerciante en quincalla. Foi socio de Jacobo P\u00e9rez Villamar\u00edn na f\u00e1brica da Ponte Vella de Vid\u00e1n, e en 1803 pasou a ser o \u00fanico propietario da f\u00e1brica de curtidos. Cursou parte dos estudos na Facultade de Teolox\u00eda. Liberal nun principio, transformouse en ac\u00e9rrimo defensor do absolutismo. Deputado da provincia de Mondo\u00f1edo nas Cortes de C\u00e1diz. Foi un dos m\u00e1is destacados xornalistas reaccionarios do per\u00edodo \"docea\u00f1ista\" en Santiago de Compostela. Colaborou en \"El Sensato\" e fundou e dirixiu \"Estafeta de Santiago\" (1813-1814). Utilizou os pseud\u00f3nimos Agust\u00edn Ver\u00edsimo Vilabella, Reytengo e El estafetero. Despois foi nomeado por Fernando VII secretario da Inquisici\u00f3n galega e chegou a ser amoestado pola persecuci\u00f3n sen piedade que levou a cabo contra os liberais. Foi procesado e reclu\u00eddo no convento de San Domingos de onde fuxiu en 1820. Morreu na emigraci\u00f3n."}
{"id": "331663", "revid": "1505", "url": "https://gl.wikipedia.org/wiki?curid=331663", "title": "Esqu\u00edo", "text": ""}
{"id": "331665", "revid": "56817", "url": "https://gl.wikipedia.org/wiki?curid=331665", "title": "Club Deportivo Ramiranes", "text": "O Club Deportivo Ramiranes foi un equipo de f\u00fatbol galego, fundado en 1966 e desaparecido en 2014, con sede no concello de Ramir\u00e1s.\nTraxectoria.\nO club fund\u00e1rono veci\u00f1os de Ramir\u00e1s en febreiro de 1966, pero non se rexistrou oficialmente ata 1979, cando comezou a xogar competici\u00f3ns federadas. O club conseguiu ascender rapidamente de Terceira Provincial, como se chamada daquela, ata Primeira Auton\u00f3mica, categor\u00eda na que se mantivo e da que nunca descendeu. En 2014 o equipo desf\u00edxose por falta de quen o collese.\nO primeiro campo de xogo do Ramiranes era o de San Miguel dos Pinos, na parroquia de Vilame\u00e1. Como equipo federado o seu campo pasou a ser o Campo de Santa Isabel (tam\u00e9n co\u00f1ecido como \"O Barreiro\"), na parroquia de Grix\u00f3."}
{"id": "331666", "revid": "1093", "url": "https://gl.wikipedia.org/wiki?curid=331666", "title": "CD Ramiranes", "text": ""}
{"id": "331667", "revid": "5863", "url": "https://gl.wikipedia.org/wiki?curid=331667", "title": "Fefa Noia", "text": "Mar\u00eda Jos\u00e9 Noya Ansede, co\u00f1ecida como Fefa Noia, nada en Santiago de Compostela o 11 de marzo de 1974, \u00e9 unha directora de teatro e dramaturga. Foi Directora do Centro Dram\u00e1tico Galego entre 2016 e 2019. Actualmente \u00e9 Directora Adxunta do Centro Dram\u00e1tico Nacional.\nTraxectoria.\nLicenciada en filolox\u00eda alem\u00e1 e especializada en arte dram\u00e1tica (curso de posgrao de Especializaci\u00f3n en Arte Dram\u00e1tica. Teor\u00eda e Pr\u00e1ctica da Interpretaci\u00f3n) pola Universidade de Santiago de Compostela, trasladouse durante catro anos a M\u00fanic, onde cursou estudos de Ciencia Teatral no Institut f\u00fcr Theaterwissenschaft da Ludwig-Maximilian-Universit\u00e4t. No presente \u00e9 doutoranda do Programa de Estudos Teatrais da Universidade Complutense de Madrid.\nFormouse como directora no Teatro de La Abad\u00eda con mestres como Vicente Fuentes, Juan Carlos Gen\u00e9, Jos\u00e9 Luis G\u00f3mez, Marcelo Magni ou Lenard Petit. \nFoi bolseira da Fundaci\u00f3n Pedro Barri\u00e9 de la Maza, da Real Academia de Espa\u00f1a en Roma (RAER), onde residiu durante un ano, e da Comisi\u00f3n Fulbright, facendo un M.A. en Drama pola San Francisco State University de California. \nTen traballado como autora, dramaturga e tradutora, asumindo labores de direcci\u00f3n no Centro Dram\u00e1tico Galego (CDG), Centro Dram\u00e1tico Nacional (CDN), na Compa\u00f1\u00eda Nacional de Teatro Cl\u00e1sico (CNTC) e no Teatro de La Abad\u00eda, onde coordinou a actividade de formaci\u00f3n e foi axudante de direcci\u00f3n art\u00edstica durante dez anos. Ten colaborado con directores como Carles Alfaro, Jos\u00e9 Luis G\u00f3mez, Hansg\u00fcnther Heyme, Dan Jemmett, Georges Lavaudant, Andr\u00e9s Lima ou \u00c0lex Rigola. \nComo directora de teatro conta entre os seus traballos con \"Andorra\" de Max Frisch e \"El coloquio de los perros\" de Miguel de Cervantes (Teatro de La Abad\u00eda/Corral de Comedias), \"S.P.Q.R. Si vis pacem para bellum\" de vv.aa. (RAER), \"El caballero\" de Jos\u00e9 Ram\u00f3n Fern\u00e1ndez (Esc\u00e9naTe &amp; Biblioteca Nacional) ou \"D\u00edas sen gloria\" de Roberto Vidal Bola\u00f1o (CDG). Coa s\u00faa compa\u00f1\u00eda, Los Lunes, fundada a canda do actor David Luque, ten dirixido \"Wild Wild Wilde\" de Jos\u00e9 Ram\u00f3n Fern\u00e1ndez, \"Cuerdas\" de B\u00e1rbara Colio, \"Ayuda\" de Maria Goos (1\u00ba Premio do Certame de Directoras de Torrej\u00f3n de Ardoz) e \"Pa\u00eds\" , escrita por ela mesma.\nAs s\u00faas postas en escena foron exhibidas nos festivais de Almagro, Elx, Alcal\u00e1 de Henares, Niebla, Escena Contempor\u00e1nea, FITO de Ourense e o Festival Frinje (Naves do Teatro Espa\u00f1ol, Madrid), entre outros.\nA finais de 2015 ga\u00f1ou o concurso para ser a nova directora do Centro Dram\u00e1tico Galego.\nO 1 de xaneiro de 2020 incorporouse como Directora Adxunta ao equipo do Centro Dram\u00e1tico Nacional e baixo a direcci\u00f3n de Alfredo Sanzol."}
{"id": "331670", "revid": "1888", "url": "https://gl.wikipedia.org/wiki?curid=331670", "title": "Jos\u00e9 Manuel Freire Castrill\u00f3n", "text": ""}
{"id": "331672", "revid": "5863", "url": "https://gl.wikipedia.org/wiki?curid=331672", "title": "Juan Bautista Caami\u00f1a", "text": "Juan Bautista Caami\u00f1a, nado en Santiago de Compostela en 1774 e finado en Portugal en 1827, foi un m\u00e9dico, pol\u00edtico e xornalista galego.\nTraxectoria.\nCatedr\u00e1tico de F\u00edsica da Universidade de Santiago de Compostela e m\u00e9dico no Real Hospital. Asociado co impresor Manuel Antonio Rey fundou os peri\u00f3dicos liberais \"Diario General\" (1810) e \"El Cartel\" (1811). En febreiro de 1812 dirixiu a \"Gazeta Marcial y Pol\u00edtica de Santiago\", desde a que combateu os realistas. Foi cruelmente perseguido polos absolutistas e suspendido das s\u00faas funci\u00f3ns acad\u00e9micas. Tivo que facer unha retractaci\u00f3n p\u00fablica das s\u00faas ideas, esconderse nunha cela do convento de San Lorenzo e facer unha segunda retractaci\u00f3n. Temendo pola s\u00faa vida, en maio de 1814 fuxiu a Portugal, e exerceu a medicina en Porto uns anos."}
{"id": "331674", "revid": "6497243", "url": "https://gl.wikipedia.org/wiki?curid=331674", "title": "Pedro de Llano Cabado", "text": "Pedro de Llano Cabado, nado na Coru\u00f1a en 1947, \u00e9 un arquitecto galego.\nTraxectoria.\n\u00c9 fillo do xornalista Pedro de Llano L\u00f3pez. Licenciado en arquitectura pola Universidade de Madrid (1976). Realizou a s\u00faa tese doutoral \"Tipolox\u00edas espaciais e construtivas na arquitectura popular galega\" na Escola T\u00e9cnica Superior de Arquitectura da Coru\u00f1a. Foi catedr\u00e1tico de An\u00e1lise Arquitect\u00f3nica da ETSA. Foi responsable de artes pl\u00e1sticas do Consello da Cultura Galega.\nVida persoal.\nCasou con Marga Neira L\u00f3pez, fil\u00f3loga especializada en lexicograf\u00eda galega. Os seus fillos son o comisario e investigador da arte Pedro de Llano Neira e o xornalista Pablo de Llano Neira."}
{"id": "331675", "revid": "5863", "url": "https://gl.wikipedia.org/wiki?curid=331675", "title": "Pedro de Llano (hom\u00f3nimos)", "text": "Co nome de Pedro de Llano podemos referirnos a:"}
{"id": "331676", "revid": "89787", "url": "https://gl.wikipedia.org/wiki?curid=331676", "title": "Campionato Brasileiro S\u00e9rie A 1977", "text": "O Campionato Brasileiro S\u00e9rie A 1977, oficialmente III Copa Brasil foi a 21\u00ba edici\u00f3n da S\u00e9rie A, o primeiro nivel de f\u00fatbol no Brasil. Comezou o 15 de outubro de 1977 e finalizou o 5 de marzo de 1978. O campi\u00f3n foi o S\u00e3o Paulo."}
{"id": "331677", "revid": "89787", "url": "https://gl.wikipedia.org/wiki?curid=331677", "title": "Campionato Brasileiro S\u00e9rie A 1978", "text": "O Campionato Brasileiro S\u00e9rie A 1978, oficialmente IV Copa Brasil foi a 22\u00ba edici\u00f3n da S\u00e9rie A, o primeiro nivel de f\u00fatbol no Brasil. Comezou o 25 de marzo e finalizou o 13 de agosto de 1978. O campi\u00f3n foi o Guarani."}
{"id": "331678", "revid": "89787", "url": "https://gl.wikipedia.org/wiki?curid=331678", "title": "Campionato Brasileiro S\u00e9rie A 1979", "text": "O Campionato Brasileiro S\u00e9rie A 1979, oficialmente V Copa Brasil foi a 23\u00ba edici\u00f3n da S\u00e9rie A, o primeiro nivel de f\u00fatbol no Brasil. Comezou o 16 de setembro e finalizou o 23 de decembro de 1979. O campi\u00f3n foi o Internacional."}
{"id": "331679", "revid": "89787", "url": "https://gl.wikipedia.org/wiki?curid=331679", "title": "Alfonso Castro Beiras", "text": "Alfonso Castro Beiras, nado en Santiago de Compostela o 22 de xullo de 1944 e finado na Coru\u00f1a o 8 de febreiro de 2016, foi un cardi\u00f3logo galego, Medalla de Ouro de Galicia en 2004.\nTraxectoria.\nLicenciouse en Medicina na Universidade de Santiago e doutorouse na Universidade Aut\u00f3noma de Madrid. Como m\u00e9dico dedicou a s\u00faa carreira profesional ao \u00e1mbito da cardiolox\u00eda.\nOcupou tam\u00e9n diversos cargos de responsabilidade administrativa, ao ser director da \u00e1rea de Coraz\u00f3n do Complexo Hospitalario Universitario da Coru\u00f1a e xefe do seu servizo de cardiolox\u00eda.\nComo investigador destacou no \u00e1mbito do trasplante card\u00edaco e na cardiolox\u00eda cl\u00ednica. Deu clase na facultade de Ciencias da Sa\u00fade da Universidade da Coru\u00f1a, onde ademais foi director do Instituto de Ciencias da Sa\u00fade.\nO 20 de xu\u00f1o de 2015 foi galardoado coa Medalla de ouro e brillantes do Colexio Oficial de M\u00e9dicos da provincia da Coru\u00f1a e pouco antes, no mes de marzo, foi nomeado \"M\u00e9dico Em\u00e9rito\" do Servizo Galego de Sa\u00fade.\nVida persoal.\nAlfonso Castro Beiras faleceu en febreiro de 2016 ao precipitarse por unha fiestra. Era irm\u00e1n do tam\u00e9n cardi\u00f3logo Jos\u00e9 Manuel Castro Beiras. Casou e tivo d\u00faas fillas.\nCastro Beiras foi o cardi\u00f3logo do presidente Manuel Fraga."}
{"id": "331680", "revid": "89787", "url": "https://gl.wikipedia.org/wiki?curid=331680", "title": "Campionato Brasileiro S\u00e9rie A 1980", "text": "O Campionato Brasileiro S\u00e9rie A 1980, oficialmente VI Copa Brasil foi a 24\u00ba edici\u00f3n da S\u00e9rie A, o primeiro nivel de f\u00fatbol no Brasil. Comezou o 23 de febreiro e finalizou o 1 de xu\u00f1o de 1980. O campi\u00f3n foi o Flamengo."}
{"id": "331681", "revid": "23204", "url": "https://gl.wikipedia.org/wiki?curid=331681", "title": "Arratzua-Ubarrundia", "text": "Arratzua-Ubarrundia \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Zuia e ti\u00f1a en 2015 unha poboaci\u00f3n de 997 habitantes.\nEste municipio xurdiu a ra\u00edz da fusi\u00f3n das antigas hermandades e municipios de Arratzua e Ubarrundia. Est\u00e1 composto por unha decena de pequenas localidades situados ao norte da capital provincial, Vitoria. Neste municipio at\u00f3pase a presa de Ullibarri-Ganboa, que abastece de auga a Bilbao e Vitoria, e serve ademais para practicar deportes n\u00e1uticos e ba\u00f1arse.\nOs dez \"concejos\" que compo\u00f1en o municipio son: Arroiabe, Arzubiaga, Betolatza, Dura (capital do municipio), Landa, Luko, Mendibil, Ullibarri Ganboa, Ziriano e Zurbao. Tam\u00e9n forma parte do concello Langara Ganboa, pertencente antigamente a Gamboa, e que foi anexionado a finais da d\u00e9cada de 1950, cando este municipio desapareceu a ra\u00edz da construci\u00f3n do pantano."}
{"id": "331682", "revid": "89787", "url": "https://gl.wikipedia.org/wiki?curid=331682", "title": "Campionato Brasileiro S\u00e9rie A 1981", "text": "O Campionato Brasileiro S\u00e9rie A 1981, oficialmente Ta\u00e7a de Ouro foi a 25\u00ba edici\u00f3n da S\u00e9rie A, o primeiro nivel de f\u00fatbol no Brasil. Comezou o 17 de xaneiro e finalizou o 3 de maio de 1981. O campi\u00f3n foi o Gr\u00eamio."}
{"id": "331683", "revid": "89787", "url": "https://gl.wikipedia.org/wiki?curid=331683", "title": "Campionato Brasileiro S\u00e9rie A 1982", "text": "O Campionato Brasileiro S\u00e9rie A 1982, oficialmente Ta\u00e7a de Ouro foi a 26\u00ba edici\u00f3n da S\u00e9rie A, o primeiro nivel de f\u00fatbol no Brasil. Comezou o 16 de xaneiro e finalizou o 25 de abril de 1982. O campi\u00f3n foi o Flamengo."}
{"id": "331684", "revid": "23204", "url": "https://gl.wikipedia.org/wiki?curid=331684", "title": "Asparrena", "text": "Asparrena \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Agurain e ti\u00f1a en 2015 unha poboaci\u00f3n de 1.647 habitantes.\nAsparrena significa \"a parte inferior da pena\": Atz (pena) Barren (parte inferior) e o artigo -a.\nO principal n\u00facleo do municipio \u00e9 a poboaci\u00f3n de Araia, onde se concentran as tres cuartas partes da poboaci\u00f3n do mesmo, as\u00ed como a maior parte dos servizos. Os 9 restantes pobos que conforman o municipio son pequenas aldeas de escasa poboaci\u00f3n e que forman concejos dotados de certa autonom\u00eda administrativa dentro do municipio: Albeiz, Ametzaga Asparrena, Andoin, Arriola, Egino, Gordoa, Ibarguren, Ilarduia e Urabain."}
{"id": "331685", "revid": "89787", "url": "https://gl.wikipedia.org/wiki?curid=331685", "title": "Xos\u00e9 Armesto Faginas", "text": "Xos\u00e9 Francisco Armesto Faginas, nado en Tui o 5 de outubro de 1945 e finado en Vigo o 3 de novembro de 2006, foi un escritor e xornalista galego.\nTraxectoria.\nFormado na Escuela Oficial de Periodismo de Madrid, licenciouse despois en Ciencias da Informaci\u00f3n pola Universidade Complutense de Madrid. Tam\u00e9n estudou historia, doutor\u00e1ndose en Historia Contempor\u00e1nea Espa\u00f1ola. Empezou traballando con colaboraci\u00f3ns nos diarios madrile\u00f1os (\"Pueblo\" e \"Madrid\"). De volta a Galicia, traballou como correspondente do diario catal\u00e1n \"La Vanguardia\", redactor en \"El Pueblo Gallego\", \"La Voz de Galicia\" e \"Faro de Vigo\", do que foi nomeado director en 1978 en substituci\u00f3n de Xos\u00e9 Landeira Yrago. Deixou a direcci\u00f3n de \"Faro de Vigo\" en 1986 e foi substitu\u00eddo por Ceferino de Blas. Foi o primeiro director de \"El Pope\" (1973).\nFoi director do Museo de Castrelos e da Escola Municipal de Artes e Oficios de Vigo."}
{"id": "331686", "revid": "1888", "url": "https://gl.wikipedia.org/wiki?curid=331686", "title": "Xos\u00e9 Francisco Armesto Faginas", "text": ""}
{"id": "331688", "revid": "12452", "url": "https://gl.wikipedia.org/wiki?curid=331688", "title": "Valent\u00edn Fuster de Carulla", "text": ""}
{"id": "331689", "revid": "1093", "url": "https://gl.wikipedia.org/wiki?curid=331689", "title": "Valent\u00edn Fuster", "text": ""}
{"id": "331690", "revid": "1093", "url": "https://gl.wikipedia.org/wiki?curid=331690", "title": "Luis S\u00e1nchez-Harguindey Pimentel", "text": ""}
{"id": "331692", "revid": "98629", "url": "https://gl.wikipedia.org/wiki?curid=331692", "title": "Marcus Ward Lyon", "text": "Marcus Ward Lyon Jr., nado o 5 de febreiro de 1875 en Rock Island Arsenal (Illinois) e finado o 19 de maio de 1942 en South Bend (Indiana), foi un zo\u00f3logo especializado en teriolox\u00eda, bacteri\u00f3logo e pat\u00f3logo estadounidense.\nTraxectoria.\nTemper\u00e1n interese pola zoolox\u00eda.\nNado nunha familia de militares, demostrou axi\u00f1a un grande interese na zoolox\u00eda, recollendo esp\u00e9cimes da fauna local nos arredores dos destinos do seu pai no ex\u00e9rcito.\nEstudos.\nGraduouse na universidade Brown (Providence, Rhode Island) en 1897 e continuou os seus estudos na universidade George Washington (Washington, D.C.), mentres traballaba a tempo parcial no \"United States National Museum\" (USNM). En primeiro lugar foi axudante no departamento de mam\u00edferos e profesor na universidade da cidade. Nesta universidade obtivo o seu t\u00edtulo de doutor en medicina en 1902 e, despois, en 1913, o seu \"Ph. D.\" (doutor en filosof\u00eda).\nCarreira profesional.\nO 13 de decembro de 1902 casou con Martha Maria Brewer, uni\u00f3n da que nacer\u00eda unha filla. De 1903 a 1917 ensinou bacteriolox\u00eda, patolox\u00eda, medicina veterinaria e parasitolox\u00eda en diversas universidades.\nDurante a primeira guerra mundial, en 1917, ingresou no ex\u00e9rcito dos Estados Unidos, servindo como pat\u00f3logo no hospital Walter Reed Army Medical Center. En setembro de 1919 pasou \u00e1 reserva do corpo m\u00e9dico co grao de maior.\nEn 1919, el e a s\u00faa esposa Martha, traslad\u00e1ronse a South Bend, Indiana, onde traballaron nunha cl\u00ednica recentemente inaugurada, onde a s\u00faa esposa traballou como oftalm\u00f3loga. Xa antes de mudarse, Lyon publicara moitos artigos sobre mastozoolox\u00eda, durante e despois da s\u00faa permanencia no USNM. Nestes traballos describira formalmente seis especies, tres x\u00e9neros e unha familia (a dos ptiloc\u00e9rcidos).\nUnha vez en South Bend, comezou a publicar estudos m\u00e9dicos, pero continuando o seu traballo en mastozoolox\u00eda, con especial \u00e9nfase na fauna local de Indiana, e tam\u00e9n na flora deste estado. Publicou m\u00e1is de 160 artigos durante a s\u00faa carreira.\nFoi membro de diversas sociedades cient\u00edficas, como a \"Asociaci\u00f3n Americana para o Avance da Ciencia\", a \"Washington Academy of Science\", a \"Sociedade Ecol\u00f3xica de Am\u00e9rica\", a \"Sociedade Americana de Mamaloxistas\" (na que ostentou a presidencia de 1931 a 1933), a \"Uni\u00f3n Americana de Ornit\u00f3logos\", a \"Sociedade Americana de Bacteri\u00f3logos\", a \"Academia de Ciencias de Indiana\". M\u00e1is adiante, Lyon converteuse nun conservacionista.\nFalecemento.\nLyon faleceu o 19 de maio de 1942 en South Bend, Indiana, e est\u00e1 soterrado no Cemiterio Nacional de Arlington."}
{"id": "331693", "revid": "22795", "url": "https://gl.wikipedia.org/wiki?curid=331693", "title": "Marcus Ward Lyon Jr.", "text": ""}
{"id": "331695", "revid": "23204", "url": "https://gl.wikipedia.org/wiki?curid=331695", "title": "George Robert Waterhouse", "text": "George Robert Waterhouse, nado o 6 de marzo de 1810 en Camden, Londres, e finado o 21 de xaneiro de 1888 en Putney, Gran Londres, foi un naturalista ingl\u00e9s.\nTraxectoria.\nEn 1833, Waterhouse foi elixido bibliotecario e conservador de insectos e dos rexistros da \"Royal Entomological Society of London\".\nConverteuse en conservador do museo da \"Zoological Society of London\" en 1836.\nCharles Darwin confioulle o estudo dos mam\u00edferos e os cole\u00f3pteros recollidos durante a viaxe do \"Beagle\".\nEn 1843 foi conservador axudante de mineralox\u00eda e xeolox\u00eda no \"British Museum\", chegando a conservador xefe en 1851.\nEn 1857 a secci\u00f3n foi dividida e Waterhouse foi nomeado conservador de xeolox\u00eda, cargo que ocupou at\u00e9 1880.\nAbreviatura.\nA abreviatura Waterhouse empr\u00e9gase p\u00e0ra reco\u00f1ecer a como autroridade na descrici\u00f3n e taxonom\u00eda en zoolox\u00eda."}
{"id": "331696", "revid": "92340", "url": "https://gl.wikipedia.org/wiki?curid=331696", "title": "Francisco Vidales Canle", "text": "Francisco Vidales Canle foi un xornalista galego.\nTraxectoria.\nOficial de secretar\u00eda do concello de Vigo, foi suspendido polo alcalde en maio de 1907. Foi o primeiro director do semanario humor\u00edstico \"La R\u00e1faga\" pero renunciou en decembro de 1914 e foi substitu\u00eddo por Aquilino Parada."}
{"id": "331697", "revid": "1131", "url": "https://gl.wikipedia.org/wiki?curid=331697", "title": "Manuel Dur\u00e1n Vali\u00f1o", "text": "Manuel Dur\u00e1n Vali\u00f1o, nado en Tui o 11 de xaneiro de 1899 e finado en Vigo o 28 de febreiro de 1957, foi un xornalista galego.\nTraxectoria.\nFillo de Jos\u00e9 Dur\u00e1n Solleiro. Traballou para a Compa\u00f1\u00eda MZOV. Foi redactor de \"El Pueblo Gallego\" e colaborou en \"La Zarpa\", \"Sprint\" e outros peri\u00f3dicos galegos. Utilizou os pseud\u00f3nimos Man D\u2019Uval, Ego e Mostacilla.\nVida persoal.\nCasou en Ourense con Maruja Rodr\u00edguez en 1926."}
{"id": "331698", "revid": "785", "url": "https://gl.wikipedia.org/wiki?curid=331698", "title": "Marcelino Mart\u00ednez Mor\u00e1s", "text": "Marcelino Mart\u00ednez Mor\u00e1s, nado na Coru\u00f1a o 28 de novembro de 1895 e finado en Vigo o 9 de novembro de 1963, foi un xornalista e escritor galego.\nTraxectoria.\nProfesor mercantil, foi caixeiro da casa J\u00e1udenes B\u00e1rcena. Foi director da Escola Profesional de Comercio de Vigo (1954-1961). Foi c\u00f3nsul honorario de Bolivia en Vigo, encargado do consulado de Cuba na mesma cidade e tesoureiro, secretario e decano do corpo consular de Vigo. Colaborou na prensa (\"Faro de Vigo\", \"El Pueblo Gallego\", \"Industria Conservera\", \"La Noche\", \"La Voz de Galicia\", \"Bolet\u00edn da Real Academia Galega\", segunda \u00e9poca de \"Vida Gallega\"\u2026 ) usando \u00e1s veces os pseud\u00f3nimos de Emetr\u00e9s ou Noezas. \u00c9 autor de \"S\u00edntesis econ\u00f3mica de Galicia\" (1958). Foi membro correspondente da Real Academia Galega.\nVida persoal.\nCasou na Coru\u00f1a con Juana Soria Rey en 1921. Moitos anos despois, en 1991, o seu fillo Andr\u00e9s Mart\u00ednez-Mor\u00e1s Soria foi socio fundador do Instituto de Estudios Vigueses e foi o seu primeiro director."}
{"id": "331699", "revid": "23204", "url": "https://gl.wikipedia.org/wiki?curid=331699", "title": "Torre dos Andrade", "text": ""}
{"id": "331700", "revid": "23204", "url": "https://gl.wikipedia.org/wiki?curid=331700", "title": "Walter Elliot", "text": "Sir Walter Elliot, nado o 16 de xaneiro de 1803 en Edimburgo, e finado o 1 de marzo de 1887 en Wolfelee, condado de Roxburghshire (Escocia), foi un funcionario colonial brit\u00e1nico na India, que traballou principalmente en Madr\u00e1s.\nTam\u00e9n foi un eminente orientalista, ling\u00fcista, naturalista, etn\u00f3logo e numism\u00e1tico.\nTraxectoria.\nPrimeiros anos.\nElliot naceu en 1803 en Edimburgo e fixo os seus primeiros estudos cun titor privado e, m\u00e1is tarde, foi a unha escola cerca de Doncaster. Despois entrou na universidade de Haileybury, cunha recomendaci\u00f3n da s\u00faa t\u00eda, a vi\u00fava de John Elphinstone, XII Lord Elphinstone. Graduouse con \"gran distinci\u00f3n\" e entrou a traballar como funcionario civil na Compa\u00f1\u00eda Brit\u00e1nica das Indias Orientais, chegando a Madr\u00e1s o 14 de xu\u00f1o de 1820.\nInvestigaci\u00f3ns na India.\nMentres estivo na India, Elliot redactou un diario con notas sobre unha ampla gama de temas. Tam\u00e9n escribiu para as revistas das sociedades acad\u00e9micas. En 1859 publicou \"Flora Andhrica or plants of the Northern Circars\", no que inclu\u00edu os nomes das plantas en ingl\u00e9s e telug\u00fa. En 1840 escribiu sobre 'cromlechs and cairns' nos outeiros de Nilgiri. En 1845 escavou e recolleu os \"M\u00e1rmores de Amaravati\", que naquel tempo se chamaron os \"m\u00e1rmores de Elliot\" e se exhib\u00edan en Madr\u00e1s. Estes m\u00e1rmores foron finalmente trasladados ao Museo Brit\u00e1nico.\nElliot estudou antigas inscrici\u00f3ns, crenzas e culturas. Foi un gran numism\u00e1tico e coleccionista de moedas; a s\u00faa principal obra sobre as moedas da India meridional publicouse en 1885, cando xa non pod\u00eda ver, e ti\u00f1a que tocar as moedas para describilas.\nWalter Elliot tivo un grande interese pola zoolox\u00eda da India, e pasou moito tempo estud\u00e1ndoa ao aire libre nos seus primeiros anos naquel pa\u00eds. Mantivo correspondencia con Charles Darwin e \u00e1 s\u00faa solicitude envioulle peles de diversas aves dom\u00e9sticas da India e Birmania en 1856. Tam\u00e9n colaborou con naturalistas na India como Thomas C. Jerdon.\nRecolectou esp\u00e9cimes de moluscos, baleas e golfi\u00f1os varados nas praias e unha ampla gama doutras especies que foron examinadas por expertos en Inglaterra, como Richard Owen.\nCatalogou os mam\u00edferos do sur da India en \"Madras Journal of Literature and Science\" e describiu varias especies novas de mam\u00edferos pequemos inclu\u00edndo a rata \"Golunda ellioti\" e a tupaia de Elliot ou esqu\u00edo bamb\u00fa, \"Anathana ellioti\" que despois lle foron dedicadas.\nA casa de Elliot en Randals Road, Vepery, Madr\u00e1s, foi un punto focal para os estudosos da rexi\u00f3n. Animou a moitos outros investigadores orientais, inclu\u00edndo a Ferdinand Kittel e Robert Caldwell.\n\u00daltimos d\u00edas: de volta en Escocia.\nElliot volveu a Escocia en 1860, establec\u00e9ndos en Wolfelee, condado de Roxburghshire. Al\u00ed continuou as s\u00faas investigaci\u00f3ns. En 1866 foi nomeado Cabaleiro da orde da Estrela da India. En 1874 mandou un obituario de Thomas C. Jerdon \u00e1 revista \"Nature\", pero non foi publicado 'por falta de espazo'. Apareceu finalmente nunha revista do seu condado. En 1878 foi elixido membro da \"Royal Society\". E en 1879 foi distinguido como \"Legum Doctor\" (LL. D., Doutor en Leis) da Universidade de Edimburgo. No seu condado, continuou servindo como tenente de comisionado e maxistrado.\nO seu fogar escoc\u00e9s converteuse nun aut\u00e9ntico museo. Elliot permaneceu activo at\u00e9 o d\u00eda da s\u00faa morte. O 1 de marzo de 1887 ditou e asinou unha carta para George Pope, expresando o seu entusiasmo por unha nova edici\u00f3n da traduci\u00f3n de Pope do t\u00e1mil \"Tirukku\u1e5ba\u1e37\". Faleceu nesa mesma noite.\nObras.\nElliot foi autor de: "}
{"id": "331701", "revid": "1131", "url": "https://gl.wikipedia.org/wiki?curid=331701", "title": "A Voz do Pobo", "text": "A Voz do Pobo foi un peri\u00f3dico editado en Par\u00eds entre 1969 e 1975.\nHistoria e caracter\u00edsticas.\n\u00d3rgano do Partido Comunista de Galicia, apareceu o 30 de agosto de 1969. Foi dirixido primeiramente por Santiago \u00c1lvarez e despois por Carlos Barros. Entre os seus colaboradores figuraron Fernando Salgado, Chichi Campos e Pepe Carreiro."}
{"id": "331703", "revid": "27155", "url": "https://gl.wikipedia.org/wiki?curid=331703", "title": "M\u00e1ximo t\u00e9rmico do paleoceno\u2013eoceno", "text": ""}
{"id": "331705", "revid": "23204", "url": "https://gl.wikipedia.org/wiki?curid=331705", "title": "Dendrogale", "text": "Dendrogale \u00e9 un x\u00e9nero de mam\u00edferos placentarios da orde dos escandentios e familia dos tupa\u00edidos.\nTaxonom\u00eda.\nDescrici\u00f3n.\nO x\u00e9nero foi descrito en 1848 polo naturalista ingl\u00e9s John Edward Gray, en \"Proc. Zool. Soc. Lond.\", 1848: 23.\nEtimolox\u00eda.\nO nome cient\u00edfico \"Dendrogale\" est\u00e1 formado polo elemento do lat\u00edn cient\u00edfico \"dendro-\", tirado do grego antigo \u03b4\u03ad\u03bd\u03b4\u03c1\u03bf\u03bd \"d\u00e9ndron\", '\u00e1rbore', e a palabra grega \u03b3\u03b1\u03bb\u1fc6 \"gal\u1ebd\", 'donicela'. Literalmente, 'donicela das \u00e1rbores'.\nClasificaci\u00f3n.\nNa actualidade reco\u00f1\u00e9cense no x\u00e9nero as especies e subespecies seguintes:"}
{"id": "331706", "revid": "1131", "url": "https://gl.wikipedia.org/wiki?curid=331706", "title": "Mercedes Viso Troncoso", "text": "Mercedes Viso Troncoso, co\u00f1ecida como Mechitas de Vigo, finada en Vigo en outubro de 1956, foi unha escritora galega.\nTraxectoria.\nPublicou alg\u00fans poemas en galego en \"Vida Gallega\" e \"El Compostelano\". En 1938 apareceu o seu libro \"Rayos de Sol\", con poemas patri\u00f3ticos en galego e castel\u00e1n, asinado co pseud\u00f3nimo Mechitas de Vigo.\nVida persoal.\nCasou co seu curm\u00e1n M\u00e1ximo P\u00e9rez Troncoso en 1912, que finou en 1919."}
{"id": "331707", "revid": "10599", "url": "https://gl.wikipedia.org/wiki?curid=331707", "title": "Corporaci\u00f3n de Radio-Televisi\u00f3n de Galicia", "text": ""}
{"id": "331709", "revid": "1131", "url": "https://gl.wikipedia.org/wiki?curid=331709", "title": "We Are Standard", "text": ""}
{"id": "331710", "revid": "5863", "url": "https://gl.wikipedia.org/wiki?curid=331710", "title": "L\u00e9on Bloy", "text": "L\u00e9on Bloy, nado o &lt;time&gt;11\u00a0de\u00a0xullo de 1846&lt;/time&gt;\u00a0en\u00a0Notre-Dame-de-Sanilhac\u00a0e finado o\u00a0&lt;time&gt;3\u00a0de novembro\u00a0de 1917&lt;/time&gt;\u00a0en\u00a0Bourg-la-Reine, foi\u00a0un novelista e ensa\u00edsta franc\u00e9s, ademais dun c\u00e9lebre polemista.\n\u00c9 co\u00f1ecida pola\u00a0s\u00faa novela \"Le D\u00e9sesp\u00e9r\u00e9\", en gran medida inspirada na s\u00faa relaci\u00f3n con Anne-Marie Roul\u00e9."}
{"id": "331711", "revid": "51526", "url": "https://gl.wikipedia.org/wiki?curid=331711", "title": "Hussa de Bernicia", "text": "Hussa foi rei do reino anglosax\u00f3n de Bernicia desde 585 at\u00e9 592.\nTraxectoria.\nNon \u00e9 totalmente seguro quen foi Hussa, quizais fose un fillo de Ida, o fundador do reino de Bernicia, ou talvez fose un l\u00edder rival, que tomou o poder despois de que Frithuwald morreu. Moi pouco se sabe da vida ou reinado de Hussa. Nalg\u00fan punto do seu reino a coalici\u00f3n de forzas de Rheged e os reinos bret\u00f3ns de Strathclyde, Bernicia e Elmet atacaron a Hussa e case acadaron o \u00e9xito en expulsar aos reis anglos bernicianos f\u00f3ra de Britannia. Crese que a alianza fracasou por unha disputa entre as diferentes tribos brit\u00e1nicas que terminaron co asasinato de Urien, o rei de Rheged, ao redor do ano 590.\nDe todas as maneiras, segundo a Cr\u00f3nica Anglosaxoa tras a morte de Hussa, houbo un conflito entre a familia de Hussa e a de \u00c6thelfrith, o sucesor de Hussa, xa que di que Hering o fillo de Hussa, conduciu ao ex\u00e9rcito de \u00c1ed\u00e1n mac Gabr\u00e1in en contra de \u00c6thelfrith na Batalla de Degsastan en 603.\nOs anos que reinou Hussa son debatidos, xa que as poucas fontes de informaci\u00f3n que existen var\u00edan moito en detalles da orde e tempo dos reis entre a morte de Ida e o comezo do reino de \u00c6thelfrith en 592/593."}
{"id": "331713", "revid": "98629", "url": "https://gl.wikipedia.org/wiki?curid=331713", "title": "Eanfrith de Bernicia", "text": "Eanfrith, finado en 633 ou 634, foi temporalmente rei de Bernicia desde 633 at\u00e9 634. Foi fillo de \u00c6thelfrith, un rei de Bernicia que tam\u00e9n foi rei de Deira, un reino ao sur de Bernicia, e morreu en batalla ao redor do ano 616 en contra de Raedwald de Anglia Oriental, quen dera refuxio a Edwin, un exiliado pr\u00edncipe de Deira.\nTraxectoria.\nEdwin converteuse en rei de Northumbria tras a morte de \u00c6thelfrith, e Eanfrith, quen foi, segundo Beda, o fillo m\u00e1is vello de \u00c6thelfrith, foise en exilio cara ao norte. Na s\u00faa \"Historia ecclesiastica gentis Anglorum\", Beda conta que \"\"Por todo o tempo que Edwin reinou, os fillos do xa mencionado \u00c6thelfrith, quen reinara antes del, con moitos da nobreza, viv\u00edan en desterro entre os escoceses ou pictos, e foron instru\u00eddos de acordo \u00e1 doutrina dos escoceses, e recibiron a graza do bautismo\".\"\nEanfrith casou cunha princesa picta e tivo un fillo, Talorcan, quen eventualmente se converteu en rei dos pictos (653\u2013657). Edwin foi asasinado o ex\u00e9rcito de Cadwallon ap Cadfan do Reino de Gwynedd e Penda de Mercia na Batalla de Hatfield Chase en outubro de 633, e Eanfrith, tomando a oportunidade de regresar \u00e1 s\u00faa patria, converteuse en Rei de Bernicia. Con todo, non reinou sobre Deira, o cal fora tomado por un parente de Edwin, Osric. Beda conta que axi\u00f1a que Eanfrith tomou o poder, \"renunciou e perdeu\" a s\u00faa fe e retornou \u00e1 \"abominaci\u00f3n\" de relixi\u00f3n e os seus \"\u00eddolos anteriores\".\n\u00c9 pos\u00edbel que Eanfrith estivese envolto nalg\u00fans dos eventos que levaron \u00e1 ca\u00edda de Edwin, ou polo menos estaba inicialmente en bos termos con Cadwallon. O historiador D. P. Kirby especulou que puido existir \"unha gran rede de alianzas\" que inclu\u00edan a Eanfrith. Se algunha vez houbo unha relaci\u00f3n amig\u00e1bel entre Eanfrith e Cadwallon ao principio, non durou por moito tempo xa que Beda reporta que Eanfrith foi at\u00e9 Cadwallon \"con s\u00f3 doce soldados escollidos\" nun intento de negociar a paz, pero Cadwallon mandouno matar.\nO ano en que el e Osric reinaron foi subsecuentemente tan mal visto por haberse revertido ao paganismo que ese ano se lle engadiu ao reino do cristi\u00e1n Oswald de Bernicia (irm\u00e1n de Eanfrith), nun intento de esquecer ese mal ano."}
{"id": "331716", "revid": "98629", "url": "https://gl.wikipedia.org/wiki?curid=331716", "title": "Faetontiformes", "text": "Os faetontiformes (Phaethontiformes) \u00e9 unha orde de aves mari\u00f1as pel\u00e1xicas que se creou recentemente para albergar unha \u00fanica familia actual, a dos faet\u00f3ntidos (Phaethontidae), que comprende un \u00fanico x\u00e9nero vivente, Phaethon, con 3 especies. Anteriormente estaban clasificadas na orde Pelecaniformes. As s\u00faas relaci\u00f3ns con outras especies de aves vivas non est\u00e1n moi claras, e parece que non te\u00f1en parentes moi pr\u00f3ximos. Te\u00f1en predominantemente plumaxe branca e presentan unha cola cunhas caracter\u00edsticas plumas longas, e unhas pequenas e febles patas e p\u00e9s.\nTaxonom\u00eda, sistem\u00e1tica e evoluci\u00f3n.\nEstas aves estaban tradicionalmente clasificadas na orde Pelecaniformes, que conti\u00f1a os pelicanos, corvos mari\u00f1os, os \"Anhinga\", mascatos e fragatas. Na taxonom\u00eda de Sibley-Ahlquist os Pelecaniformes est\u00e1n unidos con outros grupos formando o gran tax\u00f3n \"Ciconiiformes\". M\u00e1is recentemente esta agrupaci\u00f3n considerouse masivamente parafil\u00e9tica, polo que foi de novo dividida.\nA an\u00e1lise microsc\u00f3pica da estrutura da casca dos seus ovos feita por Konstantin Mikhailov en 1995 atopou que a casca dos ovos dos faetontiformes carece da cuberta do material microglobular groso caracter\u00edstico doutros Pelecaniformes.\nInvestigaci\u00f3ns recentes suxiren que os pelecaniformes na s\u00faa definici\u00f3n tradicional son parafil\u00e9ticos tam\u00e9n. Os faetontiformes e a familia extinta Prophaethontidae consid\u00e9ranse unha orde distinta, denominada Phaethontiformes, que non est\u00e1 estreitamente emparentada con ningunhas outras aves viventes. Alg\u00fans estudos iniciais feitos na d\u00e9cada do 2000 suxeriron que hai unha relaci\u00f3n distante cos Procellariiformes,\n pero desde 2004 foron situados dentro de Metaves, ou nunha li\u00f1axe sen afinidades cos Procellariiformes, debido ao resultado dos estudos moleculares m\u00e1is recentes.\nUn artigo de 2014 de Jarvis, \"et al\". no que se estudan os xenomas completos destas aves ali\u00f1a os faetontiformes como m\u00e1is pr\u00f3ximos aos x\u00e9neros \"Eurypyiga\" e \"Rhynochetos\" dos Eurypygiformes, e estes dous clados forman o grupo irm\u00e1n das \"aves acu\u00e1ticas centrais\" (\"core water birds\"), as Aequornithes, polo que se abandona a hip\u00f3tese das Metaves.\nFamilia Phaethontidae\nDentro do grupo, \"P. rubricauda\" e \"P. lepturus\" son os que est\u00e1n m\u00e1is pr\u00f3ximos entre si, mentres que \"P. aethereus\" \u00e9 un taxon irm\u00e1n do grupo.\n\"Phaethusavis\" e \"Heliadornis\" son x\u00e9neros prehist\u00f3ricos de faetontiformes descritos como f\u00f3siles.\nDescrici\u00f3n.\nO tama\u00f1o destas aves vai de 76 a 102\u00a0cm en lonxitude e de 94 a 112\u00a0cm en envergadura de \u00e1s. A s\u00faa plumaxe \u00e9 predominantemente branca, cunhas plumas centrais da cola moi alongadas. As tres especies te\u00f1en diferentes combinaci\u00f3ns de marcas negras na face, costas e \u00e1s. Os seus peteiros son grandes, fortes e algo curvados. As s\u00faas cabezas son grandes e os seus pescozos son curtos e grosos. Te\u00f1en p\u00e9s totalmente palmados, polo que os seus catro dedos est\u00e1n unidos por medio dunha membrana. As patas est\u00e1n localizadas no corpo bastante atr\u00e1s, o que fai que lles sexa imposible cami\u00f1ar, polo que cando van a terra para ani\u00f1ar s\u00f3 se poden mover empur\u00e1ndose coas patas cara a adiante, pero a s\u00faa vida \u00e9 case enteiramente mari\u00f1a pel\u00e1xica.\nEmiten un son que \u00e9 alto, penetrante, agudo, pero como un asub\u00edo renxente, xeralmente emitido en r\u00e1pidas series cando est\u00e1n facendo un voo de exhibici\u00f3n sobre a colonia.\nComportamento e ecolox\u00eda.\nEstas aves capturan frecuentemente as s\u00faas presas planeando e mergull\u00e1ndose en picado no mar, normalmente s\u00f3 na capa m\u00e1is superficial das augas. Comen principalmente peixes, especialmente peixes voadores, e ocasionalmente luras. Tende a evitar as bandadas de aves formadas por moitas especies que se est\u00e1n alimentando, a diferenza das fragatas, que te\u00f1en dietas similares.\nSon xeralmente solitarias ou van en pares cando non est\u00e1n nas colonias de nidaci\u00f3n. Al\u00ed realizan espectaculares exhibici\u00f3ns de cortexo. Durante vrios minutos, grupos de 2 a 20 aves voan repetida e simultaneamente unha arredor da outra describindo grandes c\u00edcculos verticais, mentres que moven as plumas da cola dun lado a outro. Se \u00e1 femia lle gusta a representaci\u00f3n, apar\u00e9ase co macho no seu posible sitio de ani\u00f1aci\u00f3n. Ocasionalmente, pode haber liortas entre machos que tratan de protexer as s\u00faas parellas e \u00e1reas onde ani\u00f1an.\nFan o ni\u00f1o en buracos ou gretas no chan. A femia pon un ovo branco, con pinti\u00f1as marr\u00f3ns, que chocan durante un per\u00edodo de 40 a 46 d\u00edas. A incubaci\u00f3n real\u00edzana os dous membros da parella, pero principalmente a femia, mentres que o macho trae comida para alimentar a femia. Do ovo nace un piti\u00f1o con penuxe gris, que permanece s\u00f3 no ni\u00f1o cando ambos os pais van procurar comida, e \u00e9 alimentado d\u00faas veces cada tres d\u00edas ata que empluma, unhas 12 a 13 semanas despois de eclosionar. As cr\u00edas non poden voar inicialmente e te\u00f1en que flotar no oc\u00e9ano durante varios d\u00edas para perderen peso antes de poder voar.\nAs cr\u00edas te\u00f1en un crecemento m\u00e1is lento que outras aves que viven preto da costa, e tenden a acumular graxa cando son novas. Isto, xunto con que as postas son dun s\u00f3 ovo, parece ser unha adaptaci\u00f3n ao seu estilo de vida pel\u00e1xico, no que a\u00ednda que o seu alimento est\u00e1 agrupado en grandes cantidades, pode ser dif\u00edcil de atopar."}
{"id": "331717", "revid": "56817", "url": "https://gl.wikipedia.org/wiki?curid=331717", "title": "Batalla de Alclud Ford", "text": "A \"Batalla de Alclud Ford\" foi librada ao redor de 580 nun vao desco\u00f1ecido preto de Alt Clut, o nome orixinal do Castelo de Dumbarton que puido tam\u00e9n usarse para todo o Reino de Strathclyde na actual Escocia. Co\u00f1\u00e9cese por dous poemas do Libro de Taliesin.\nSegundo Taliesin o rei anglo \"Ulph\" \"veu con violencia cara aos seus inimigos\" e foi atopado en batalla e asasinado por Urien map Cynfarch, rei de Rheged (probabelmente Cumbria e/ou Galloway), e o seu fillo Owain mab Urien, como se cita en dous poemas distintos. O ataque de Bernicia ser\u00eda enfrontado por cabaleiros armados con lanzas e xavelinas, que representaban o groso dos guerreiros de Rheged, mentres que o ex\u00e9rcito de Bernicia consistir\u00eda basicamente en infantar\u00eda, tal como era o est\u00e1ndar dos guerreiros anglosax\u00f3ns dese per\u00edodo. Ulph era probablemente un dos fillos do rei Ida de Bernicia, moi posibelmente Theodulf, que batallou ao redor de 574 ou 590, ou potencialmente Frithuwald, tam\u00e9n co\u00f1ecido como Freothulf, que someter\u00eda Alclud Ford ao redor de 580.\nA batalla ocorreu nun per\u00edodo de supremac\u00eda de Rheged, e os ex\u00e9rcitos baixo Urien e Owain eran os m\u00e1is poderosos do norte."}
{"id": "331719", "revid": "5863", "url": "https://gl.wikipedia.org/wiki?curid=331719", "title": "Marcos Seixo Pastor", "text": ""}
{"id": "331720", "revid": "23204", "url": "https://gl.wikipedia.org/wiki?curid=331720", "title": "Urogale everetti", "text": "Urogale everetti, co\u00f1ecida na bibliograf\u00eda internacional como tupaia de Mindanao ou tupaia de Filipinas, \u00e9 unha especie de mam\u00edfero placentario da orde dos escandentios e familia dos tupa\u00edidos, a \u00fanica do x\u00e9nero \"Urogale\".\n\u00c9 end\u00e9mica da illa de Mindanao, en Filipinas.\nO seu estado de conservaci\u00f3n na actualidade, segundo a UICN, \u00e9 \"LC\" (pouco preocupante).\nCaracte\u00edsticas.\n\"Urogale everetti\" \u00e9 a m\u00e1is pesada das tupaias, xa que chega aos 355 g, e \u00e9 de h\u00e1bitos sobre todo terrestres.\nMide entre 17 e 20\u00a0cm de cabeza e tronco, m\u00e1is de 11 a 17\u00a0cm da cola. Ten un foci\u00f1o particularmente alongado e unha cola arredondada e peluda. A s\u00faa pelaxe \u00e9 de coloraci\u00f3n parda, coas partes inferiores de cor alaranxada ou amarela. \u00c9 de h\u00e1bitos di\u00farnos, despraz\u00e1ndose rapidamente no solo.\nBiolox\u00eda.\nDistribuci\u00f3n e h\u00e1bitat.\n\"Urogale everetti\" enc\u00f3ntrase, como os seus nomes vulgares indican, en Mindanao, en Filipinas, (e tam\u00e9n nas illas de Dinagat e Siargao), onde vive en selvas e zonas monta\u00f1osas de vexetaci\u00f3n densa, normalmente ao longo dos cursos fluviais, at\u00e9 alturas entre os 900 e os 1200 m.\nNutrici\u00f3n.\nA s\u00faa dieta \u00e9 variada, e incl\u00fae insectos, lagartos, paxaros, ovos de aves e froitas.\nReproduci\u00f3n.\nCrese que na natureza ani\u00f1an no solo, ou en acantilados. Observ\u00e1ronse os seus h\u00e1bitos de cr\u00eda en cativerio, onde as femias paren 1 ou 2 cr\u00edas despois dun per\u00edodo de xestaci\u00f3n de 54 a 56 d\u00edas.\nTaxonom\u00eda.\nDescrici\u00f3ns.\nO x\u00e9nero \"Urogale\" foi descrito en 1905 polo ornit\u00f3logo e naturalista estadounidense Edgar Alexander Mearns, en \"Proc. U. S. Natl. Mus.\", 28: 435. \nA especie fora definida anteriormente, en 1892, polo zo\u00f3logo brit\u00e1nico Oldfield Thomas, en \"Ann. Mag. Nat. Hist\"., ser. 6, 9: 250.\nEtimolox\u00edas.\nO nome do x\u00e9nero, \"Urogale\", est\u00e1 formado polo elemento do lat\u00edn cient\u00edfico \"uro-\", tirado do grego antigo \u03bf\u1f50\u03c1\u03ac \"our\u00e1\", 'cola' e palabra grega \u03b3\u03b1\u03bb\u1fc6 \"gal\u1ebd\", 'donicela'. Literalmente, 'donicela de cola'.\nO nome espec\u00edfico, \"everetti\", \u00e9 unha homenxe ao administrador colonial brit\u00e1nicoe recolledor de esp\u00e9cimes zool\u00f3xicos Alfred Hart Everett (1848\u20131898).\nSin\u00f3nimo.\nA especie co\u00f1eceuse tam\u00e9n polo sin\u00f3nimo \"Urogale cylindrura\" .\nClasificaci\u00f3n.\nO x\u00e9nero \"Urogale\" \u00e9 monoespec\u00edfico, e non se lle co\u00f1ecen subespecies:"}
{"id": "331721", "revid": "22795", "url": "https://gl.wikipedia.org/wiki?curid=331721", "title": "Urogale", "text": ""}
{"id": "331722", "revid": "27155", "url": "https://gl.wikipedia.org/wiki?curid=331722", "title": "Phaethontiformes", "text": ""}
{"id": "331723", "revid": "27155", "url": "https://gl.wikipedia.org/wiki?curid=331723", "title": "Faet\u00f3ntidos", "text": ""}
{"id": "331724", "revid": "27155", "url": "https://gl.wikipedia.org/wiki?curid=331724", "title": "Faet\u00f3ntido", "text": ""}
{"id": "331725", "revid": "27155", "url": "https://gl.wikipedia.org/wiki?curid=331725", "title": "Phaethontidae", "text": ""}
{"id": "331726", "revid": "27155", "url": "https://gl.wikipedia.org/wiki?curid=331726", "title": "Phaethon (x\u00e9nero)", "text": ""}
{"id": "331729", "revid": "89787", "url": "https://gl.wikipedia.org/wiki?curid=331729", "title": "Mercat de la Independ\u00e8ncia", "text": "O Mercat de la Independ\u00e8ncia \u00e9 o mercado central de Terrasa, tradicionalmente o m\u00e1is importante. Ocupa toda unha illa de casas triangular que d\u00e1 \u00f3 Raval de Montserrat (onde se atopa a entrada principal), a Rambla d'\u00c8gara e a r\u00faa da Goleta. Tr\u00e1tase dun edificio modernista, obra dos arquitectos municipais Antoni Pascual i Carretero (entre 1904 e 1906) e Melcior Vinyals i Mu\u00f1oz, a partir do 1908, ano no que se vai inaugurar.\nEdificio.\nTen planta de tres naves en forma de abano e de medida desigual (de 70, 65 e 28 m de longo respectivamente), que se unen baixo unha gran bufarda. Ten unha superficie duns 3\u00a0400 m\u00b2 \u00e1 planta principal e uns 1\u00a0500 m\u00b2 \u00e1 planta subterr\u00e1nea, orixinariamente destinada \u00e1s cabaler\u00edas e actualmente zona de servizos; a disposici\u00f3n en d\u00faas plantas expl\u00edcase polo desnivel existente entre o Raval e a Rambla. A s\u00faa estrutura est\u00e1 formada por 50 columnas de ferro fundido que terman dunha cuberta que favorece a entrada da luz natural a trav\u00e9s de 4\u00a0000 claraboias de vidro. Tr\u00e1tase da meirande estrutura de ferro da cidade, un concepto moi innovador na \u00e9poca da construci\u00f3n do edificio, xa que daquela o ferro s\u00f3 se empregaba como elemento decorativo.\nDas tres naves, a \u00e1 pequena est\u00e1 destinada basicamente \u00e1 venda de peixe e pesca salgada, mentres que nas outras d\u00faas hai postos de carne, froita, verdura, especias, legumes, autoservizo e restauraci\u00f3n.\nNome do mercado.\nO seu nome conmemora o centenario do comezo da Guerra da Independencia espa\u00f1ola, en 1808, se ben tam\u00e9n se propuxera chamalo \u00abMercat de la Llibertat\u00bb. Unha placa na entrada principal reza: \u00ab1808 homenatge a Sagrera Vinyals Viver i altres ciutadans que se sacrificaren per la independ\u00e8ncia de la p\u00e0tria. Terrassa, en el primer centenari, 1908.\u00bb"}
{"id": "331730", "revid": "23204", "url": "https://gl.wikipedia.org/wiki?curid=331730", "title": "Vila-mausoleo de Centcelles", "text": "A Vila-mausoleo de Centcelles, est\u00e1 situada no actual termo municipal de Constant\u00ed, a 7 quil\u00f3metros da cidade de Tarragona, moi preto do r\u00edo Francol\u00ed. \u00c9 un dos monumentos romanos, conservados, m\u00e1is importantes de Espa\u00f1a, cunha c\u00fapula recuberta de mosaicos de excepcional valor. \u00c9 unha das localizaci\u00f3ns do sitio Patrimonio da Humanidade denominado Conxunto arqueol\u00f3xico de Tarraco, en concreto identificado co c\u00f3digo 875-012.\nHistoriograf\u00eda.\nAs primeiras noticias sobre o sitio de Centcelles son de \u00e9poca medieval. A fonte m\u00e1is antiga \u00e9 un documento do mosteiro de Ripoll do ano 888, de tempos do conde Vifredo o Velloso, no que se fai referencia a un lugar chamado Centumcellae a\u00ednda que a s\u00faa dataci\u00f3n d\u00e1 lugar a m\u00faltiples debates.\nNun documento de 1151, aparece a menci\u00f3n a unha \"ecclesia de Sent Seles\" e nun de 1554 unha bula do Papa Anastasio dirixida ao arcebispo Bernardo de Tarragona cita unha \"ecclesia de cemtumcellis\". Suponse que a igrexa que se menciona nos documentos medievais estaba instalada na sala da c\u00fapula, pero non existen restos dun edicto independente de ser interpretado como igrexa. Ademais a planta centrada non se corresponde coa planimetr\u00eda habitual das igrexas da \u00e9poca. O nome de Centcelles seguir\u00e1 mencion\u00e1ndose durante a Idade Media, pero xa como unha pequena aldea.\nNo ano 1700 menci\u00f3nanse uns pagos que parecen coincidir coa ampliaci\u00f3n dun friso de xeso ao p\u00e9 da c\u00fapula e unha grosa capa deste material sobre o mosaico coa intenci\u00f3n de protexelo. No ano 1877 alg\u00fans fragmentos de xeso comezaron a desprenderse, descubrindo algunhas das figuras que formaban a decoraci\u00f3n do mosaico.\nNo s\u00e9culo XIX foi o momento en que se produciu o definitivo abandono dos usos relixiosos en Centcelles, moi probablemente relacionado coa desamortizaci\u00f3n de Mendiz\u00e1bal, comportando unha adaptaci\u00f3n na vivenda do dono dos terreos en que se atopa a construci\u00f3n. Ademais disto se compartimentou a sala central en tres andares: o andar baixo destinado a vest\u00edbulo e adega, a vivenda propiamente dita coas s\u00faas diferentes dependencias e o andar superior foi destinado como almac\u00e9n e celeiro. As estruturas da subcripta foron utilizadas como lagar para a fermentaci\u00f3n do vi\u00f1o.\nContexto hist\u00f3rico e xeogr\u00e1fico.\nDurante a Antig\u00fcidade tard\u00eda, trala reforma administrativa e territorial de Diocleciano, Tarraco entrou no s\u00e9culo IV perdendo m\u00e1is da metade da extensi\u00f3n do seu antigo territorio provincial quedando integrada na diocese de Hispaniarum, con capital en Emerita Augusta. Isto supuxo un claro retroceso para unha cidade que con anterioridade gozara de ser o centro administrativo e punto de conexi\u00f3n co mar Mediterr\u00e1neo. Ademais de todo isto, as incursi\u00f3ns b\u00e1rbaras do ano circa 260 non a favoreceron, a\u00ednda que \u00e9 dif\u00edcil co\u00f1ecer o verdadeiro grado de afectaci\u00f3n destas incursi\u00f3ns a trav\u00e9s das fontes escritas.\nEn \u00e9poca tard\u00eda Tarraco ter\u00e1 problemas para xestionar e manter en uso os espazos e equipamentos p\u00fablicos creados a partir de finais do s\u00e9culo III inicios do IV. O sistema de saneamento p\u00fablico sufriu alteraci\u00f3ns que non chegaron a corrixirse, o que supuxo unha colmataci\u00f3n monumental e inutilizaci\u00f3n do sistema de cloacas. Tam\u00e9n sufriu a ca\u00edda do teito da piscina limaria que almacenaba a auga captada do subsolo; o cal non foi retirado nin substitu\u00eddo, malia que a fonte seguir\u00eda utiliz\u00e1ndose. Esta tendencia regresiva est\u00e9ndese ata finais do s\u00e9culo IV, inicios do V, momento en que empezan a detectarse importantes transformaci\u00f3ns urban\u00edsticas\nNos \u00faltimos anos do s\u00e9culo IV, debido ao Codex Theodosianus, ordenarase a destruci\u00f3n dos templos pag\u00e1ns e a s\u00faa purificaci\u00f3n mediante o signo da cruz. Na parte alta da cidade de Tarraco integraranse unha serie de edificios civ\u00eds na transformaci\u00f3n urban\u00edstica, tales como, \"eclessia\", \"monasterium\", \"praetorium\", entre outros.\nA partir de finais do s\u00e9culo III, inicios do IV, as \"villae\" sufrir\u00e1n unha transformaci\u00f3n nalg\u00fan caso asociada \u00e1 referencia do Codex Theodosianus e do proceso de destruci\u00f3n. S\u00f3 unha das \"villae\" da zona recuperou un elevado nivel de suntuosidade a mediados do s\u00e9culo IV , constru\u00edndo o edificio sobre as ru\u00ednas dunha vila anterior.\nEste panorama cambiou a partir do s\u00e9culo V, cando Tarraco volveu reivindicar un espazo no mapa pol\u00edtico contempor\u00e1neo por ser elixida sede elixida por Geroncio para a entronizaci\u00f3n de usurpador M\u00e1ximo como emperador e converterse as\u00ed en base das operaci\u00f3ns militares do Imperio en Hispania. Poida que isto traduc\u00edsese na monumentalizaci\u00f3n do edificio central de Centcelles.\nO conxunto arquitect\u00f3nico.\nO sitio foi ocupado por unha gran vila do alto imperio, a\u00ednda que o primeiro asentamento romano data do s\u00e9culo I aC Entre os s\u00e9culos I e II constru\u00eduse unha gran vila romana da cal s\u00f3 conservase unha parte reducida da s\u00faa planta, consistente nun grande espazo onde se atoparon \"dolias\" romanas utilizadas para almacenar produtos agr\u00edcolas.\nNo s\u00e9culo III reformouse e ampli\u00e1ronse as estruturas anteriores. As edificaci\u00f3ns que son visibles na actualidade foron completamente reconstru\u00eddas durante o s\u00e9culo IV. A esta segunda fase pertencen unhas termas romanas. A vila inacabada cunha fachada duns 90 metros ti\u00f1a un sector destinado a vivenda, ba\u00f1os e unha sala absidal. \u00c9 moi posible que durante a execuci\u00f3n do proxecto realiz\u00e1sense modificaci\u00f3ns engad\u00edndose outras termas.\nAs escavaci\u00f3ns arqueol\u00f3xicas permitiron descubrir a planta e a extensi\u00f3n do sitio. Destaca no centro do mesmo o n\u00facleo principal formado por d\u00faas salas, unidas entre se mediante unha porta. A sala de planta circular con c\u00fapula e con forma exterior cadrada mide 10,60 metros de di\u00e1metro e na parte baixa, correspondente aos \u00e1ngulos do cadrado exterior, \u00e1brense catro nichos semicirculares, de 2,70 metros de di\u00e1metro na base a medida que vai collendo altura. O lugar estaba iluminado por d\u00faas fiestras opostas de norte a sur na parte superior, de 1,50 metros de di\u00e1metro. Un arco de medio punto de 3 metros daba acceso ao exterior pola parte sur do recinto. Os muros miden 14 metros de altura. A cuberta \u00e9 en c\u00fapula cunha construci\u00f3n de forma octogonal sobre ela, a modo protector. A distancia desde a c\u00fapula ao pavimento actual \u00e9 de 13,50 metros. Esta sala \u00e9 a que cont\u00e9n na s\u00faa c\u00fapula os mosaicos.\nXunto \u00e1 cripta atop\u00e1ronse estratos de residuos de argamasa correspondentes ao horizonte de construci\u00f3n que se superp\u00f3n directamente sobre o correspondente estrato de realizaci\u00f3n do ambiente da c\u00fapula, o cal indica que a cripta constru\u00eduse cando a sala non ti\u00f1a nin pavimento nin decoraci\u00f3n.\nSobre o estrato de residuos botouse unha capa de grava e area que usouse como base e recheo para o pavimento. Encima desta, unha fina capa de barro compactado que quizais foi o chan da igrexa durante o seu uso na \u00e9poca medieval. Dita afirmaci\u00f3n est\u00e1 constru\u00edda sobre a base da cer\u00e1mica medieval que se atopou no estrato estratigr\u00e1fico. Non hai restos do estrato que cubriu o pavimento, Hauschild ded\u00faceo en base ao recheo preparatorio e pola existencia de \"opus signinum\" na zona de acceso da cripta. A entrada \u00e1 cripta mide 1,06 metros de anchura e 1,45 metros de altura. As dimensi\u00f3ns globais da cavidade son 3,03 metros de ancho, 3,90 metros de longo e 2,27 metros de profundidade. Este dispositivo, interpretado especialmente como cripta por Schlunk, Hauschild, Arbeiter e Korol, e por outros autores como 'cisterna', suscita numerosas inc\u00f3gnitas. H. Schlunk, propuxo que o \"alveus\", ba\u00f1eira, na que est\u00e1 enterrado Pere o Gran de Santes Creus, procede desta estrutura subterr\u00e1nea. X. Dupr\u00e9 Ravent\u00f3s dedicoulle un estudo moi detallado en 2002 a esta cuesti\u00f3n, pero sen d\u00fabida a proposta de Schlunk, seguida por Arbeiter e Korol, suscita de forma a\u00ednda m\u00e1is complexa a interpretaci\u00f3n deste espazo subterr\u00e1neo. Por outra banda, unha cavidade moderna d\u00e1 acceso \u00e1 subcripta, unha c\u00e1mara de 3,60 metros x 2,70 metros, cunha altura de 1,43 metros. Ademais, ao parecer a c\u00e1mara foi cuberta por unha capa de barro, o que se interpretou como un lugar non accesible, \u00e9 dicir que a s\u00faa funci\u00f3n limit\u00e1base a manter seca a cripta principal.\nA sala de planta centrada cuadrilobulada sen c\u00fapula, anexa \u00e1 estrutura conservada con mosaico na c\u00fapula, ten unhas exedras que miden 6,20 metros de altura e 4,80 metros de di\u00e1metro. O cadrado inscrito no centro mide 7 metros de longo e posiblemente estar\u00eda cuberto por unha b\u00f3veda de aresta a menos que fose unha c\u00fapula como na outra sala. Ademais da intercomunicaci\u00f3n coa sala do Leste, houbo unha abertura exterior, que tam\u00e9n foi pechada e transformada.\nAo norte hai outras dependencias, as cales te\u00f1en un \"hipocaustum\", \u00e9 dicir un recinto de pequenas termas semiacabadas que nunca foron utilizadas. Hai numerosas salas con evidencias de \"praefurnium\", pero non son termas sen\u00f3n que se utilizaron para quentar o pavimento. En Centcelles faltan as instalaci\u00f3ns de servizo, e do mesmo xeito que outras construci\u00f3ns do \u00e1mbito rural do s\u00e9culo IV, non chegaron a conclu\u00edrse as obras.\nAo noroeste e ao nordeste at\u00f3pase o poboado primitivo e a vila r\u00fastica. Realizouse unha escavaci\u00f3n en extensi\u00f3n con cortes de 80 metros. Nestes cortes atop\u00e1ronse as construci\u00f3ns da \u00e9poca republicana, de aproximadamente s\u00e9culo II- I a.C cerca do edificio central. Como a\u00f1adidura existen extensas construci\u00f3ns destinadas a dependencias agr\u00edcolas que pertencen \u00e1 antiga vila r\u00fastica. Un exemplo diso \u00e9 o grande almac\u00e9n de \"doliae\", recipientes utilizados para o almacenaxe de aceite e vi\u00f1o.\nEn canto \u00e1 gran vila do s\u00e9culo IV, esta foi creada de xeito diferencial \u00e1s anteriores. A planta \u00e9 rectangular de enormes dimensi\u00f3ns, cun amplo sector para vivenda. A vila estaba formada ao redor dun gran per\u00edstilo con diferentes dependencias. A vila estaba ademais provista de ba\u00f1os (latrinas) e unha sala absidal abovedada. Todo iso ocupando 90 metros de lonxitude. No momento de construci\u00f3n Hauschild cre que se erixiu a cripta e a decoraci\u00f3n musiva da sala da c\u00fapula \u00e1 vez.\nAlgunhas das salas contan cun revestimento da Idade Media, o que significa que non quedaron terminadas en \u00e9poca romana. Ademais p\u00f3dense diferenciar o tipo de canalizaci\u00f3n das termas, restos de m\u00e1rmore de varias cores, restos de \"opus signinum\", e a abundancia de tesserae nesta zona falan dun taller de mosaico.\nO sistema de construci\u00f3n da estrutura de Centcelles est\u00e1 marcado polas caracter\u00edsticas romanas. A construci\u00f3n dos muros \u00e9 maciza, de 1,50-3 metros. Este grosor fai que se neutralice a forza lateral que crea a c\u00fapula, e as\u00ed se poida soportar o peso sen necesidade de contrafortes exteriores.\nNa estrutura dos muros, a caixa exterior est\u00e1 formada por materiais de cachotar\u00eda sen labrar e de diferentes tama\u00f1os. Para nivelar a construci\u00f3n e dar solidez ao complexo, entre cada dous ou tres filas de pedras irregulares as\u00e9ntase unha fila formada por grandes lousas, do espesor dun ladrillo.\nA constituci\u00f3n da c\u00fapula segue o mesmo sistema que os muros, pero os materiais est\u00e1n dispostos con maior regularidade, ordenados en fileiras horizontais que seguen a forma esf\u00e9rica da c\u00fapula. O material utilizado \u00e9 a pedra sen labrar (cascallo, fragmentos de pedra), un sistema moi frecuente en b\u00f3vedas romanas. As intersecci\u00f3ns das pedras reench\u00edanse a base de morteiro, material moi adaptable pola s\u00faa plasticidade para este tipo de superficies.\nEsta diversidade nos m\u00e9todos de construci\u00f3n poden suxerir unha cuesti\u00f3n de non contemporaneidade, pero esa suposici\u00f3n descartouse pois ambos muros dos edificios est\u00e1n intimamente ligados e os estratos de cachotar\u00eda como as filas que as nivelan seguen o mesmo sistema sen interrupci\u00f3n. Os arcos que perforan os muros son do tipo romano. As\u00ed pois, en xeral o sistema construtivo pres\u00e9ntase como firme e macizo, ao estilo romano: de concepci\u00f3n grandiosa pero pobre nos seus materiais quedando ben reflectida a praxe romana.\n\u00c9, en conxunto, un monumento clave da arte paleocristi\u00e1.\nFuncionalidade do edificio.\nAs primeiras teor\u00edas respecto da funcionalidade do edificio foron achegadas por Helmut Schlunk (1988), ano no cal afirmou que a sala con c\u00fapula trat\u00e1base dun cenot\u00e1fio ou un mausoleo dalg\u00fan personaxe importante posiblemente do emperador Constante, asasinado no ano 350, \"dominus\" da vila e personaxe que aparece representado nos mosaicos. No momento que sae \u00e1 luz a cripta, A. Hauschild, colaborador de [Schlunk, afirmou que se trataba dunha cripta funeraria; hip\u00f3tese que apoiou a teor\u00eda do mausoleo de Schlunk. Ademais, baixo a cripta hab\u00eda unha c\u00e1mara en b\u00f3veda de can\u00f3n con cimbra colocada sobre un muro lonxitudinal no centro da c\u00e1mara e cunha capa de arxila. Hauschild interpr\u00e9taa como unha c\u00e1mara para illar a humidade e filtraci\u00f3ns. Parece ser que a teor\u00eda do mausoleo imperial f\u00edxose co\u00f1ecida debido \u00e1 hip\u00f3tese do mausoleo de Diocleciano.\nWarland publicou un traballo no cal suxeriu, sobre a base da iconograf\u00eda do mosaico e sobre todo do rexistro superior (figuras entronizadas), que o uso do edificio foi o dunha sala de recepci\u00f3n do propietario da vila, coa representaci\u00f3n do dominus e a domina.\nEn cambio, J. Arce, tras estudar a iconograf\u00eda, considera que as representaci\u00f3ns do rexistro superior corresponden a unha investidura de tipo lit\u00farxico.\nFinalmente, no ano 2013 viu a luz unha nova hip\u00f3tese sobre a funcionalidade do edificio da man de Josep Ant\u00f3n Remol\u00e1 e Meritxell P\u00e9rez, aportando unha nova interpretaci\u00f3n ao edificio baseada nas fontes documentais, nas transformaci\u00f3ns de Tarraco durante a antig\u00fcidade tard\u00eda e apoi\u00e1ndose nas escenas da cacer\u00eda propuxeron entendela como unha campa\u00f1a militar. Esta nova teor\u00eda transformou os edificios principais de Centcelles en praetorium de Asterio, comes hispaniarum, nun campamento militar no cal viviron os altos mandos e converteu a sala con c\u00fapula, o sacellum, en santuario cristianizado, que custodiaba as insignias e outros elementos simb\u00f3licos das tropas e albergaba a c\u00e1mara forte (cripta). O sacellum estivo conectada coa sala de reuni\u00f3ns.\nEn definitiva, a interpretaci\u00f3n sobre a funcionalidade de Centcelles entra de cheo no problema da evoluci\u00f3n e terminolox\u00eda do significado de vila, debido \u00e1s transformaci\u00f3ns ocorridas durante a antig\u00fcidade tard\u00eda. A arquitectura residencial evoluciona cara a unha reestruturaci\u00f3n dos espazos, modificando a s\u00faa funci\u00f3n orixinal, por esta raz\u00f3n interpretar a funcionalidade do edificio de Centcelles \u00e9 unha tarefa complexa.\nOs mosaicos.\nO programa iconogr\u00e1fico da c\u00fapula componse de 3 rexistros. No rexistro inferior podemos distinguir unha escena de cacer\u00eda , unha \"venatio\" (escena profana) na cal p\u00f3dese ver un grupo de cazadores, cans, sirvientes e xinetes cazando cervos. No rexistro intermedio at\u00f3panse as escenas cristi\u00e1s do Antigo Testamento e do Novo Testamento, deste friso b\u00edblico 12 dos 16 compartimentos son restos musivos reco\u00f1ecibles, 9 dos cales permiten unha interpretaci\u00f3n clara. ste rexistro \u00e9 de gran valor xa que cont\u00e9n teselas douradas que constr\u00faen o fondo nalgunhas das escenas, o que se traduce nun valor simb\u00f3lico importante. As escenas reco\u00f1ecibles son: o Bo Pastor, o Arca de No\u00e9, a Resurrecci\u00f3n de L\u00e1zaro, os tres mozos no forno, o ciclo de Xon\u00e1s, a petici\u00f3n de man de Rebeca, Abraham sacrificando ao seu fillo, Daniel na fosa dos le\u00f3ns e Ad\u00e1n e Eva. Finalmente, no rexistro superior at\u00f3panse as escenas das catro estaci\u00f3ns e os personaxes en \"tronos\", estas \u00faltimas escenas te\u00f1en un fondo verde e dourado e os campos que ocupan os entronizados son m\u00e1is altos que o das catro estaci\u00f3ns."}
{"id": "331731", "revid": "1888", "url": "https://gl.wikipedia.org/wiki?curid=331731", "title": "V\u00edctor Castro Rodr\u00edguez", "text": "V\u00edctor Castro Rodr\u00edguez, nado en Negreira o 20 de xaneiro de 1879 e finado en Ferrol o 16 de febreiro de 1942, foi un farmac\u00e9utico, xornalista e escritor galego.\nTraxectoria.\nFillo de Feliciano Castro e Dar\u00eda Rodr\u00edguez Abente, que era curm\u00e1 de Eduardo Pondal. Fixo a carreira de Farmacia, que rematou en 1903, establecendo unha farmacia en Santa Comba. Publicou os seus primeiros poemas na \"Revista Gallega\", utilizando en ocasi\u00f3ns o pseud\u00f3nimo V\u00edcaro. Foi redactor de \"El Eco de Santiago\", colaborou en \"El Eco de Mug\u00eda\", \"Almanaque Gallego\" e dirixiu a revista \"Santiago\" nos seus \u00faltimos n\u00fameros. En 1906 emigrou a M\u00e9xico, onde permaneceu at\u00e9 1928. Ao seu regreso estableceu unha farmacia en Ferrol. Na Segunda Rep\u00fablica foi elixido presidente da xunta directiva de Renovaci\u00f3n Espa\u00f1ola de Ferrol en novembro de 1935.\nVida persoal.\nCasou en Mux\u00eda con Faustina Lastres Lastres en 1905, e foi pai de Mar\u00eda del Carmen, V\u00edctor e Mar\u00eda Victoria Castro Lastres."}
{"id": "331746", "revid": "5863", "url": "https://gl.wikipedia.org/wiki?curid=331746", "title": "Paula Sueiro", "text": "Paula Sueiro Rodr\u00edguez, nada en Corme (Ponteceso) o 27 de xullo de 1995 e finada na Agualada (Coristanco) o 8 de febreiro de 2016, foi unha artista e cantante galega.\nTraxectoria.\nSueiro deuse a co\u00f1ecer como cantante en 2014 no programa \"Luar\" da TVG, na secci\u00f3n \"Recanteiros\", onde se exploraban talentos comarcais. Nel participou varias veces representando a Costa da Morte. O programa tivo varias edici\u00f3ns anuais (2014 e 2015) e Sueiro integrouse no elenco habitual de presentadores do programa.\nAdemais, Sueiro foi a impulsora dun concurso de busca de talentos musicais na comarca do comarca do Deza que chamou \"#Esc\u00f3itame\". Neste proxecto tam\u00e9n participou a lalinense Nelly Portas, \"recanteira\" como Sueiro. Tam\u00e9n colaborou co Concello de Lal\u00edn e a Xunta de Galicia na gravaci\u00f3n dun tema musical, nunha campa\u00f1a institucional contra a violencia de x\u00e9nero, neste caso a canda Silvia Villanueva.\nVida persoal.\nNada en Corme, era filla dunha muller de Zas e dun home de Corme, mudouse cun s\u00f3 uns d\u00edas a vivir a Lal\u00edn, mais mantivo relaci\u00f3n persoal e profesional coa Costa da Morte toda a s\u00faa vida. No tempo da s\u00faa morte, estudaba o ciclo formativo de grado superior correspondente ao t\u00edtulo de t\u00e9cnico superior en Anatom\u00eda Patol\u00f3xica e Citodiagn\u00f3stico.\nFinou nun accidente de autom\u00f3bil ao sa\u00edr da estrada o veh\u00edculo que guiaba e bater contra un poste."}
{"id": "331747", "revid": "9800", "url": "https://gl.wikipedia.org/wiki?curid=331747", "title": "Igrexa ortodoxa rusa f\u00f3ra de Rusia", "text": "A Igrexa ortodoxa rusa f\u00f3ra de Rusia (en , \"Russkaia Pravoslavnaia Tserkov Zagranitsei\", ) \u00e9 unha parte semiaut\u00f3noma da Igrexa ortodoxa rusa, formada como resposta \u00e1s pol\u00edticas bolxeviques relativas \u00e1 relixi\u00f3n pouco despois da revoluci\u00f3n rusa de 1917. Ten arredor de 400.000 fieis.\nLogo de d\u00e9cadas de separaci\u00f3n, restaurou o v\u00ednculo can\u00f3nico coa sinatura dunha acta de comu\u00f1\u00f3n co patriarcado de Moscova o 17 de maio de 2007. Dende ent\u00f3n, o primado da Igrexa \u00e9 o patriarca de Moscova.\nEstrutura.\nA Igrexa organ\u00edzase nas seguintes dioceses:"}
{"id": "331748", "revid": "111697", "url": "https://gl.wikipedia.org/wiki?curid=331748", "title": "Igrexa ortodoxa chipriota", "text": "A Igrexa ortodoxa chipriota (en , en ) \u00e9 unha das igrexas ortodoxas autoc\u00e9falas, en comu\u00f1\u00f3n co resto da Igrexa ortodoxa. Ten arredor de 700.000 fieis en Chipre. \u00c9 unha das igrexas ortodoxas m\u00e1is antigas, sendo reco\u00f1ecida como autoc\u00e9fala polo Concilio de \u00c9feso en 431."}
{"id": "331749", "revid": "85894", "url": "https://gl.wikipedia.org/wiki?curid=331749", "title": "Igrexa cat\u00f3lica bizantina h\u00fangara", "text": "A Igrexa cat\u00f3lica bizantina h\u00fangara (en ) \u00e9 unha Igrexa particular bizantina da Igrexa cat\u00f3lica. O seu primado \u00e9 o metropolita de Hajd\u00fadorog, dende 2008 P\u00e9ter F\u00fcl\u00f6p Kocsis.\nEstrutura.\nA Igrexa est\u00e1 estruturada nun \u00fanico metropolitanato \"sui iuris\", con s\u00e9 en Hajd\u00fadorog. A xurisdici\u00f3n propia do metropolitanato abrangue a totalidade de Hungr\u00eda, e est\u00e1 formado pola arquieparqu\u00eda de Hajd\u00fadorog e polas s\u00faas s\u00e9s sufrag\u00e1neas, Miskolc e Ny\u00edregyh\u00e1za. \nA cabeza da Igrexa \u00e9 o metropolita de Hajd\u00fadorog F\u00fcl\u00f6p Kocsis."}
{"id": "331750", "revid": "89787", "url": "https://gl.wikipedia.org/wiki?curid=331750", "title": "Parada na porta da escola", "text": "A parada na porta da escola (co\u00f1ecida como \"Stand in the Schoolhouse Door\" en ingl\u00e9s) \u00e9 un incidente que tivo lugar o 11 de xu\u00f1o de 1963 en Tuscaloosa, no Auditorio Foster da Universidade de Alabama. George Wallace, o Gobernador de Alabama, nun intento simb\u00f3lico de respectar a s\u00faa promesa ao asumir o seu cargo de \"segregaci\u00f3n agora, segregaci\u00f3n ma\u00f1\u00e1 e segregaci\u00f3n por sempre\" e deter os procesos de desegregaci\u00f3n nas escolas, parouse na porta do auditorio para tentar bloquear a entrada de dous estudantes negros, Vivian Malone Jones e James Hood.\nO incidente expuxo a George Wallace \u00e1 atenci\u00f3n dos medios nacionais.\nAntecedentes.\nO 17 de maio de 1954, a Corte Suprema dos Estados Unidos publicou a s\u00faa decisi\u00f3n no caso denominado Brown contra o Consello de Educaci\u00f3n de Topeka, Kansas, no cal os demandantes alegaban que a educaci\u00f3n de nenos negros en escolas p\u00fablicas separadas dos seus compa\u00f1eiros brancos era inconstitucional.\nComo consecuencia de \"Brown\" v. \"Consello de Educaci\u00f3n\" a Universidade de Alabama deb\u00eda ser desegregada. Nos anos subseguintes, centos de afroamericanos presentaron solicitudes de admisi\u00f3n, pero en todos os casos foron rexeitados. A Universidade traballaba xunto coa polic\u00eda para facer investigaci\u00f3ns e atopar todo tipo de raz\u00f3ns coas que denegar a solicitude de ingreso, ou cando iso non era posible, intimidaba aos solicitantes. Pero en 1963, tres afroamericanos cunha folla de antecedentes impecable\u2014Vivian Malone Jones, Dave McGlathery e James Hood\u2014presentaron as s\u00faas solicitudes, e neg\u00e1ronse a ser intimidados. A comezos de xu\u00f1o un xu\u00edz federal ordenou que eles deb\u00edan ser admitidos, e prohibiulle ao Gobernador Wallace que interferise.\nO incidente.\nO 11 de xu\u00f1o, Malone e Hood chegaron para inscribirse. Wallace, tentando manter a s\u00faa promesa como tam\u00e9n producir un incidente pol\u00edtico, bloqueou a entrada do Auditorio Foster mentres representantes do xornalismo presenciaban a escena. Ent\u00f3n, o Deputy Attorney General Nicholas Katzenbach, que se atopaba escoltado por polic\u00edas federais indicoulle a Wallace que despexase o paso. Con todo, Wallace interrompeu a Katzenbach e negouse a obedecer, en cambio pronunciou un discurso sobre dereitos dos Estados. Katzenbach chamou ao Presidente John F. Kennedy, quen mobilizou \u00e1 Garda Nacional de Alabama. O xeneral Henry Graham ent\u00f3n ordenoulle a Wallace que deixara paso, dic\u00edndolle, \"Se\u00f1or, lamentablemente seguindo ordes do Presidente dos Estados Unidos \u00e9 o meu deber solicitarlle que despexe o paso.\" Ent\u00f3n Wallace pronunciou algunhas outras frases, pero finalmente apartou, e Malone e Hood inscrib\u00edronse como estudantes.\nNo cine.\nO evento aparece na pel\u00edcula \"Forrest Gump\" (1994), na cal aparece o protagonista como part\u00edcipe do mesmo."}
{"id": "331751", "revid": "98629", "url": "https://gl.wikipedia.org/wiki?curid=331751", "title": "Jacinto M\u00e9ndez", "text": "Jacinto M\u00e9ndez Esporr\u00edn, co\u00f1ecido como Vigat\u00e1, nado en Vic en 1905 e finado en Arteixo o 22 de setembro de 1936, foi un xornalista e sindicalista catal\u00e1n residente en Galicia.\nTraxectoria.\nFerroviario. Foi con Francisco Llerena un dos fundadores do Sindicato ferroviario da Coru\u00f1a integrado na CNT. Membro do Comit\u00e9 da Confederaci\u00f3n Rexional Galaica e directivo do Centro de Estudios Sociales Germinal, do que foi presidente (1933-1935). Colaborou en \"Solidaridad Obrera\" e \"Solidaridad\". Co golpe de Estado do 18 de xullo de 1936 representou \u00e1 FAI na conformaci\u00f3n do Comit\u00e9 de Defensa da Rep\u00fablica da Coru\u00f1a. Foi detido e encadeado na Prisi\u00f3n Provincial. Foi asasinado sen agardar \u00e1 formaci\u00f3n de causa, o seu cad\u00e1ver apareceu en Barranqueiras, na parroquia de Pastoriza (Arteixo)."}
{"id": "331752", "revid": "1888", "url": "https://gl.wikipedia.org/wiki?curid=331752", "title": "Jacinto M\u00e9ndez Espor\u00edn", "text": ""}
{"id": "331753", "revid": "6939", "url": "https://gl.wikipedia.org/wiki?curid=331753", "title": "Paraxe na porta da escola", "text": ""}
{"id": "331754", "revid": "34155", "url": "https://gl.wikipedia.org/wiki?curid=331754", "title": "Tihany", "text": "Tihany \u00e9 unha vila de Hungr\u00eda que se atopa na beira norte do lago Balaton, na pen\u00ednsula hom\u00f3nima do condado de Veszpr\u00e9m. A pen\u00ednsula enteira forma parte do distrito hist\u00f3rico.\nO centro da vila e do distrito \u00e9 unha abad\u00eda da Orde de San Bieito fundada en 1055 polo rei Andr\u00e9 I de Hungr\u00eda, que est\u00e1 soterrado na cripta. De feito, a acta de fundaci\u00f3n da abad\u00eda (conservada na Abad\u00eda de Pannonhalma) cont\u00e9n as primeiras verbas conservadas en lingua h\u00fangara. A abad\u00eda foi reconstru\u00edda en estilo barroco en 1754, e hoxe en d\u00eda \u00e9 un dos atractivos tur\u00edsticos da zona por mor da s\u00faa importancia hist\u00f3rica e art\u00edstica. A abad\u00eda tam\u00e9n ten importancia na historia da dinast\u00eda Habsburgo, xa que o derradeiro Emperador de Austria desta dinast\u00eda, Carlos I de Austria, foi retido brevemente nesta abad\u00eda logo ser apreixado durante o seu segundo intento de acceder \u00f3 trono de Hungr\u00eda.\nOs habitantes de Tihany te\u00f1en a renda per c\u00e1pita m\u00e1is alta e os prezos de vivenda m\u00e1is altos de Hungr\u00eda."}
{"id": "331756", "revid": "1888", "url": "https://gl.wikipedia.org/wiki?curid=331756", "title": "Ant\u00f3n L\u00f3pez", "text": ""}
{"id": "331760", "revid": "1505", "url": "https://gl.wikipedia.org/wiki?curid=331760", "title": "Quiromiiformes", "text": ""}
{"id": "331761", "revid": "1505", "url": "https://gl.wikipedia.org/wiki?curid=331761", "title": "Chiromyiformes", "text": ""}
{"id": "331764", "revid": "54334", "url": "https://gl.wikipedia.org/wiki?curid=331764", "title": "Enrique Pena Vila", "text": "Enrique Pena Vila, nado na Coru\u00f1a o 19 de xu\u00f1o de 1899, foi un debuxante e pol\u00edtico galego.\nTraxectoria.\nEstudou Artes Gr\u00e1ficas. Foi \u00e1rbitro de f\u00fatbol. Militante das Juventudes Socialistas, das que foi presidente en 1933. Foi elixido membro do Comit\u00e9 directivo da Agrupaci\u00f3n Socialista da Coru\u00f1a en abril de 1932. Coa folga xeral revolucionaria de 1934 foi detido. Foi proclamado candidato a deputado a Cortes nas elecci\u00f3ns de 1936. Despois integr\u00f3use nas JSU. En abril de 1936 participou nun atentado frustrado contra o xeneral Carlos Bosch Bosch. Foi editor da revista \"Ciaboga\" da Federaci\u00f3n de Remo. Co golpe de Estado do 18 de xullo de 1936 permaneceu agochado. O 5 de agosto de 1942 foi detido. Xulgado en causa militar por rebeli\u00f3n o 26 de xu\u00f1o de 1943. Condenado a pena de morte foille, conmutada por cadea perpetua. Beneficiouse de varios indultos e sa\u00edu da prisi\u00f3n en abril de 1949."}
{"id": "331765", "revid": "98629", "url": "https://gl.wikipedia.org/wiki?curid=331765", "title": "Prosimios", "text": "O dos prosimios (\"Prosimii vel Prosimia\") incl\u00fae especies de primates anteriormente considerados como m\u00e1is primitivos ca os simiiformes. Por\u00e9n, este termo consid\u00e9rase anticuado (obsoleto, na terminolox\u00eda taxon\u00f3mica), xa que est\u00e1 considerado como parafil\u00e9tico. De feito, descubriuse que os tarseiros (familia \"Tarsiidae\"), que estaban inclu\u00eddos entre os prosimios, est\u00e1n m\u00e1is pr\u00f3ximos aos simiiformes que aos lemuriformes.\nNeste grupo, considerado moitas veces unha suborde de primates caracterizados polos seus prominentes foci\u00f1os e longas colas e, nalgunhas especies, por unha tendencia \u00e1 disposici\u00f3n lateral dos ollos, inclu\u00edanse antigamente os lemuriformes, quiromiiformes, lorisiformes e tarsiiformes; estas catro infraordes non presentan ningunha caracter\u00edstica apom\u00f3rfica que xustifique a s\u00faa reuni\u00f3n baixo un mesmo taxon, de modo que os prosimios son considerados hoxe un grupo polifil\u00e9tico.\nOs prosimios son un grupo parafil\u00e9tico e non un clado (un grupo formado por un antepasado e todos os seus descendentes), posto que os tarseiros comparten un antepasado com\u00fan m\u00e1is recente cos simios que cos estrepsirrinos. En consecuencia, o termo \"prosimio\" non se utiliza a d\u00eda de hoxe nun sentido taxon\u00f3mico, pero a\u00ednda se emprega para ilustrar a ecolox\u00eda condutual dos tarseiros en relaci\u00f3n cos outros primates.\nContexto.\nAntes da clasificaci\u00f3n proposta por Carl von Linn\u00e9, todas as especies co\u00f1ecidas de monos e l\u00e9mures agrup\u00e1banse baixo o termo de cuadr\u00famanos (\"Quadrumana\").\nLinn\u00e9 introduciu o concepto de primate e de catro x\u00e9neros, \"Lemur\", \"Simia\", \"Vespertilio\" e \"Homo\", que inclu\u00edan respectivamente, todas as especies co\u00f1ecidas de l\u00e9mures, monos e morcegos, as\u00ed como aos humanos. Unha clasificaci\u00f3n m\u00e1is espec\u00edfica dentro dos grupos de \"Lemur\", \"Simia\" e \"Homo\" era necesaria.\nEtimolox\u00eda.\nO termo prosimios deriva dunha construci\u00f3n do lat\u00edn \"pro-\", que significa 'o primeiro', e \"Simia\", taxon anticuado que designaba aos monos. O termo \"Prosimia\", foi proposto en 1785 polo m\u00e9dico e naturalista holand\u00e9s Pieter Boddaert, e foi considerado niun prinipio sin\u00f3nimo do \"Lemur\" de Linn\u00e9 de 1758.\nEste \u00faltimo organizou o \"Quadrumana\" en tres grupos, os monos (\"Simia\", \"Cercophithecus\", \"Papio\", \"Cebus\" e \"Caltithrix\"), os maqu\u00eds (\"Prosimia\") e os loris (\"Tardigradus\").\nM\u00e1is tarde, en 1811, o zo\u00f3logo alem\u00e1n Johann Karl Wilhelm Illiger cu\u00f1ou o termo \"Prosimii\" para este grupo.\nProblem\u00e1tica.\nEste termo tam\u00e9n \u00e9 propicio para producir un erro; de feito, unha hip\u00f3tese antiga de Ernst Haeckel afirma que os primates deste grupo deber\u00edan parecerse m\u00e1is aos f\u00f3siles do antepasado com\u00fan a todos os primates. Agora ben, unha idea falsa da teor\u00eda da evoluci\u00f3n presenta a evoluci\u00f3n humana como unha evoluci\u00f3n dos primates impulsada cada vez m\u00e1is para chegar ao ser humano, o ser m\u00e1is importante da creaci\u00f3n. Segundo esta idea, a primeira especie derivar\u00eda dos prosimios, a especie ancestral da que deriva o \"pro\". As teor\u00edas actuais non presentan as cousas desta maneira. As especies que se agrupan dentro dos prosimios son todas tam\u00e9n evolucionadas e non m\u00e1is primitivas que as outras especies de primates ou mesmo doutros animais. Pola contra, os prosimios acumularon menos diferenzas observ\u00e1beis co antepasado com\u00fan dos primates, como os seres humanos ou os macacos, por exemplo.\nFiloxenia.\n\u00c1rbore filoxen\u00e9tica dos primates:\nOs simiiformes (catarrinos e platirrinos) son os simios, e todos os demais grupos, prosimios."}
{"id": "331766", "revid": "22795", "url": "https://gl.wikipedia.org/wiki?curid=331766", "title": "Prosimii", "text": ""}
{"id": "331767", "revid": "22795", "url": "https://gl.wikipedia.org/wiki?curid=331767", "title": "Prosimia", "text": ""}
{"id": "331768", "revid": "25871", "url": "https://gl.wikipedia.org/wiki?curid=331768", "title": "Room (filme de 2015)", "text": "Room \u00e9 un filme Brit\u00e1nico-estadounidense-canadense-irland\u00e9s de 2015, dirixido por Lenny Abrahamson e escrito por Emma Donoghue, baseado na novela do mesmo nome de Donoghue. O filme est\u00e1 protagonizado por Brie Larson, Joan Allen, William H. Macy, Sean Bridgers e Jacob Tremblay. Exhibiuse na secci\u00f3n Presentaci\u00f3ns Especiais do Festival Internacional de Cinema de Toronto de 2015, posteriormente tivo a s\u00faa estrea no Festival de Cinema de Telluride. O filme tivo a estrea limitada o 16 de outubro de 2015, antes de ter unha estrea en todos o pa\u00eds o 6 de novembro de 2015, por A24 Films. En Galicia estreouse en febreiro de 2016 coa dobraxe en castel\u00e1n. O filme estaba nomeado a catro premios \u00d3scar na 88\u00aa edici\u00f3n dos \u00d3scar, finalmente Larson levou o \u00d3scar \u00e1 mellor actriz.\nSinopse.\nJoy Newsome, tam\u00e9n co\u00f1ecida como Ma e o seu fillo Jack de cinco anos viven retidos polo \"vello Nick\" nun pequeno alpendre no xard\u00edn dunha casa. No cuarto non hai fiestras, ag\u00e1s unha lumieira no teito. Durante o transcurso do filme, Ma e m\u00e1is Jack realizan distintas actividades para non se aborrecer, e Ma protexe a Jack da realidade, por\u00e9n decide tomar a decisi\u00f3n de lle contar ao neno o que en realidade acontece e tentan fuxir.\nProduci\u00f3n.\nO 3 de setembro de 2013 anunciouse que Lenny Abrahamson dirixir\u00eda o filme, con gui\u00f3n de Emma Donoghue baseada na s\u00faa propia novela \"Room\". Ed Guiney producir\u00edaa a trav\u00e9s de Element Pictures. O 9 de abril de 2014, Brie Larson uniuse para interpretar o papel principal de Ma. O 10 de novembro, Joan Allen, William H. Macy e Jacob Tremblay un\u00edronse ao filme.\nA fotograf\u00eda principal comezou o 10 de novembro de 2014 na cidade de Toronto e rematou o 15 de decembro de 2014. No seu rol coma \"Ma\", a actriz Brie Larson consultou con expertos e nutricionistas para poder levar un papel m\u00e1is realista. Larson despois indicou que a s\u00faa nova personaxe era nun filme \"cunha historia de amor, liberdade e perseveranza que se sente medrar se converterse nunha propia persoa\". Esta pel\u00edcula marca a terceira colaboraci\u00f3n entre a actriz Joan Allen e William H. Macy despois de protagonizar previamente xuntos en Searching for Bobby Fischer e Pleasantville.\nRodaxe.\nA rodaxe do filme comezou o 10 de novembro de 2014 en Toronto, e rematou o 15 de decemrbo de 2014.\nLanzamento.\nA compa\u00f1\u00eda de distribuci\u00f3n A24 Films, adquiriu os dereitos do filme nos Estados Unidos. S\u00f3ubose que a estrea mundial ser\u00eda o 4 de setembro de 2015 no Festival de Cine de Telluride. O filme amosouse tam\u00e9n na secci\u00f3n de presentaci\u00f3ns especiais no Festival Internacional de Cinema de Toronto, no ano 2015. Recibiu tam\u00e9n unha presentaci\u00f3n especial no Festival de Cinema de Londres, o 11 de outubro de 2015. O filme comezou unha estrea limitada o 16 de outubro de 2015.\nRecadaci\u00f3n.\nA partir do 26 de xaneiro de 2016 calc\u00falase unha estimaci\u00f3n recadada dun total de 9,1 mill\u00f3ns de $ en todo o mundo.\nRecepci\u00f3n.\n\"Room\" ten recibido cr\u00edticas positivas, Metacritic d\u00e1lle ao filme unha media de 86 puntos sobre 100, baseadas nos comentarios dos cr\u00edticos, o que indica \"aclamaci\u00f3n universal\".. Alg\u00fans cr\u00edticos describiron a actuaci\u00f3n de Brie Larson e Jacob Tremblay coma unha actuaci\u00f3n que fai da pel\u00edcula un filme inesquec\u00edbel e desgarrador.\nReco\u00f1ecementos.\nRoom recibiu unha cantidade numerosa de premios e nomeamentos. Brie Larson en particular, sinalouse cos premios da Asociaci\u00f3n de Cr\u00edticos de Cinema de Chicago, e varias outras organizaci\u00f3ns de cr\u00edticos de cinema de adxudicaci\u00f3n co galard\u00f3n de mellor actriz. Larson tam\u00e9n recibiu nomeamentos para o Premio da Cr\u00edtica, Screen Actors Guild, e ga\u00f1ou o Globo de Ouro \u00e1 Mellor Actriz. Emma Donoghue, encargada do gui\u00f3n e Jacob Tremblay tam\u00e9n te\u00f1en recibido atenci\u00f3n de premios. Ademais, Room recibiu catro nomeamentos da Academia que se celebrou o d\u00eda 28 de febreiro de 2016, levando finalmente Larson o \u00d3scar \u00e1 mellor actriz."}
{"id": "331770", "revid": "56817", "url": "https://gl.wikipedia.org/wiki?curid=331770", "title": "Primatomorfos", "text": "A dos primatomorfos (\"Primatomorpha\") \u00e9 un clado de mam\u00edferos placentarios da superorde dos euarcontogliros que comprende tres ordes: as dos \"Dermoptera\", os extintos \"Plesiadapiformes\" e os \"Primates\"."}
{"id": "331771", "revid": "22795", "url": "https://gl.wikipedia.org/wiki?curid=331771", "title": "Primatomorpha", "text": ""}
{"id": "331772", "revid": "23204", "url": "https://gl.wikipedia.org/wiki?curid=331772", "title": "Global Biodiversity Information Facility", "text": "A Global Biodiversity Information Facility (GBIF) \u00e9 unha organizaci\u00f3n internacional que trata de que os datos cient\u00edficos sobre biodiversidade estean dispo\u00f1\u00edbeis en Internet usando servizos web. Os datos son proporcionados por moitas instituci\u00f3ns de todo o mundo, e a estrutura da informaci\u00f3n da GBIF fai que estes datos sexan acces\u00edbeis e permite buscas nun \u00fanico portal. Os datos dispo\u00f1\u00edbeis a trav\u00e9s do portal da GBIF son principalmente datos de distribuci\u00f3n de plantas, animais, fungos e microorganismos, e datos de nomes cient\u00edficos.\nA misi\u00f3n da GBIF \u00e9 facilitar o acceso libre e aberto aos datos de biodiversidade do mundo para propiciar un desenvolvemento sustent\u00e1bel. As prioridades, cunha \u00e9nfase en promover a participaci\u00f3n e traballar con socios, incl\u00faen mobilizar datos sobre biodiversidade, desenvolver protocolos e est\u00e1ndares para asegurar a integridade cient\u00edfica e a interoperabilidade, constru\u00edr unha arquitectura inform\u00e1tica que permita a interconexi\u00f3n de distintos tipos de datos provenientes de fontes dispares, promover a construci\u00f3n de capacidades e catalizar o desenvolvemento de ferramentas anal\u00edticas para unha mellor toma de decisi\u00f3ns.\nA GBIF trata de formar ligaz\u00f3ns inform\u00e1ticas entre recursos de datos dixitais de todo o espectro da organizaci\u00f3n biol\u00f3xica (de xenes a ecosistemas), e conectar estes con problemas importantes para a ciencia, a sociedade e a sustentabilidade usando xeoreferenciaci\u00f3n e ferramentas de informaci\u00f3n xeogr\u00e1fica. Traballa en asociaci\u00f3n con outras organizaci\u00f3ns internacionais como a asociaci\u00f3n do Cat\u00e1logo da Vida, \"Biodiversity Information Standards\" (TDWG), \"Consortium for the Barcode of Life\" (CBOL), a \"Encyclopedia of Life\" (EOL) e GEOSS."}
{"id": "331773", "revid": "23204", "url": "https://gl.wikipedia.org/wiki?curid=331773", "title": "Dia\u00f1o (mitolox\u00eda)", "text": "O dia\u00f1o (en ), \u00e1s veces chamado diantre, \u00e9 un esp\u00edrito ou trasgo burl\u00f3n da mitolox\u00eda galega e asturiana, parecido pero non igual que o martinico castel\u00e1n.\nCaracter\u00edsticas.\nAdopta a figura de cabalo, de vaca, de carneiro ou de calquera outro animal, mesmo de beb\u00e9 humano, e desprega a s\u00faa actividade durante a noite, asustando o cami\u00f1ante desnortado ou sorprendido pola noite que anda a deshora, e desorienta o campesi\u00f1o que busca o gando perdido, molesta o mui\u00f1eiro que traballa \u00e1 luz da l\u00faa ou b\u00farlase dos mozos que regresan tarde da festa. Entre as s\u00faas travesuras m\u00e1is com\u00fans cabe citar a do burro branco que se ofrece como montura ao cami\u00f1ante e que unha vez montado crece e crece sen cesar, o cabalo que despois dunha galopada infernal devolve o xinete ao mesmo lugar de onde partiu, b\u00f3tao de cabeza ao r\u00edo ou lle queima os pantal\u00f3ns; o cabriti\u00f1o aterecido de fr\u00edo que unha vez levado a casa e secado \u00e1 beira do lume se burla do seu benfeitor; o can negro que persegue ao cami\u00f1ante; o sapo que corre m\u00e1is que o cabalo e o seu xinete; o beb\u00e9 que xoga espido sobre a neve... e unha infinidade de ru\u00eddos, luces misteriosas e outros fen\u00f3menos inquietantes que atemorizan o cami\u00f1ante nocturno."}
{"id": "331774", "revid": "22795", "url": "https://gl.wikipedia.org/wiki?curid=331774", "title": "GBIF", "text": ""}
{"id": "331777", "revid": "22570", "url": "https://gl.wikipedia.org/wiki?curid=331777", "title": "Unicast", "text": "No mundo das redes de computadores, as transmisi\u00f3ns unicast son as que se fan de equipo a equipo, entre unha fonte espec\u00edfica a un destino concreto.\n\u00c9 a forma de transmisi\u00f3n predominante nas redes de \u00e1rea local. No modelo TCP/IP, \u00fasase TCP e UDP para as transmisi\u00f3ns unicast."}
{"id": "331778", "revid": "25871", "url": "https://gl.wikipedia.org/wiki?curid=331778", "title": "Pla de les Bruixes", "text": "Pla de les Bruixes en lingua catal\u00e1 (Chairo das bruxas en galego), \u00e9 unha paraxe con restos neol\u00edticos e que soporta gran n\u00famero de lendas de bruxar\u00eda. Est\u00e1 situado no municipio de Arenys de Munt, Catalu\u00f1a (Espa\u00f1a).\nHistoria.\nO lugar denominado actualmente \"Pla de les Bruixes\", \u00e9 un chairo dunha altitude de 409 m de a cabalo entre os municipios de Arenys de Munt e Vallgorguina na comarca do Maresme, era co\u00f1ecido historicamente como Plana de les Pedres de Bitera na xurisdici\u00f3n da antiga Quadra de Goscons, polo gran n\u00famero de meg\u00e1litos que albergaba. A d\u00eda de hoxe a\u00ednda poden apreciarse un par de menhires tombados, e un espectacular meg\u00e1lito con diversas incisi\u00f3ns rituais do per\u00edodo neol\u00edtico, segundo o historiador local Dr J.M. Pons i Guri.\nEn prospecci\u00f3ns arqueol\u00f3xicas na primeira d\u00e9cada do s\u00e9culo XXI, no devandito xacemento, apareceron elementos do per\u00edodo ib\u00e9rico e romano de gran interese.[cita\u00a0\"\"\nLendas.\nAs lendas ancestrais recollidas en diversos tratados costumistas aseguran que as bruxas da zona iniciaban os seus rituais ba\u00f1\u00e1ndose espidas co mesm\u00edsimo dia\u00f1o na escuridade das augas do salto Gorg Negre de Gualba (Vall\u00e9s Oriental), antes de reunirse baixo o resplandor da l\u00faa na devandita catedral megal\u00edtica, desde onde aterrorizaban a toda a comarca. A tradici\u00f3n popular tam\u00e9n afirma que nas profundidades dunha cova do \"Pla de les Bruixes\" un pastor achou unha virxe negra que pasou a ser considerada baixo a advocaci\u00f3n de Santa Mar\u00eda de Goscons, e venerada na capela rom\u00e1nica da For\u00e7a de Goscons (actualmente casa Arquer de Goscons)."}
{"id": "331779", "revid": "23204", "url": "https://gl.wikipedia.org/wiki?curid=331779", "title": "Fossilworks", "text": "Fossilworks \u00e9 un portal de internet que subministra ferramentas de an\u00e1lises, consultas e descargas para facilitar o acceso \u00e1 base de datos \"Paleobiology Database\", unha gran base de datos \u00e1 que achegan informaci\u00f3ns centos de paleont\u00f3logos de todo o mundo.\nFossilworks foi creada en 2013 por John Alroy e est\u00e1 situada na Universidade Macquarie, sita en Sydney, Nova Gales do Sur, Australia. Incl\u00fae numerosos datos e ferramentas de an\u00e1lise anteriormente inclu\u00eddos na \"Paleobiology Database\"."}
{"id": "331781", "revid": "5863", "url": "https://gl.wikipedia.org/wiki?curid=331781", "title": "Rogelio Est\u00e9vez Cambra", "text": "Rogelio Est\u00e9vez Cambra, nado en Fornelos (Salvaterra de Mi\u00f1o) o 27 de setembro de 1866 e finado en Bah\u00eda Blanca o 5 de xullo de 1939, foi un xurista e escritor galego.\nTraxectoria.\nEmigrou moi novo coa familia a Arxentina. Estudou Dereito e foi notario de Bah\u00eda Blanca onde dirixiu a revista \"Foro y Notariado\". Colaborou en \"Vida Gallega\", \"El Tea\" e \"El Eco del Condado\" e asinou algunhas colaboraci\u00f3ns co pseud\u00f3nimo Hidalgo de Casco. Foi protector da Escola \"La Antorcha\". Visitou Galicia en 1929."}
{"id": "331782", "revid": "75439", "url": "https://gl.wikipedia.org/wiki?curid=331782", "title": "V\u00eda Crucis de Robledo de Chavela", "text": "O V\u00eda Crucis de Robledo de Chavela \u00e9 un monumento, constru\u00eddo en 1770, que est\u00e1 formado por un conxunto de catorce cruces de granito, de 2,15 m de altura, ali\u00f1adas ao longo dunha lonxitude de 140 m, nos arredores da vila e que representan as distintas estaci\u00f3ns de penitencia.\nO monumento finaliza nun calvario, de 3,30 m de altura, cuxas tres cruces se alzan sobre unhas bancadas en forma de pir\u00e1mide, de 45\u00a0cm de altura. As cruces laterais (as que representan aos ladr\u00f3ns), te\u00f1en forma de \"tau\" (letra t), mentres que a central, que representa a de Xesucristo, \u00e9 latina.\nAt\u00f3pase situado ao sur do municipio na estrada en direcci\u00f3n \u00e1s Navas del Rey.\nSobre o mesmo consta a lenda dos subterr\u00e1neos do \"V\u00eda Crucis\": segundo a antiga lenda c\u00f3ntase que baixo Robledo de Chavela se estende unha rede de misteriosos t\u00faneles escavados desde os tempos nos que, no lugar que ocupa a actual Igrexa da Asunci\u00f3n da Nosa Se\u00f1ora, se elevaba o castelo do Se\u00f1or de Robledo de \"Chavela\", desde cuxa torre oito soldados permanec\u00edan vixiantes durante toda a noite, \"en vela\" (de a\u00ed a denominaci\u00f3n de Chavela). Dito Se\u00f1or mandara constru\u00edr unha longa rede de t\u00faneles con alxubes, que chegar\u00edan at\u00e9 o actual V\u00eda Crucis da vila."}
{"id": "331783", "revid": "1131", "url": "https://gl.wikipedia.org/wiki?curid=331783", "title": "Porto de Xix\u00f3n", "text": "O Porto de Xix\u00f3n \u00e9 un porto mar\u00edtimo espa\u00f1ol situado no mar Cant\u00e1brico, no concello de Xix\u00f3n, en Asturias.\nTen actividades comerciais, transporte de mercanc\u00edas e de viaxeiros, pesqueiras (no porto de El Musel, situado na parroquia de Xove) e de recreo (no porto deportivo, situado no centro de Xix\u00f3n).\nO seu \u00f3rgano reitor \u00e9 a Autoridade Portuaria de Xix\u00f3n."}
{"id": "331785", "revid": "10599", "url": "https://gl.wikipedia.org/wiki?curid=331785", "title": "El Musel", "text": ""}
{"id": "331787", "revid": "23204", "url": "https://gl.wikipedia.org/wiki?curid=331787", "title": "Paleobiology Database", "text": "Paleobiology Database (Base de datos paleobiol\u00f3xica) \u00e9 unha fonte de informaci\u00f3n en li\u00f1a para a distribuci\u00f3n e clasificaci\u00f3n de animais, plantas e microorganismos f\u00f3siles.\nFoi fundada no ano 2000 pola Fundaci\u00f3n Nacional de Ciencias e o Consello de Investigaci\u00f3n Australiano (\"Australian Research Council\"). Desde o 2000 at\u00e9 o 2012 foi a sede do \"National Center for Ecological Analysis and Synthesis\", un centro interdisciplinar de investigaci\u00f3n coa colaboraci\u00f3n da Universidade de California.\nActualmente a s\u00faa sede se encontra na Universidad de Macquarie, Sydney (Australia), e a base de datos est\u00e1 supervisada por un comit\u00e9 internacional formado por quen m\u00e1is datos achegan \u00e1 base.\nInvestigadores.\nLista parcial dos investigadores que contrib\u00faen:\nInstituci\u00f3ns colaboradoras.\nLista con algunhas das instituci\u00f3ns que participan:"}
{"id": "331788", "revid": "1131", "url": "https://gl.wikipedia.org/wiki?curid=331788", "title": "Porto de Avil\u00e9s", "text": "O porto de Avil\u00e9s \u00e9 un porto situado nas d\u00faas beiras da r\u00eda de Avil\u00e9s, en Asturias. Est\u00e1 ba\u00f1ado polo mar Cant\u00e1brico e consta de varios peiraos para o atraque de barcos de diferente calado, entre os que caben destacar a D\u00e1rsena de San Agust\u00edn, o Peirao de Ra\u00edces e a D\u00e1rsena de San Juan de Nieva por ser os m\u00e1is amplos.\nA cantidade de mercanc\u00edas que se cargan aqu\u00ed crece ano tras ano, pero son de especial interese as enormes cantidades de aluminio para a f\u00e1brica de Alcoa (antiga Inespal), de aceiro e chatarra para a factor\u00eda de Arcelor Mittal e de zinc para a f\u00e1brica Asturiana de Zinc, pertencente a Xstrata, que desembarcan aqu\u00ed cada ano. Ademais tr\u00e1tase do porto pesqueiro m\u00e1is importante de toda a rexi\u00f3n, superando ao Musel de Xix\u00f3n en capturas descargadas.\nAs\u00ed mesmo, a Autoridade Portuaria de Avil\u00e9s tam\u00e9n controla os usos do porto deportivo de Avil\u00e9s, que se atopa anexo \u00e1 d\u00e1rsena pesqueira, m\u00e1is concretamente na parte m\u00e1is pr\u00f3xima ao Centro Cultural Internacional Oscar Niemeyer."}
{"id": "331789", "revid": "89787", "url": "https://gl.wikipedia.org/wiki?curid=331789", "title": "Illa de San Borond\u00f3n", "text": "A illa de San Borond\u00f3n \u00e9 unha suposta illa atl\u00e1ntica cuxa existencia se afirma nunha lenda popular das Illas Canarias (Espa\u00f1a), que trata sobre unha illa que aparece e desaparece desde hai varios s\u00e9culos, con orixe no periplo lendario de San Brand\u00e1n de Clonfert (\u00abSan Borond\u00f3n\u00bb). Este mito ten orixe nos autores da Grecia cl\u00e1sica, e co\u00f1\u00e9cese en Europa como \u00abilla de San Brand\u00e1n\u00bb desde a s\u00faa plasmaci\u00f3n polos cart\u00f3grafos medievais, pero nas Canarias a tradici\u00f3n foi adoptada con entusiasmo, e adaptada, at\u00e9 no nome, \u00e1 idiosincrasia nacional propia. Debido \u00e1s s\u00faas caracter\u00edsticas e comportamentos estra\u00f1os, como o aparecer e desaparecer ou esconderse tras unha espesa capa de n\u00e9boa ou nubes, foi chamada \u00aba Inaccesible\u00bb, \u00aba Non Trubada\u00bb, \u00aba Encuberta\u00bb, \u00aba Perdida\u00bb, \u00aba Encantada\u00bb e alg\u00fan apelativo m\u00e1is.\nA existencia real da illa d\u00e1base por posible no s\u00e9culo XV, polo que \u00e9 mencionada nos tratados internacionais da \u00e9poca. As\u00ed, o Tratado de Alca\u00e7ovas, subscrito entre Espa\u00f1a e Portugal en 1479 para repartirse territorialmente o Atl\u00e1ntico a\u00ednda por navegar, especificaba claramente que San Borond\u00f3n (\u00aba\u00ednda por ga\u00f1ar\u00bb) pertenc\u00eda ao Arquip\u00e9lago Canario. A ba\u00eda de Samboromb\u00f3n (Provincia de Buenos Aires, Arxentina) foi nomeada de tal modo durante a expedici\u00f3n de Magallanes en marzo de 1520, na crenza de que fora formada polo desprendemento da illa de San Borond\u00f3n do continente americano.\nXeograf\u00eda do mito.\nPosici\u00f3n e configuraci\u00f3n.\nLeonardo Torriani, enxe\u00f1eiro encargado por Filipe II para fortificar as Illas Canarias a finais do s\u00e9culo XVI, describe as s\u00faas dimensi\u00f3ns e localizaci\u00f3n e achega como proba da s\u00faa existencia as arribadas fortu\u00edtas dalg\u00fans mari\u00f1os ao longo dese s\u00e9culo.\nEsta illa localizar\u00edase ao oeste do arquip\u00e9lago, a 550\u00a0km en direcci\u00f3n oeste-noroeste do Hierro e a 220 km en direcci\u00f3n oeste-suroeste da Palma, a\u00ednda que segundo outras \u00abtestemu\u00f1as\u00bb que din tela visto, sit\u00faase directamente entre as illas da Palma, A Gomera e O Hierro.\nSan Borond\u00f3n medir\u00eda 480\u00a0km de longo (de norte a sur) e 155 km de ancho (de leste a oeste), formando cara ao medio unha considerable concavidade e elev\u00e1ndose polos lados en d\u00faas monta\u00f1as moi eminentes, sendo a maior delas a da parte setentrional.\nCartograf\u00eda na que aparece representada.\nAbundan as representaci\u00f3ns cartogr\u00e1ficas nas que, a trav\u00e9s do discorrer dos s\u00e9culos, aparece San Borond\u00f3n. Sen ser exhaustivos, poden citarse:\nA procura de San Borond\u00f3n.\nHai relatos desde hai s\u00e9culos que narran a aparici\u00f3n da illa, a s\u00faa visi\u00f3n por moitas testemu\u00f1as e a s\u00faa posterior desaparici\u00f3n, mentres que outras persoas atrib\u00faen a estra\u00f1a aparici\u00f3n a algunha acumulaci\u00f3n de nubes no horizonte ou a un fen\u00f3meno de espellismo.\nExpedici\u00f3ns navais.\nA lenda de San Borond\u00f3n chegou a adquirir tal forza nas Canarias que durante os s\u00e9culos XVI, XVII e XVIII se organizaron expedici\u00f3ns de exploraci\u00f3n para descubrila e conquistala. Entre elas poden enumerarse:\nAvistamentos recentes.\nEn 1953, o diario \"ABC\" titulaba: \u00abFoi vista outra vez a misteriosa \u201cIlla Sirena\u201d, ao noroeste da do Hierro (Canarias)\u00bb, e en 1958, no mesmo diario: \u00abA Illa errante de San Borond\u00f3n foi fotografada por primeira vez\u00bb. Non obstante, ning\u00fan mapamundi actual nin foto de sat\u00e9lite avala a existencia real desta illa."}
{"id": "331790", "revid": "89787", "url": "https://gl.wikipedia.org/wiki?curid=331790", "title": "Barco del arroz", "text": "O Barco do Arroz \u00e9 o nome dado en Andaluc\u00eda e Estremadura a varias lendas urbanas referentes a barcos cargados con axuda humanitaria que desapareceron misteriosamente, sen chegar ao seu destino. Estas lendas deron orixe a expresi\u00f3n \"estar m\u00e1is perdido que o barco do arroz\".\nAlcatraz.\nO Alcatraz foi un barco arxentino enviado na d\u00e9cada de 1940 polo goberno de Juan Domingo Per\u00f3n \u00e1 Espa\u00f1a da posguerra.O devandito barco, segundo informou o goberno arxentino, \u00eda cargado de arroz, pero nunca chegou \u00e1s costas andaluzas. A versi\u00f3n m\u00e1is estendida do extrav\u00edo \u00e9 o afundimento do barco, que deu orixe ao refr\u00e1n.\nEspec\u00falase tam\u00e9n que a tripulaci\u00f3n do barco quedou con este e o seu contido. Outras versi\u00f3ns relatan que a tripulaci\u00f3n sufriu unha enfermidade contaxiosa e todos morreron, sen posibilidade de que o cargamento chegase a porto.\nO vapor de C\u00e1diz.\nC\u00f3ntase que, na d\u00e9cada de 1950, un barco de vapor cargado de arroz soltouse das s\u00faas amarras cando estaba amarrado no peirao de C\u00e1diz, foi arrastrado pola corrente cara \u00e1 costa e abriuse, soltando todo o seu cargamento. Nesta ocasi\u00f3n, o arroz puido ser salvado con guindastres.\nAxuda humanitaria a Etiop\u00eda.\nNa d\u00e9cada de 1980, levouse a cabo en Sevilla unha colecta de arroz procedente das Marismas do Guadalquivir, para ser enviado a Etiop\u00eda. Unha vez que o barco partiu, os sevillanos non tiveron noticias da chegada deste ao pa\u00eds africano, nin do seu regreso. Este feito popularizou a\u00ednda m\u00e1is o refr\u00e1n.\nO \"barco do arroz\" de Sanl\u00facar de Barrameda - Chipiona.\nO 27 de febreiro de 1994, un barco chipriota cargado con 6080 toneladas de arroz procedente de Bangkok, o Weisshorn, \u00eda penetrar no r\u00edo Guadalquivir con destino ao porto de Sevilla. \u00c1 altura de Chipiona, debido \u00e1 marea baixa, o barco quedou encallado na plataforma continental, provocando v\u00edas de auga. O arroz inflouse coa auga de mar at\u00e9 o punto de abolar as portas met\u00e1licas que o gardaban. O barco acabou part\u00edndose en dous e a tripulaci\u00f3n fuxiu do barco cara \u00e1s costas de Chipiona. Dise que o buque non encallou por accidente, sen\u00f3n que foi o capit\u00e1n o que o achegou \u00e1 mantenta \u00e1 costa, por unha d\u00e9beda co armador. Outra versi\u00f3n m\u00e1is oficial apunta a que o barco se atopaba fondeado no d\u00eda dos feitos fronte \u00e1s costas de Sanl\u00facar \u00e1 espera de entrar polo r\u00edo, cando houbo un forte temporal que rompeu a cadea da \u00e1ncora, e o nav\u00edo viuse arrastrado polo vento e a ondada at\u00e9 unha zona pouco profunda co\u00f1ecida como \"Baixo Picacho\", onde encallou. Os veci\u00f1os de Sanl\u00facar e Chipiona sufriron durante m\u00e1is dun mes un cheiro insoportable provocado pola s\u00faa putrefacci\u00f3n.\nEste barco p\u00f3dese ver desde Chipiona, Sanl\u00facar de Barrameda e a costa do Parque Nacional de Do\u00f1ana (Huelva), e \u00e9 co\u00f1ecido polos alde\u00e1ns como o \"Barco do arroz\"."}
{"id": "331791", "revid": "98629", "url": "https://gl.wikipedia.org/wiki?curid=331791", "title": "Sancha de Lara", "text": "Sancha de Lara \u00e9 un personaxe lendario da cidade de M\u00e1laga.\nTraxectoria.\nSegundo a tradici\u00f3n, Sancha de Lara viviu no s\u00e9culo XVII na praza do Bispo, fronte \u00e1 Catedral de M\u00e1laga. Ti\u00f1a esta un sobri\u00f1o predilecto chamado Alonso Torres Sandoval, quen era requirido en calquera festa de certa importancia na cidade pola s\u00faa beleza e nivel social, tendo por iso a todas as raparigas tras de si, e entre elas, a mesma filla do alcalde, Pedro Olaverr\u00eda, a quen \u00c1lvaro ignoraba, cousa pola cal e como se prev\u00eda na cidade, dar\u00eda lugar a un choque entre ambos. Efectivamente as\u00ed ocorreu durante unha funci\u00f3n teatral na que ao chegar o primeiro edil, e como era de costume na \u00e9poca, todo o p\u00fablico p\u00fa\u00f1ase en p\u00e9 en sinal de respecto pero \u00c1lvaro quedou sentado, o cal causou a c\u00f3lera do alcalde quen manipulado pola s\u00faa esposa, mandou prendelo, sendo m\u00e1is tarde executado con garrote vil.\nTal inxustiza levou a dona Sancha de Lara a viaxar at\u00e9 Madrid a pesar de ter que endebedarse, e botouse aos p\u00e9s do mesmo rei, Filipe IV, solicitando que se castigase aos verdugos do seu sobri\u00f1o. E as\u00ed se fixo; recorreuse a un enviado real quen fixo xustiza aforcando na praza maior de M\u00e1laga a alcalde, xu\u00edces e verdugo, at\u00e9 un total de sete persoas. Tras iso dona Sancha mandou esculpir unha placa de pedra con sete cabezas, representando \u00f3s sete axustizados, que colocou na fachada da s\u00faa vivenda.\nDesta lenda hoxe en d\u00eda s\u00f3 se conserva unha das antigas r\u00faas da cidade, remodelada con posterioridade, onde at\u00e9 1860, existiu a vivenda de dita se\u00f1ora, que foi demolida por ameaza de ru\u00edna.\nAs actas do Cabido daquel tempo non din nada respecto diso, tan s\u00f3 que o correxedor don \u00c1lvaro de L\u00faa e Mendoza, administrou xustiza con castigos exemplares."}
{"id": "331793", "revid": "1131", "url": "https://gl.wikipedia.org/wiki?curid=331793", "title": "Braulio Iglesias Lorenzo", "text": "Braulio Iglesias Lorenzo, nado en Ribadavia o 29 de outubro de 1901 e finado en Madrid o 2 de xullo de 1972, foi un cantante e escritor galego. \nTraxectoria.\nFoi membro da murga Os Pera en 1929. Ao ano seguinte organizou a tropa La Guardia Jud\u00eda en Ribadavia, e en 1931 pasou a formar parte da Coral de Ruada. En 1934 participou como tenor na xira que o coro Anaqui\u00f1os da Terra fixo a Chicago. En 1935 dirixiu o orfe\u00f3n Ecos del Avia.\nDirixiu o semanario humor\u00edstico \"Ris-Ras\". Publicou alg\u00fans poemas en \"El Compostelano\". A finais de 1935 estreouse en Ribadavia a s\u00faa obra \"Romance del palomar\". Colaborou coa imprenta O Ribadaviense entre 1965 e 1968.\nVida persoal.\nNeto de Ramona Alonso Est\u00e9vez (1861-1946) e Jos\u00e9 Lorenzo Fern\u00e1ndez (1859-1927), e fillo do avogado de Ribadavia Modesto Iglesias Garc\u00eda (1877-1958) e de Rogelia Lorenzo Alonso (1879-1970). Os seus irm\u00e1ns eran Mercedes Iglesias Lorenzo (1904-1975) e Modesto Iglesias Lorenzo (1910-1920). Casou en 1936 con Nieves Mart\u00ednez Herranz (1907-1978), e tivo d\u00faas fillas: Mercedes (n. 1937) e Nieves (n. 1939)."}
{"id": "331795", "revid": "89787", "url": "https://gl.wikipedia.org/wiki?curid=331795", "title": "Francisco Grande Covi\u00e1n", "text": "Francisco Grande Covi\u00e1n, nado en Colunga (Asturias) en 1909 e finado en Madrid o 28 de xu\u00f1o de 1995 foi un m\u00e9dico e investigador espa\u00f1ol. O seu traballo principal foi na \u00e1rea da nutrici\u00f3n e a bioqu\u00edmica, e foi o primeiro presidente da Sociedade Espa\u00f1ola de Nutrici\u00f3n.\nTraxectoria.\nEra fillo do doutor Emilio Grande Bueno, que exerc\u00eda de m\u00e9dico en Colunga e de Esperanza Covi\u00e1n. Aos nove anos de idade trasladouse a Oviedo por mor do traballo do seu pai. Nesa cidade cursou bacharelato, para logo marchar a Madrid para estudar medicina. Nese tempo instalouse na Residencia de Estudiantes, coincidindo coa \u00e9poca dourada da instituci\u00f3n. Graduouse en 1931 co premio extraordinario de licenciatura e ao ano seguinte obtivo o doutoramento coas m\u00e1ximas cualificaci\u00f3ns tras realizar alg\u00fan cursos en Alema\u00f1a.\nTraballou co tam\u00e9n asturiano Severo Ochoa no laboratorio de fisiolox\u00eda do doutor Juan Negr\u00edn. Durante este tempo realizou varias viaxes por Europa cos que logrou ampliar a s\u00faa formaci\u00f3n acad\u00e9mica ao relacionarse con importantes personaxes da ciencia e da investigaci\u00f3n.\nCando comezou a Guerra Civil dedicouse \u00e1 docencia en Valencia, creando o Instituto de Alimentaci\u00f3n da cidade, do que foi subdirector. Coa aparici\u00f3n da fame e outros trastornos nutricionais na guerra e a posguerra, Grande Covi\u00e1n e Francisco Jim\u00e9nez Garc\u00eda estudaron casos de pelagra, a pesar de que a poboaci\u00f3n non consum\u00eda millo. O estudo que realizaron abrangueu 3116 casos de enfermidades carenciais, das que 2279 foron atribu\u00eddas a deficiencias do complexo B. Debido \u00e1 s\u00faa relaci\u00f3n con Negr\u00edn, debeu refuxiarse en Oviedo ata o fin da contenda. En 1939 trasladouse de novo a Madrid e comezou a desenvolver a s\u00faa actividade dentro do Instituto Ibys traballando na preparaci\u00f3n de vitaminas.\nA partir de 1940 comezou a investigar dentro do centro do Instituto de Investigaci\u00f3ns Jim\u00e9nez D\u00edaz de Madrid. Durante estes anos dedicouse ao estudo da bioqu\u00edmica do sistema nervioso, facendo numerosas viaxes a Inglaterra. Na d\u00e9cada de 1950 comezou a traballar nos Estados Unidos, iniciando unha prol\u00edfica carreira que se desenvolveu entre 1953 e 1975 na Universidade de Minnesota. Durante esta \u00e9poca realizou traballos de gran calidade sobre a nutrici\u00f3n para o ex\u00e9rcito estadounidense e fixo tam\u00e9n estudos sobre os efectos dos compo\u00f1entes da dieta sobre os l\u00edpidos do plasma, sobre os factores hormonais que regulan o metabolismo das graxas, a relaci\u00f3n entre o tecido adiposo e a termorregulaci\u00f3n, calorimetr\u00eda, efectos fisiol\u00f3xicos da fame ou a obesidade nas persoas.\nRegresou a Espa\u00f1a acabada a ditadura e instalouse de novo en Zaragoza, onde antes da s\u00faa etapa nos Estados Unidos obtivera mediante oposici\u00f3n unha c\u00e1tedra de fisiolox\u00eda na universidade. No seu regreso ocupou a c\u00e1tedra de Bioqu\u00edmica e Biolox\u00eda molecular da Facultade de Ciencias e en 1986 foi nomeado profesor em\u00e9rito da mesma.\nV\u00e9xase tam\u00e9n.\nLigaz\u00f3ns externas.\nConferencias de Francisco Grande Covi\u00e1n en formato mp3 realizadas na Fundaci\u00f3n \"Juan March\":"}
{"id": "331797", "revid": "5863", "url": "https://gl.wikipedia.org/wiki?curid=331797", "title": "Alejandro Barreiro", "text": ""}
{"id": "331798", "revid": "72012", "url": "https://gl.wikipedia.org/wiki?curid=331798", "title": "Broadcast", "text": "No mundo das redes de computadores, as transmisi\u00f3ns broadcast son as que se fan entre un equipo e todos os equipos do resto da rede.\nAs transmisi\u00f3ns broadcast est\u00e1n soportadas na maior\u00eda de redes de \u00e1rea local e adoitan usarse para transmitir mensaxes a t\u00f3dolos equipos dunha mesma rede, como fai por exemplo o protocolo ARP. Para transmitir en broadcast adoita usarse unha direcci\u00f3n especial, como por exemplo a direcci\u00f3n f\u00edsica FF-FF-FF-FF-FF-FF."}
{"id": "331806", "revid": "89787", "url": "https://gl.wikipedia.org/wiki?curid=331806", "title": "Sesvete", "text": "Sesvete \u00e9 un dos distritos da cidade de Zagreb (Croacia). Est\u00e1 localizado na parte leste da cidade e conta con 70.009 habitantes (2011).\nDivisi\u00f3ns administrativas.\nO distrito de Sesvete incl\u00fae as seguintes unidades de goberno locais (en lingua croata \"mjesni odbori\") xunto con alg\u00fans \"naselje\" (a menor unidade de organizaci\u00f3n territorial croata) que tam\u00e9n son inclu\u00eddos nesta listaxe:"}
{"id": "331807", "revid": "89787", "url": "https://gl.wikipedia.org/wiki?curid=331807", "title": "Naselje (Croacia)", "text": "Naselje (plural \"naselja\") \u00e9 un tipo asentamento humano en Croacia. \u00c9 a menor unidade de organizaci\u00f3n territorial de Croacia.\nOs asentamentos individuais son en xeral denominados \"selo\" (aldea), en canto \"naselje\" \u00e9 unha categor\u00eda estat\u00edstica e administrativa.\nAs unidades de goberno en Croacia est\u00e1n organizadas por cidades (en lingua croata \"grad\", \"gradovi\") e municipios (en lingua croata \"op\u0107ina\", \"op\u0107ine\"), os cales est\u00e1n compostos por un ou m\u00e1is \"naselje\".\nNo ano 2008 hab\u00eda 6.749 \"naselja\" en Croacia.\nA Constituci\u00f3n de Croacia permite \u00e1s \"naselja\" formar alg\u00fan tipo de goberno local que normalmente \u00e9 usado nas cidades."}
{"id": "331808", "revid": "98629", "url": "https://gl.wikipedia.org/wiki?curid=331808", "title": "New Day Rising", "text": "New Day Rising \u00e9 o terceiro \u00e1lbum da banda estadounidense de rock alternativo H\u00fcsker D\u00fc, publicado o 31 de xaneiro de 1985 a trav\u00e9s do selo SST Records. O disco contin\u00faa a tendencia de afastarse do r\u00e1pido hardcore punk das primeiras edici\u00f3ns do grupo, dirix\u00edndose cara a un material m\u00e1is lento e mel\u00f3dico. Este feito, xunto coa alta calidade musical e da produci\u00f3n foi percibido polos seareiros como un disco comercial, e a banda tivo que defenderse das acusaci\u00f3ns de terse vendido.\nTras o lanzamento de \"Zen Arcade\" en xullo de 1984, o dono de SST, Joe Carducci, pediu inmediatamente outro traballo. O grupo quer\u00eda autoproducilo, pero o selo insistiu que o fixesen con Spot, que producira moitos dos \u00e1lbums da discogr\u00e1fica, inclu\u00eddos todos os de H\u00fcsker D\u00fc. A atmosfera da gravaci\u00f3n foi por ese motivo tensa."}
{"id": "331811", "revid": "5863", "url": "https://gl.wikipedia.org/wiki?curid=331811", "title": "Andrade Tojedo", "text": ""}
{"id": "331813", "revid": "5863", "url": "https://gl.wikipedia.org/wiki?curid=331813", "title": "Salvador Mosteiro", "text": ""}
{"id": "331815", "revid": "5863", "url": "https://gl.wikipedia.org/wiki?curid=331815", "title": "Calvi\u00f1o Dom\u00ednguez", "text": ""}
{"id": "331827", "revid": "18868", "url": "https://gl.wikipedia.org/wiki?curid=331827", "title": "Sandwicheira", "text": ""}
{"id": "331828", "revid": "18868", "url": "https://gl.wikipedia.org/wiki?curid=331828", "title": "Sushi", "text": ""}
{"id": "331830", "revid": "55612", "url": "https://gl.wikipedia.org/wiki?curid=331830", "title": "Converg\u00e9ncia Democratica Aranesa - Partit Nacionalista Aran\u00e9s", "text": "Converg\u00e9ncia Democratica Aranesa - Partit Nacionalista Aran\u00e9s (en galego: \"Converxencia Democr\u00e1tica Aranesa - Partido Nacionalista Aran\u00e9s\") \u00e9 un partido pol\u00edtico do Val de Ar\u00e1n, na provincia de Lleida, que forma a secci\u00f3n aranesa de Converg\u00e8ncia Democr\u00e0tica de Catalunya.\n\u00c9, xunto con Unitat d'Aran, un dos principais partidos que compiten nas elecci\u00f3ns ao Consello Xeral de Ar\u00e1n."}
{"id": "331831", "revid": "10599", "url": "https://gl.wikipedia.org/wiki?curid=331831", "title": "Converg\u00e8ncia Democr\u00e0tica Aranesa - Partit Nacionalista Aran\u00e8s", "text": ""}
{"id": "331834", "revid": "10599", "url": "https://gl.wikipedia.org/wiki?curid=331834", "title": "Converg\u00e8ncia Democr\u00e0tica Aranesa", "text": ""}
{"id": "331835", "revid": "55612", "url": "https://gl.wikipedia.org/wiki?curid=331835", "title": "Unitat d'Aran", "text": "Unitat d'Aran (UA, en galego: \"Unidade de Ar\u00e1n\") \u00e9 un partido pol\u00edtico do Val de Ar\u00e1n, na provincia de Lleida, fundado en 1980. \u00c9, xunto con Converg\u00e9ncia Democratica Aranesa, un dos principais partidos que compiten nas elecci\u00f3ns ao Consello Xeral de Ar\u00e1n.\nDef\u00ednese como progresista, autonomista, municipalista, aranesista e defensor dos dereitos do Val de Ar\u00e1n como unidade diferenciada de Catalu\u00f1a cultural e ling\u00fcisticamente. O seu secretario xeral \u00e9 Franc\u00e9s Boya Al\u00f2s e pres\u00e9ntase \u00e1s elecci\u00f3ns ao Consello Xeral de Ar\u00e1n aliado co Partit dels Socialistes de Catalunya (PSC)."}
{"id": "331837", "revid": "22570", "url": "https://gl.wikipedia.org/wiki?curid=331837", "title": "Partit Renovador d'Arties-Gar\u00f2s", "text": "O Partit Renovador d'Arties-Gar\u00f2s (PRAG, en galego: \"Partido Renovador de Arties-Gar\u00f2s\") \u00e9 un partido pol\u00edtico localista do Val de Ar\u00e1n, na provincia de Lleida, que se presenta unicamente no ter\u00e7on de Arties e Gar\u00f2s.\nA formaci\u00f3n est\u00e1 asociada con Unitat d'Aran, que non se presenta no ter\u00e7on de Arties e Gar\u00f2s. O seu secretario xeral \u00e9 Jos\u00e9 Antonio Bruna Vilanova."}
{"id": "331839", "revid": "89787", "url": "https://gl.wikipedia.org/wiki?curid=331839", "title": "Arturo Franco Taboada", "text": "Arturo Franco Taboada, nado na Coru\u00f1a en 1945, \u00e9 un arquitecto galego.\nTraxectoria.\nObtivo o t\u00edtulo de arquitecto pola Escola T\u00e9cnica Superior de Arquitectura de Madrid e doutorouse \"cum laude\" pola Universidade de Santiago de Compostela coa s\u00faa tese \"La Evoluci\u00f3n de los Espacios p\u00fablicos europeos\".\nPremios.\nComo arquitecto ga\u00f1ou o Premio Internacional Puente de Alc\u00e1ntara pola s\u00faa obra do Centro de Control de T\u00faneles de Pedrafita do Cebreiro e o X Premio COAG de Arquitectura en 2002. Tam\u00e9n conseguiu o primeiro premio do concurso do Concello da Coru\u00f1a pola obra da Casa Museo de Mar\u00eda Pita e unha menci\u00f3n honor\u00edfica do VI Premio Julio Gal\u00e1n Carvajal de 2003 pola obra Refuxio en Redes. Foi finalista nos premios Aplus de arquitectura polo edificio para as novas oficinas do Ministerio de Fomento da Coru\u00f1a.\nPr\u00e1ctica docente.\n\u00c9 profesor titular da Universidade da Coru\u00f1a e ten impartido cursos e dado conferencias noutras universidades internacionais (Universidade Luterana do Brasil, Pontificia Universidade Cat\u00f3lica Madre y Maestra, Bremen, Hamburgo ou Kiel).\nPublicaci\u00f3ns.\nEn 1993 foi un dos cinco finalistas do Premio Planeta coa s\u00faa primeira novela, \"El Legado del Obispo Nigromante\". \u00c9 autor ademais de \"Los Or\u00edgenes de Compostela\" e \"La Catedral del Fin del Mundo\", publicados na Editorial Antilia SL.\nTam\u00e9n \u00e9 autor de t\u00edtulos como \"Voces de la ciudad\" (Edici\u00f3s do Castro) e \"Fragmentos renacentistas - Teatro Urbano. Dos ensayos gr\u00e1ficos\" (Universidade da Coru\u00f1a).\nEscribiu numerosos artigos para revistas especializadas, prensa e relatos, entre os que destaca \"Kemal Bazin, el peregrino\" e \"All\u00e1 en el noroeste\u2026\". Fixo colaboraci\u00f3ns en ABC e diversos peri\u00f3dicos espa\u00f1ois."}
{"id": "331840", "revid": "85894", "url": "https://gl.wikipedia.org/wiki?curid=331840", "title": "Juan Loriga", "text": "Juan de Loriga y Reguera nado en Sigr\u00e1s (Cambre) en 1788 e finado en Santiago de Cuba o 9 de agosto de 1829, foi un militar galego que combateu nos ex\u00e9rcitos de Chile e o Per\u00fa. Foi ademais gobernador do departamento oriental de Cuba.\nTraxectoria.\nLoriga naceu en Sigr\u00e1s, fillo do coronel Domingo Antonio Loriga e de Josefa Reguera. Aos catorce anos enrolouse no ex\u00e9rcito con motivo da invasi\u00f3n francesa, servindo na artiller\u00eda a cabalo e acadando certo nome nos ex\u00e9rcitos de Estremadura. C\u00f3ntase como an\u00e9cdota para describir o seu celo que tras recibir a orde de requisar cabalos para o tiro dos can\u00f3ns, o primeiro que ordenou foi confiscar o cabalo do seu pai e as eguas do coche dunhas t\u00edas del.\nAcabou a guerra co grao de coronel e en 1818 formou parte da \u00faltima expedici\u00f3n militar que partiu de Espa\u00f1a como reforzo dos realista de Am\u00e9rica. Xunto ao tenente coronel Fausto del Hoyo e alg\u00fans restos do segundo batall\u00f3n de Cantabria desembarcou en Talcahuano, incorpor\u00e1ndose ao ex\u00e9rcito realista acantonado en Valdivia. Aburrido polas pugnas internas dos xefes realistas de Chile separouse deste ex\u00e9rcito e pasou ao Per\u00fa, onde participou na incursi\u00f3n do xeneral Jos\u00e9 de Canterac sobre Lima en 1821 e na batalla de Ica en 1822. Ascendeu a brigadier e comandante xeneral de cabaler\u00eda do ex\u00e9rcito do Norte en 1823.\nA principios de 1824 foi enviado polo vicerrei La Serna a Espa\u00f1a para contar a situaci\u00f3n do vicerreinado. As novas da batalla de Ayacucho sorprend\u00e9rono na pen\u00ednsula, lib\u00e9randoo dos compromisos pol\u00edticos que recaeron sobre outros xefes realistas. En 1825 foi nomeado mariscal de campo e pasou a servir en Cuba, onde exerceu o cargo de gobernador departamental ata a s\u00faa morte, producida pola febre amarela.\nMatrimonios.\nCasou en 1825 en Madrid coa dama lime\u00f1a Juana de la Pezuela, filla do vicerrei Joaqu\u00edn de la Pezuela, que faleceu pouco despois por unha complicaci\u00f3n durante o parto. Durante a s\u00faa estad\u00eda en Cuba en 1829, pouco antes da s\u00faa morte, casou con Mariana Kindelan y Mozo de la Torre, filla dunha familia crioula aristocr\u00e1tica."}
{"id": "331841", "revid": "47401", "url": "https://gl.wikipedia.org/wiki?curid=331841", "title": "Carlos Barrera", "text": "Carlos Barrera S\u00e1nchez, nado en Vielha (Lleida) o 3 de decembro de 1950 e finado no mesmo lugar o 7 de abril de 2022, foi un pol\u00edtico aran\u00e9s afiliado a Converg\u00e9ncia Democratica Aranesa. Foi S\u00edndico de Ar\u00e1n entre 1995 e 2007 e dende maio de 2011 ata o 18 de xu\u00f1o de 2019, ano en que se retirou da pol\u00edtica..\nTraxectoria.\nCarlos Barrera naceu na capital do Val de Ar\u00e1n en 1950. Na d\u00e9cada de 1960 trasladouse coa s\u00faa familia a Barcelona, onde estudou mestr\u00eda industrial. Traballou en FECSA antes de volver en 1972 ao Val de Ar\u00e1n.\nDurante a transici\u00f3n formou parte da asociaci\u00f3n de veci\u00f1os Es Ters\u00fas e de Unitat d'Aran, partido co que se presentou \u00e1s elecci\u00f3ns municipais espa\u00f1olas de 1979, resultando concelleiro do concello de Vielha. Cando esta formaci\u00f3n pasou a formar parte do Partit dels Socialistes de Catalunya (PSC) deixou a pol\u00edtica ata 1995.\nEn 1995 presentouse como candidato a S\u00edndico de Ar\u00e1n por Converg\u00e9ncia Democratica Aranesa e sa\u00edu elixido por maior\u00eda absoluta. Repetiu nas elecci\u00f3ns de 1999 e 2003 tam\u00e9n con maior\u00eda absoluta. En 2007 ga\u00f1ou as elecci\u00f3ns Unitat d'Aran, que gobernou grazas ao apoio do PRAG. En 2011, CDA volveu acadar a maior\u00eda absoluta con Carlos Barrera como candidato, e revalidouna en 2015."}
{"id": "331842", "revid": "12452", "url": "https://gl.wikipedia.org/wiki?curid=331842", "title": "Carles Barrera S\u00e1nchez", "text": ""}
{"id": "331844", "revid": "12452", "url": "https://gl.wikipedia.org/wiki?curid=331844", "title": "Carlos Barrera S\u00e1nchez", "text": ""}
{"id": "331846", "revid": "10599", "url": "https://gl.wikipedia.org/wiki?curid=331846", "title": "Converg\u00e9ncia Democratica Aranesa", "text": ""}
{"id": "331848", "revid": "55340", "url": "https://gl.wikipedia.org/wiki?curid=331848", "title": "Paco Boya", "text": "Franc\u00e9s Xavier Boya Al\u00f2s, nado en Les (Lleida) o 23 de xaneiro de 1960, m\u00e1is co\u00f1ecido como Paco Boya, \u00e9 un pol\u00edtico, escritor, m\u00fasico e senador aran\u00e9s, que foi S\u00edndico de Ar\u00e1n entre 2007 e 2011 e de 2019 a 2020.\nTraxectoria.\nCursou estudos de formaci\u00f3n profesional e \u00e9 t\u00e9cnico de grado medio en electricidade. Foi xefe de departamento na Administraci\u00f3n da Generalitat de Catalu\u00f1a durante oito anos. Foi director do programa \"Era lucana\" de Televisi\u00f3n Espa\u00f1ola en Catalu\u00f1a (1989-1990) e colaborou co xornal \"Segre\" e a revista \"Descobrir Catalunya\".\n\u00c9 autor do libro \"Aran\", da gu\u00eda literaria \"Era Val d'Aran\" (1995), das narraci\u00f3ns curtas \"L'al\u00e8 del bosc\" (1997) e da novela \"Preso\u00e8rs dera mar gelada\" (1999), pola que recibiu o premio Les Tal\u00faries en 1998.\nRecibiu a medalla da cidade francesa de Bagn\u00e8res-de-Luchon (1998) e a medalla St\u00e9phen Li\u00e9geard (1999) pola obra \"Preso\u00e8rs dera mar gelada\".\nActividade pol\u00edtica.\n\u00c9 membro fundador do partido Unitat d'Aran (1978), do que \u00e9 secretario xeral, afiliado ao Partit dels Socialistes de Catalunya (PSC) dende 1995. Foi concelleiro de Cultura do Concello de Les (1989-2003) e tam\u00e9n tenente de alcalde (1991-2007). Ademais foi deputado no Parlament de Catalunya (1999-2010).\nNas elecci\u00f3ns de maio de 2007 ao Consello Xeral de Ar\u00e1n, Unitat d'Aran foi a forza m\u00e1is votada e co apoio do Partit Renovador d'Arties-Gar\u00f2s foi investido S\u00edndico de Ar\u00e1n. En 2011 non conseguiu ser reelixido.\nEntre 2011 e 2015 foi senador. En 2015 \u00e9 elixido na Deputaci\u00f3n de Lleida onde forma parte do grupo Unitat d'Aran-Coalici\u00f3 de Progr\u00e8s.\nReelixido s\u00edndico de Ar\u00e1n en 2019 ocupou o posto ata finais de outubro de 2020 ao se tornar secretario xeral para o Reto Demogr\u00e1fico do goberno espa\u00f1ol"}
{"id": "331849", "revid": "10599", "url": "https://gl.wikipedia.org/wiki?curid=331849", "title": "Franc\u00e9s Boya Al\u00f2s", "text": ""}
{"id": "331850", "revid": "10599", "url": "https://gl.wikipedia.org/wiki?curid=331850", "title": "Franc\u00e9s Boya i Al\u00f2s", "text": ""}
{"id": "331851", "revid": "10599", "url": "https://gl.wikipedia.org/wiki?curid=331851", "title": "Franc\u00e9s Boya", "text": ""}
{"id": "331852", "revid": "25871", "url": "https://gl.wikipedia.org/wiki?curid=331852", "title": "Amparo Serrano Iglesias", "text": "Amparo Serrano Iglesias \u00e9 unha pol\u00edtica aranesa que foi S\u00edndica de Ar\u00e1n entre 1993 e 1995.\nTraxectoria.\nEn maio de 1991 concorreu \u00e1s elecci\u00f3ns ao Consello Xeral de Ar\u00e1n dentro da coalici\u00f3n Coalici\u00f3 Aranesa-Converg\u00e8ncia i Uni\u00f3 (CA-CiU), que ga\u00f1ou as elecci\u00f3ns, e a s\u00faa compa\u00f1eira Maria Pilar Busquets, de CDA, foi investida S\u00edndica de Ar\u00e1n. Dous anos m\u00e1is tarde xurdiron problemas na coalici\u00f3n e Amparo Serrano presentou unha moci\u00f3n de censura contra Pilar Busquets co apoio do seu partido, Uni\u00f3 Democr\u00e0tica Aranesa (UDA) e de Unitat d'Aran. O 12 de xullo de 1993 foi investida S\u00edndica, posto que ocupou ata o 7 de xu\u00f1o de 1995, xa que Converg\u00e9ncia Democratica Aranesa ga\u00f1ou as elecci\u00f3ns, con Carles Barrera como candidato.\nPresentouse tam\u00e9n como cabeza de lista por Agrupaci\u00f3 d'Electors Amassadi per Aran \u00e1s elecci\u00f3ns de 1999 e 2003, sen \u00e9xito."}
{"id": "331853", "revid": "10599", "url": "https://gl.wikipedia.org/wiki?curid=331853", "title": "S\u00edndica de Ar\u00e1n", "text": ""}
{"id": "331854", "revid": "10599", "url": "https://gl.wikipedia.org/wiki?curid=331854", "title": "Amparo Serrano", "text": ""}
{"id": "331855", "revid": "23204", "url": "https://gl.wikipedia.org/wiki?curid=331855", "title": "Spotlight (filme)", "text": "Spotlight \u00e9 un filme dram\u00e1tico estadounidense de 2015, dirixido por Thomas McCarthy e escrito por McCarthy e Josh Singer. O filme ga\u00f1ou dous Oscars, inclu\u00edndo mellor gui\u00f3n orixinal e mellor filme de 2015 na 88\u00aa edici\u00f3n dos Oscar celebrada en febreiro do ano 2016. O filme conta a historia de como a unidade de investigaci\u00f3n do xornal Boston Globe, chamada \"Spotlight\" -a m\u00e1is antiga nos Estados Unidos de Am\u00e9rica- desenmascarou un esc\u00e1ndalo no que a Igrexa Cat\u00f3lica de Massachusetts ocultou un incont\u00e1bel n\u00famero de abusos sexuais perpetrados por distintos sacerdotes de Boston, e polo que o Globe ga\u00f1ou o Premio Pulitzer ao servizo p\u00fablico de 2003. O elenco incl\u00fae a Mark Ruffalo, Michael Keaton, Rachel McAdams, Brian d'Arcy James, Liev Schreiber, John Slattery e Stanley Tucci.\nFoi seleccionada para ser vista en f\u00f3ra de competencia no Festival de Venecia, as\u00ed coma no Festival de Telluride e na Secci\u00f3n de Presentaci\u00f3ns Especiais do Festival Internacional de Cinema de Toronto. O filme tivo a s\u00faa estrea por Open Road Films o 6 de novembro de 2015.\nEnredo.\nO filme narra a historia de como un equipo de reporteiros do Boston Globe destapou os esc\u00e1ndalos de pederastia producidos durante d\u00e9cadas por uns cregos de Massachusetts e que tentou agochar a arquidiocese de Boston, e que sacudiu a Igrexa Cat\u00f3lica.\nProduci\u00f3n.\nMcCarthy e Singer remataron o gui\u00f3n en xu\u00f1o de 2013. Estivo na lista de Black List de 2013, de gui\u00f3ns non producidos. A rodaxe comezou o 24 de setembro de 2014 en Boston (Massachusetts) e en outubro en Hamilton, Ontario. A rodaxe realizouse no Fenway Park, As oficinas de Boston Globe en Dorchester, Massachusetts, a Biblioteca P\u00fablica de Boston, e a Universidade de McMaster en Hamilton, Ontario.\nEstrea.\nA estrea do filme foi o 6 de novembro de 2015, sendo Open Road Films quen a distrib\u00fae.. En Galicia estreouse o 29 de xaneiro de 2016 coa dobraxe castel\u00e1.\nRecepci\u00f3n.\nA primeira cr\u00edtica de Variety foi positiva. \"Spotlight\" consid\u00e9rase encadrada no top ten de moitos cr\u00edticos.\nPrincipais premios e nomeamentos.\nO filme ten recibido numerosos premios da cr\u00edtica e innumer\u00e1beis nomeamentos, entre os que salientan:"}
{"id": "331856", "revid": "25871", "url": "https://gl.wikipedia.org/wiki?curid=331856", "title": "Maria Pilar Busquets i Medan", "text": "Maria Pilar Busquets i Medan, nada en Les (Lleida) o 23 de marzo de 1937, \u00e9 unha pol\u00edtica aranesa que foi S\u00edndica de Ar\u00e1n entre 1991 e 1993.\nTraxectoria.\nTraballou no sector da hostalar\u00eda. Foi \"Flor d'or\" nos Jocs Florals da Escola deras Piren\u00e8os de Gascunya e no concurso literario de poes\u00eda e prosa do Museo Etnol\u00f3xico do Val de Ar\u00e1n. Foi membro da Comisi\u00f3n Ofiicial para a Normalizaci\u00f3n ling\u00fc\u00edstica do Aran\u00e9s, membro fundadora da Asociaci\u00f3n de veci\u00f1os Es Ters\u00fas e responsable de cultura de 1977 a 1980, e presidenta da Asociaci\u00f3n Pro Defensa de l'Eix Transpirinenc pel Pas Natural de la Vall d'Aran.\nDespois da recuperaci\u00f3n do Consello Xeral de Ar\u00e1n, a hist\u00f3rica instituci\u00f3n de autogoberno do Val de Ar\u00e1n, coa aprobaci\u00f3n da Lei 16/1990, de 13 de xu\u00f1o, ga\u00f1ou as elecci\u00f3ns con Coalici\u00f3 Aranesa-Converg\u00e8ncia i Uni\u00f3 (CA-CiU), integrada por Converg\u00e9ncia Democratica Aranesa, \u00e1 que pertence Pilar Busquets, e Uni\u00f3 Democr\u00e0tica Aranesa. Despois destas primeiras elecci\u00f3ns, o 26 de maio de 1991, foi investida S\u00edndica de Ar\u00e1n. Dous anos m\u00e1is tarde a coalici\u00f3n rompeuse e a s\u00faa compa\u00f1eira Amparo Serrano Iglesias, de UDA, presentou unha moci\u00f3n de censura que recibiu o apoio de Unitat d'Aran e Pilar Busquets perdeu o cargo.\nTam\u00e9n foi deputada do Parlament de Catalunya por CiU nas elecci\u00f3ns de 1984 e 1988."}
{"id": "331857", "revid": "10599", "url": "https://gl.wikipedia.org/wiki?curid=331857", "title": "Maria Pilar Busquets", "text": ""}
{"id": "331858", "revid": "10599", "url": "https://gl.wikipedia.org/wiki?curid=331858", "title": "Pilar Busquets", "text": ""}
{"id": "331859", "revid": "18868", "url": "https://gl.wikipedia.org/wiki?curid=331859", "title": "Spotlight (filme de 2015)", "text": ""}
{"id": "331860", "revid": "12452", "url": "https://gl.wikipedia.org/wiki?curid=331860", "title": "Igrexa Greco-cat\u00f3lica H\u00fangara", "text": ""}
{"id": "331861", "revid": "12452", "url": "https://gl.wikipedia.org/wiki?curid=331861", "title": "Premios Oscar 2015", "text": ""}
{"id": "331862", "revid": "98629", "url": "https://gl.wikipedia.org/wiki?curid=331862", "title": "Nacionalismo aran\u00e9s", "text": "O nacionalismo aran\u00e9s ou aranesismo \u00e9 un movemento que reivindica a creaci\u00f3n dun pacto de libre uni\u00f3n do Val de Ar\u00e1n respecto a Catalu\u00f1a. Fundam\u00e9ntase sobre a base da s\u00faa lingua (o aran\u00e9s), cultura e identidade diferentes das de Catalu\u00f1a.\nHistoria.\nO Val de Ar\u00e1n tivo un reco\u00f1ecemento pol\u00edtico propio dende o s\u00e9culo XIV, a\u00ednda que esta identidade non se institucionalizou ata o s\u00e9culo XXI. Formaba parte do Reino de Arag\u00f3n e en 1313 os cabezas de familia do val votaron a favor de manterse ligados ao Principado de Catalu\u00f1a. Como consecuencia, o rei Xaime II firmou a \"Querim\u00f2nia\", que se converter\u00eda na Carta Magna do Aran e manter\u00edase ata finais do s\u00e9culo XIX, cando o Estado espa\u00f1ol anulou as instituci\u00f3ns de autogoberno e incorporou o Ar\u00e1n \u00e1 provincia de Lleida. Coa restauraci\u00f3n da Generalitat de Catalu\u00f1a en 1979 creouse a Lei de Ar\u00e1n de 1990, que reco\u00f1ec\u00eda as instituci\u00f3ns de autogoberno e a lingua propia, convertida en vehicular no ensino e feita oficial en todo o territorio de Catalu\u00f1a dende 2010.\nO primeiro en falar de aranesismo foi Unitat d'Aran (UA). En 2006, un ano antes de que Paco Boya fora nomeado S\u00edndico de Ar\u00e1n, UA fixo p\u00fablico un documento de mellora da xesti\u00f3n pol\u00edtica e de obxectivos de autogoberno no que incid\u00eda no concepto do aranesismo: \u00abConstru\u00edr un novo aranesismo, m\u00e1is c\u00edvico e transversal, claro defensor dunha identidade aberta, onde o cidad\u00e1n, independentemente das s\u00faas orixes, preferencias ou pertenza social, sexa o centro de gravidade das pol\u00edticas das nosas instituci\u00f3ns\u00bb.\nO aranesismo tam\u00e9n forma parte da ideolox\u00eda de Converg\u00e9ncia Democratica Aranesa (CDA), que en 2014 aprobou o documento \"Cam\u00ed de l'aranesisme modern\", que expo\u00f1\u00eda que este movemento ent\u00e9ndese dende unha \u00f3ptica de defensa dun pa\u00eds milenario, hist\u00f3rico e democr\u00e1tico; establec\u00eda tam\u00e9n un v\u00ednculo directo entre os beneficios dunha Catalu\u00f1a independente e o Val de Ar\u00e1n.\nActualmente o Val de Ar\u00e1n conta cunha asemblea propia chamada Consello Xeral de Ar\u00e1n. O Consello aprobou por unanimidade en 2005 un documento no que solicitaba que o novo estatuto de autonom\u00eda de Catalu\u00f1a establecera un pacto de libre uni\u00f3n do Ar\u00e1n con Catalu\u00f1a. Finalmente, en 2015 aprobouse no Parlamento de Catalu\u00f1a a nova Lei de Ar\u00e1n, que protexe a identidade e cultura aranesas, incrementa as competencias do Consello Xeral e reco\u00f1ece o Val de Ar\u00e1n como \"realidade nacional occitana\", ademais de outorgar aos araneses o dereito de decidir o seu futuro.\nO Val de Ar\u00e1n conta cun himno nacional, chamado \"Montanhes araneses\", oficializado en 2008 polo Consello Xeral, e unha bandeira baseada na de Occitania.\nMovementos pol\u00edticos aranesistas.\nOs partidos pol\u00edticos que se definen como aranesistas son:"}
{"id": "331863", "revid": "56817", "url": "https://gl.wikipedia.org/wiki?curid=331863", "title": "Ar\u00e1n", "text": "O top\u00f3nimo Ar\u00e1n pode referirse a:"}
{"id": "331865", "revid": "10599", "url": "https://gl.wikipedia.org/wiki?curid=331865", "title": "Aranesismo", "text": ""}
{"id": "331866", "revid": "23204", "url": "https://gl.wikipedia.org/wiki?curid=331866", "title": "Bandeira do Val de Ar\u00e1n", "text": "A bandeira do Val de Ar\u00e1n foi aprobada en sesi\u00f3n plenaria polo Consello Xeral de Ar\u00e1n o 11 de outubro de 1993.\n\u00c9 unha bandeira apaisada, de proporci\u00f3ns dous de alto por tres de longo, de color granate. Ten o escudo do Val de Ar\u00e1n no centro da Cruz de Tolosa, s\u00edmbolo de Occitania, situada no medio da bandeira.\nQuere simbolitzar que Ar\u00e1n est\u00e1 no coraz\u00f3n de Occitania e de todos os occitanos."}
{"id": "331869", "revid": "89787", "url": "https://gl.wikipedia.org/wiki?curid=331869", "title": "Ter\u00e7on", "text": "Un ter\u00e7on \u00e9 unha divisi\u00f3n xeogr\u00e1fica propia do Val de Ar\u00e1n. Estivo vixente dende a concesi\u00f3n da Querim\u00f2nia en 1313 ata a abolici\u00f3n en 1834 coa nova divisi\u00f3n provincial. Mant\u00edvose tradicionalmente como elemento identitario e restaurouse en 1990 como circunscrici\u00f3n electoral para o Consello Xeral de Ar\u00e1n.\nHistoria.\nO nome de ter\u00e7ons ven de que inicialmente eran tres demarcaci\u00f3ns: Gar\u00f2s, Vielha e Boss\u00f2st. Os tres ter\u00e7ons correspond\u00edanse coas tres \u00e1reas xeogr\u00e1ficas do val: Naut Aran (\"Alto Ar\u00e1n\"), Mijaran (\"Medio Ar\u00e1n\") e Baish Aran (\"Baixo Ar\u00e1n\"). No s\u00e9culo XVI cada ter\u00e7on subdividiuse en dous subter\u00e7ons que continuaron cham\u00e1ndose ter\u00e7ons:\nA Querim\u00f2nia, outorgada por Xaime o Xusto en 1313, establec\u00eda o Consello Xeral de Ar\u00e1n como \u00f3rgano de goberno propio formado por representantes de cada ter\u00e7on. Os Decretos de Nueva Planta non suprimiron os foros do Val de Ar\u00e1n, pero disminu\u00edron significativamente a autonom\u00eda de goberno. Coa divisi\u00f3n provincial de 1833 o territorio integrouse na provincia de Lleida, coa conseguinte supresi\u00f3n do Consello Xeral e a substituci\u00f3n dos ter\u00e7ons por municipios.\nA\u00ednda que quedaron sen funci\u00f3n administrativa, os ter\u00e7ons continuaron mant\u00e9ndose de forma tradicional entre os habitantes do val como referente identitario e con valor simb\u00f3lico. En 1977, durante a Transici\u00f3n Espa\u00f1ola, constitu\u00eduse unha asociaci\u00f3n popular co nome de Es Ter\u00e7ons para defender os intereses araneses no Estatuto de Autonom\u00eda de Catalu\u00f1a de 1979.\nAdministraci\u00f3n.\nA Lei 16/1990 sobre o r\u00e9xime especial do Val de Ar\u00e1n restitu\u00edu a estrutura administrativa tradicional, superposta \u00e1 estrutura municipal. Nas elecci\u00f3ns ao Consello Xeral de Ar\u00e1n cada ter\u00e7on elixe, ademais, os conselleiros. Cun total de 13, cada ter\u00e7on ten asignado un n\u00famero de conselleiros segundo o n\u00famero de habitantes."}
{"id": "331870", "revid": "19415", "url": "https://gl.wikipedia.org/wiki?curid=331870", "title": "Arvo P\u00e4rt", "text": "Arvo P\u00e4rt, nado en Paide (Estonia) o 11 de setembro de 1935, \u00e9 un compositor estoniano. Dende finais da d\u00e9cada de 1970, P\u00e4rt traballou seguindo un estilo minimalista que emprega a t\u00e9cnica compositiva inventada por el, o tintinnabuli. A s\u00faa m\u00fasica est\u00e1 inspirada en parte no canto gregoriano. P\u00e4rt foi o compositor vivo m\u00e1is interpretado no mundo cinco anos consecutivos."}
{"id": "331875", "revid": "89787", "url": "https://gl.wikipedia.org/wiki?curid=331875", "title": "Bridge of Spies (filme)", "text": "Bridge of Spies (literalmente en galego: \"Ponte de esp\u00edas\") \u00e9 un filme dram\u00e1tico de 2015, dirixido por Steven Spielberg e escrito por Matt Charman, Joel Coen e m\u00e1is Ethan Coen. O filme est\u00e1 protagonizado por Tom Hanks, Mark Rylance, Amy Ryan e Alan Alda. Bas\u00e9ase na detenci\u00f3n do esp\u00eda ruso Rudolf Abel en 1957 e o denominado Incidente do U-2, ocorrido o primeiro de maio de 1960, durante a guerra fr\u00eda.\nA rodaxe comezou o 8 de setembro de 2014 en Brooklyn, Nova York. Touchstone Pictures estreou o filme nos Estados Unidos o 16 de outubro de 2015 e a 20th Century Fox distrib\u00faeo no resto do mundo. En Galicia estreouse coa dobraxe castel\u00e1 en decembro de 2015.\nO filme foi nomeado coma mellor filme nos premios \u00d3scar de 2015, que tivo lugar o 28 de febreiro de 2016. Finalmente conseguiu o \u00d3scar \u00f3 mellor actor secundario para Mark Rylance.\nEnredo.\nO filme narra os feitossucedidos en 1957 en Am\u00e9rica do Norte da detenci\u00f3n do esp\u00eda ruso Rudolf Abel e a s\u00faa acusaci\u00f3n, cuxa defensa encargouse o avogado James B. Donovan e tam\u00e9n o posterior Incidente do U-2, ocorrido en 1960, no que un avi\u00f3n norteamericano caeu derrubado na Uni\u00f3n Sovi\u00e9tica, en plena guerra fr\u00eda. A Donovan encomend\u00f3uselle negociar o troco de Francis Gary Powers, o piloto do avi\u00f3n estadounidense derrubado, por Rudolf Abel.\nProduci\u00f3n.\nDesenvolvemento.\n\"St. James Place\" foi dada a Matt Charman, que escribiu os primeiros inicios do gui\u00f3n. Despois presentoullo a DreamWorks, cuxo co-fundador Steven Spielberg atopouno interesante e decidiu dirixilo. Marc Platt e Kristie Macosko Krieger un\u00edronse coma produtores xunto a Spielberg. Joel Coen e mais Ethan Coen revisaron o gui\u00f3n orixinal de Matt Charman. En xu\u00f1o de 2014, 20th Century Fox estivo de acordo en financiar lo filme coa DreamWorks e Participant, cos dereitos de distribuci\u00f3n sendo divididos entre a Disney e a Fox.\nElecci\u00f3n do elenco.\nEn maio de 2014, anunciouse que Tom Hanks ser\u00eda James B. Donovan e Mark Rylance ser\u00eda o co-protagonista xusto a Hanks. Amy Ryan, Alan Alda, Billy Magnussen e Eve Hewson, tam\u00e9n estar\u00edan no filme. Participant Media co-producir\u00e1 a pel\u00edcula.\nRodaxe.\nA rodaxe empezou o 8 de setembro de 2014 en Brooklyn, Nova York. O 14 de setembro, a filmaci\u00f3n ocorreu en DUMBO. O 15 de setembro, continuou en Astoria, entre o Parque Astoria e Ditmars Boulevard. A filmaci\u00f3n foi feita en 18 Street e a Avenida 26 en Astoria. O 26 de setembro, a filmaci\u00f3n ocorreu en Henry Street e Love Lane en Brooklyn Heights. O 19 de setembro, en Hicks Street e Pineapple Street.\nA comezos de outubro, despois de rematar a rodaxe en Nova York, a produci\u00f3n continuou nos Babelsberg Studio en Berl\u00edn e Potsdam (Alema\u00f1a). A filmaci\u00f3n empezou no Aeroporto de Berl\u00edn-Tempelhof en outubro. Angela Merkel visitou o set. A fotograf\u00eda principal terminou o 4 de decembro. A filmaci\u00f3n tam\u00e9n tivo lugar en Wroc\u0142aw, Polonia en novembro.\nPosproduci\u00f3n.\nO 2 de outubro de 2014, Michael Kahn foi confirmado como o editor do filme.\nEstrea.\nO filme tivo a s\u00faa estrea o 4 de outubro no Festival de Cinema de Nova York e o 16 de outubro de 2015 nos Estados Unidos. En Galicia estreouse coa dobraxe castel\u00e1 en decembro de 2015.\nA Walt Disney Studios Motion Pictures distrib\u00fae o filme en Am\u00e9rica do Norte por Touchstone Pictures.\nPremios e nomeamentos.\nEntre outro premios o filme est\u00e1 nomeado con seis estatuillas para os premios \u00d3scar 2015, que ter\u00e1n lugar o 28 de febreiro de 2016. Entre os nomeamentos figuran:"}
{"id": "331876", "revid": "25871", "url": "https://gl.wikipedia.org/wiki?curid=331876", "title": "Quate L\u00f2cs", "text": "Quate L\u00f2cs \u00e9 un ter\u00e7on tradicional do Val de Ar\u00e1n, utilizado como circunscrici\u00f3n territorial para as elecci\u00f3ns ao Consello Xeral de Ar\u00e1n. Corresp\u00f3ndese cos municipios de Bausen, Boss\u00f2st, Canejan e Les.\nFormouse no s\u00e9culo XVI ao dividirse en dous o antigo ter\u00e7on de Boss\u00f2st. Dende a restauraci\u00f3n da estrutura administrativa tradicional do Val de Ar\u00e1n en 1990, elixe 3 dos 13 conselleiros do Consello Xeral de Ar\u00e1n."}
{"id": "331878", "revid": "18868", "url": "https://gl.wikipedia.org/wiki?curid=331878", "title": "Bridge of Spies", "text": ""}
{"id": "331879", "revid": "25871", "url": "https://gl.wikipedia.org/wiki?curid=331879", "title": "Puj\u00f2lo", "text": "Puj\u00f2lo \u00e9 un ter\u00e7on tradicional do Val de Ar\u00e1n, utilizado como circunscrici\u00f3n territorial para as elecci\u00f3ns ao Consello Xeral de Ar\u00e1n. Corresp\u00f3ndese cos antigos municipios de Salard\u00fa, Gessa, Tred\u00f2s e Bagergue, hoxe integrados no municipio de Naut Aran.\nFormouse no s\u00e9culo XVI ao dividirse en dous o antigo ter\u00e7on de Gar\u00f2s. Dende a restauraci\u00f3n da estrutura administrativa tradicional do Val de Ar\u00e1n en 1990, elixe 2 dos 13 conselleiros do Consello Xeral de Ar\u00e1n."}
{"id": "331880", "revid": "22570", "url": "https://gl.wikipedia.org/wiki?curid=331880", "title": "Marcatosa", "text": "Marcatosa \u00e9 un ter\u00e7on tradicional do Val de Ar\u00e1n, utilizado como circunscrici\u00f3n territorial para as elecci\u00f3ns ao Consello Xeral de Ar\u00e1n. Corresp\u00f3ndese coa parte norte do concello de Vielha e Mijaran: Vilac, Aub\u00e8rt, Betlan, Mont, Montcorbau, Arr\u00f2s e Vila.\nFormouse no s\u00e9culo XVI ao dividirse en dous o antigo ter\u00e7on de Vielha. Dende a restauraci\u00f3n da estrutura administrativa tradicional do Val de Ar\u00e1n en 1990, elixe 1 dos 13 conselleiros do Consello Xeral de Ar\u00e1n."}
{"id": "331881", "revid": "25871", "url": "https://gl.wikipedia.org/wiki?curid=331881", "title": "Irissa", "text": "Irissa ou Lairissa \u00e9 un ter\u00e7on tradicional do Val de Ar\u00e1n, utilizado como circunscrici\u00f3n territorial para as elecci\u00f3ns ao Consello Xeral de Ar\u00e1n. Corresp\u00f3ndese cos municipios de Arres, Es B\u00f2rdes e Vilam\u00f2s.\nFormouse no s\u00e9culo XVI ao dividirse en dous o antigo ter\u00e7on de Boss\u00f2st. Dende a restauraci\u00f3n da estrutura administrativa tradicional do Val de Ar\u00e1n en 1990, elixe 1 dos 13 conselleiros do Consello Xeral de Ar\u00e1n."}
{"id": "331882", "revid": "7802", "url": "https://gl.wikipedia.org/wiki?curid=331882", "title": "Casti\u00e8ro", "text": "Casti\u00e8ro \u00e9 un ter\u00e7on tradicional do Val de Ar\u00e1n, utilizado como circunscrici\u00f3n territorial para as elecci\u00f3ns ao Consello Xeral de Ar\u00e1n. Corresp\u00f3ndese coa parte sur do municipio de Vielha e Mijaran: Vielha, Gausac, Casau, Betren, Escunhau e Casarilh.\nFormouse no s\u00e9culo XVI ao dividirse en dous o antigo ter\u00e7on de Vielha. Dende a restauraci\u00f3n da estrutura administrativa tradicional do Val de Ar\u00e1n en 1990, elixe 4 dos 13 conselleiros do Consello Xeral de Ar\u00e1n."}
{"id": "331883", "revid": "7802", "url": "https://gl.wikipedia.org/wiki?curid=331883", "title": "Arties e Gar\u00f2s", "text": "Arties e Gar\u00f2s, antigamente Arties, \u00e9 un ter\u00e7on tradicional do Val de Ar\u00e1n, utilizado como circunscrici\u00f3n territorial para as elecci\u00f3ns ao Consello Xeral de Ar\u00e1n. Corresp\u00f3ndese co antigo municipio de Arties e Gar\u00f2s, hoxe parte do municipio de Naut Aran.\nFormouse no s\u00e9culo XVI ao dividirse en dous o antigo ter\u00e7on de Gar\u00f2s. Dende a restauraci\u00f3n da estrutura administrativa tradicional do Val de Ar\u00e1n en 1990, elixe 2 dos 13 conselleiros do Consello Xeral de Ar\u00e1n."}
{"id": "331884", "revid": "1131", "url": "https://gl.wikipedia.org/wiki?curid=331884", "title": "Naut Aran", "text": "Naut Aran (\"Alto Ar\u00e1n\" ata 1981, \"Alt Aran\" entre 1981 e 1995) \u00e9 un concello do Val de Ar\u00e1n, na provincia de Lleida. Ti\u00f1a en 2014 unha poboaci\u00f3n de 1.782 habitantes.\nConstitu\u00eduse como municipio en 1967 pola fusi\u00f3n dos termos de Arties, Salard\u00fa, Gessa, Tred\u00f2s, Montgarri e Bagergue. Est\u00e1 formado por cinco entidades descentralizadas: Arties e Gar\u00f2s (no ter\u00e7on do mesmo nome), Bagergue, Gessa, Tred\u00f2s e Unha (estes no ter\u00e7on de Puj\u00f2lo). A capital municipal \u00e9 Salard\u00fa.\nO acceso a Naut Aran dende a cara sur dos Pireneos faise pola estrada C-28, que atravesa o Porto da Bonaigua e conecta o Val de Ar\u00e1n co Pallars Sobir\u00e0. No municipio at\u00f3pase a estaci\u00f3n de esqu\u00ed Vaqu\u00e8ira-Beret, unha das m\u00e1is extensas dos Pireneos."}
{"id": "331885", "revid": "10599", "url": "https://gl.wikipedia.org/wiki?curid=331885", "title": "Vaqu\u00e8ira-Beret", "text": ""}
{"id": "331886", "revid": "1131", "url": "https://gl.wikipedia.org/wiki?curid=331886", "title": "Boss\u00f2st", "text": "Boss\u00f2st (en catal\u00e1n: \"Bossost\") \u00e9 un concello do Val de Ar\u00e1n, na provincia de Lleida. Est\u00e1 situado no ter\u00e7on de Quate L\u00f2cs, xunto ao r\u00edo Garona.\nTi\u00f1a en 2014 unha poboaci\u00f3n de 1.140 habitantes."}
{"id": "331887", "revid": "1131", "url": "https://gl.wikipedia.org/wiki?curid=331887", "title": "Les", "text": "Les \u00e9 un concello do Val de Ar\u00e1n, na provincia de Lleida. Est\u00e1 situado no ter\u00e7on de Quate L\u00f2cs, xunto ao r\u00edo Garona. Ti\u00f1a en 2014 unha poboaci\u00f3n de 968 habitantes.\n\u00c9 co\u00f1ecido polas s\u00faas augas termais (Banhs de Les) e pola tradici\u00f3n do Haro, un tronco de abeto que se planta o d\u00eda de San Pedro na praza da vila e se queima na noite de San Xo\u00e1n."}
{"id": "331888", "revid": "5863", "url": "https://gl.wikipedia.org/wiki?curid=331888", "title": "Truman (filme)", "text": "Truman \u00e9 un filme hispano-arxentino de 2015 dirixido por Cesc Gay. No 2015, no 63 Festival Internacional de Cine de Donostia, recibe a Cuncha de Prata ao mellor actor, os protagonistas: Ricardo Dar\u00edn e Javier C\u00e1mara. En febreiro de 2016 recibe cinco premios Goya, entre eles o de Mellor filme, mellor direcci\u00f3n (Cesc Gay), mellor interpretaci\u00f3n masculina protagonista (Ricardo Dar\u00edn) e secundaria (Javier C\u00e1mara), mellor gui\u00f3n orixinal (Cesc Gay e Tom\u00e1s Aragay) e mellor montaxe (Pablo Barbieri).\nEnredo.\nO filme trata sobre as vivencias que comparten dous amigos que se atopan cando un deles (Tom\u00e1s) visita inesperadamente ao outro (Juli\u00e1n). Ambos os dous, mediante o f\u00edo condutor do can de Juli\u00e1n (\"Truman\"), compartir\u00e1n momentos emotivos e sorprendentes relacionados coa situaci\u00f3n complicada que vive este \u00faltimo.\nRecepci\u00f3n.\nO filme foi recibido con grandes eloxios. Carlos Boyero, na s\u00faa cr\u00edtica de \"El Pa\u00eds\", resalta que \u00aba\u00ednda que o que narra \u00e9 tr\u00e1xico, o director non renuncia a provocarnos o sorriso, ao ton agridoce, a momentos de comedia, ao humor c\u00e1ustico. O xeito de contar a historia \u00e9 precisa, suxerente, elegante, sutil e complexa\u00bb . En \"Fotogramas\", calif\u00edcana como \u00abunha pel\u00edcula am\u00e1bel, que encantar\u00e1 ao p\u00fablico por evitar intelixentemente o dram\u00f3n, e apostar pola emoci\u00f3n e a tenrura\u00bb . LLuis Bonet, de \"La Vanguardia\", afirma que \u00abTruman parec\u00eda ter aberta a porta ao drama lacrim\u00f3xeno, mais os seus intelixentes toques de comedia converten o riso nun detonante de sentimentos ocultos\u00bb .\nNo estranxeiro tam\u00e9n recibiu cr\u00edticas positivas. Gran parte da cr\u00edtica loa tam\u00e9n as interpretaci\u00f3ns de ambos os dous protagonistas. Boyero describiu a interpretaci\u00f3n de Dar\u00edn como \u00abun recital inesquec\u00edbel\u00bb. Beatriz Mart\u00ednez, de \"El Peri\u00f3dico\", constata que \u00abRicardo Dar\u00edn e Javier C\u00e1mara bordan o seu traballo nunha pel\u00edcula sutil e afastada do sentimentalismo doado\u00bb .\nPalmar\u00e9s.\nO filme ten recibido numerosos premios e nomeamentos, nos que salientan:"}
{"id": "331889", "revid": "18868", "url": "https://gl.wikipedia.org/wiki?curid=331889", "title": "Premio Goya \u00f3 mellor filme", "text": ""}
{"id": "331890", "revid": "1131", "url": "https://gl.wikipedia.org/wiki?curid=331890", "title": "Arres", "text": "Arres \u00e9 un concello do Val de Ar\u00e1n, na provincia de Lleida. Est\u00e1 situado no ter\u00e7on de Irissa.\nTi\u00f1a en 2014 unha poboaci\u00f3n de 73 habitantes, repartidos en 3 entidades de poboaci\u00f3n: Arres de Jos (capital), Arres de Sus e Era Bordeta.\nNo municipio at\u00f3pase a Mina Vict\u00f2ria, un antigo xacemento de blenda e chumbo."}
{"id": "331891", "revid": "1131", "url": "https://gl.wikipedia.org/wiki?curid=331891", "title": "Bausen", "text": "Bausen (en catal\u00e1n: \"Baus\u00e9n\") \u00e9 un concello do Val de Ar\u00e1n, na provincia de Lleida. Est\u00e1 situado no ter\u00e7on de Quate L\u00f2cs e \u00e9 o concello m\u00e1is setentrional de Catalu\u00f1a e dos Pireneos espa\u00f1ois, lim\u00edtrofe con Francia.\nTi\u00f1a en 2014 unha poboaci\u00f3n de 49 habitantes, repartidos en 3 entidades de poboaci\u00f3n: Bausen, Pontaut e Eth P\u00f2nt de Rei (deshabitado).\nCabe destacar a igrexa de Sant P\u00e8ir, constru\u00edda no s\u00e9culo XVIII."}
{"id": "331892", "revid": "1131", "url": "https://gl.wikipedia.org/wiki?curid=331892", "title": "Es B\u00f2rdes", "text": "Es B\u00f2rdes (\"Las Bordas\" de 1877 a 1982, \"Les Bordes\" de 1982 a 1984) \u00e9 un concello do Val de Ar\u00e1n, na provincia de Lleida. Est\u00e1 situado no ter\u00e7on de Irissa, na confluencia dos r\u00edos Garona e Eth Jo\u00e8u, na fronteira con Francia.\nTi\u00f1a en 2014 unha poboaci\u00f3n de 234 habitantes, repartidos en 4 entidades de poboaci\u00f3n: Arr\u00f3, Beg\u00f2s, Ben\u00f2s e Es B\u00f2rdes.\nCabe destacar Era Artiga de Lin, monte cun santuario e un refuxio de monta\u00f1a, e a igrexa da Mair de Diu deth Roser."}
{"id": "331893", "revid": "1131", "url": "https://gl.wikipedia.org/wiki?curid=331893", "title": "Vilam\u00f2s", "text": "Vilam\u00f2s (en catal\u00e1n: \"Vilam\u00f3s\") \u00e9 un concello do Val de Ar\u00e1n, na provincia de Lleida. Est\u00e1 situado no ter\u00e7on de Irissa, xunto ao r\u00edo Garona.\nTi\u00f1a en 2014 unha poboaci\u00f3n de 171 habitantes, repartidos en 2 entidades de poboaci\u00f3n: Era Bordeta e Vilam\u00f2s.\nA vila de Vilam\u00f2s at\u00f3pase a 1.255 metros de altitude. Cabe destacar a igrexa parroquial de Santa Maria, un edificio de orixe rom\u00e1nica (s\u00e9culo XII, con elementos anteriores), reformada no s\u00e9culo XVII."}
{"id": "331894", "revid": "10599", "url": "https://gl.wikipedia.org/wiki?curid=331894", "title": "La Bonaigua", "text": "La Bonaigua (en catal\u00e1n: \"Port de la Bonaigua\") \u00e9 un porto de monta\u00f1a do Pireneo catal\u00e1n, a 2.076 metros de altitude, lim\u00edtrofe entre as comarcas do Val de Ar\u00e1n e o Pallars Sobir\u00e0. Une as vilas de Salard\u00fa e Val\u00e8ncia d'\u00c0neu. Administrativamente pertence ao concello de Alt \u00c0neu.\nAntigamente era, xunto co t\u00fanel de Vielha, o \u00fanico paso que permit\u00eda chegar ao Val de Ar\u00e1n dende o resto de Catalu\u00f1a. A ermida e refuxio da Virxe das Ares era un punto estrat\u00e9xico de descanso e refuxio. A principios do s\u00e9culo XX abriuse un cami\u00f1o de terra, apto para o tr\u00e1nsito rodado, que co tempo acabou formando parte da estrada C-28.\nNo lado aran\u00e9s abriu en 1964 a estaci\u00f3n de esqu\u00ed de Baqueira Beret que foi crecendo ata a actualidade, na que os seus remontadores at\u00f3panse aos dous lados do porto e tam\u00e9n no medio do paso."}
{"id": "331897", "revid": "56817", "url": "https://gl.wikipedia.org/wiki?curid=331897", "title": "Strudel", "text": "O strudel \u00e9 un doce orixinario de Austria e Alema\u00f1a, elaborado cunha masa de follado reenchida xeralmente con maz\u00e1s aromatizadas con canela e pasas, que se enrola e se coce no forno. O m\u00e1is co\u00f1ecido \u00e9 o de maz\u00e1 ou \"Apfelstrudel\". Tam\u00e9n \u00e9 co\u00f1ecido o \"Topfenstrudel\", elaborado con queixo quark.\nO nome \"strudel\" significa \"remu\u00ed\u00f1o\" en alem\u00e1n, pola forma pregada que se lle d\u00e1 \u00e1 masa. O strudel ser\u00eda unha reelaboraci\u00f3n do doce baclava, t\u00edpico de Oriente Pr\u00f3ximo, feito de camadas de masa filo que se reenchen con froitos secos, especialmente anacardios, pistachos ou am\u00e9ndoas, e ba\u00f1ado en mel.\nAtopamos variantes do strudel nas gastronom\u00edas de varios pa\u00edses de Am\u00e9rica do Sur, por mor da emigraci\u00f3n alem\u00e1 a estas terras. Na Arxentina atopamos un \"strudel\" feito con carne e uvas pasas, con recheo de empanada de carne e azucre glas por riba. Na Selva Central do Per\u00fa, as colonias alem\u00e1s, como a asentada en Oxapampa, preparan un strudel de banana, unha adaptaci\u00f3n da s\u00faa gastronom\u00eda tradicional aos ingredientes locais."}
{"id": "331900", "revid": "98629", "url": "https://gl.wikipedia.org/wiki?curid=331900", "title": "Era Querim\u00f2nia", "text": "Era Querim\u00f2nia \u00e9 un conxunto de privilexios outorgados polo rei Xaime II de Arag\u00f3n ao Val de Ar\u00e1n en 1313 e que constit\u00fae o dereito hist\u00f3rico do Ar\u00e1n.\nOs privilexios foron outorgados dende Lleida polo rei Xaime II o 23 de agosto de 1313. Conced\u00e9ronse despois do retorno do Val de Ar\u00e1n ao dominio da Coroa de Arag\u00f3n e unha vez finalizada a administraci\u00f3n do val por parte dos reis de Mallorca.\nForon confirmados polo rei Afonso IV de Arag\u00f3n en 1328 e respectados tam\u00e9n por Pedro IV de Arag\u00f3n despois de aceptar a oposici\u00f3n aranesa a venda do territorio ao conde Hug Roger II de Pallars Sobir\u00e0 en 1385. O rei Xo\u00e1n II de Arag\u00f3n concedeu aos araneses varias exenci\u00f3ns e dereitos, e en 1389 as Cortes de Monz\u00f3n declararon o Val parte do territorio do Principado de Catalu\u00f1a (integraci\u00f3n confirmada despois pola Generalitat de Catalu\u00f1a) durante o interregno posterior \u00e1 morte de Marti\u00f1o o Humano en 1410, que po\u00f1\u00eda fin \u00e1 independencia do Val de Ar\u00e1n, que ata ent\u00f3n s\u00f3 estivera vinculado a Catalu\u00f1a pola comunidade de Sobir\u00e0. A Querim\u00f2nia foi confirmada tam\u00e9n por Filipe V de Espa\u00f1a pola fidelidade aranesa \u00e1 causa borb\u00f3nica, sendo confirmada tam\u00e9n por Fernando VII (1817) e Isabel II (1846)."}
{"id": "331901", "revid": "10599", "url": "https://gl.wikipedia.org/wiki?curid=331901", "title": "Querim\u00f2nia", "text": ""}
{"id": "331902", "revid": "1131", "url": "https://gl.wikipedia.org/wiki?curid=331902", "title": "Nadelas", "text": ""}
{"id": "331903", "revid": "23204", "url": "https://gl.wikipedia.org/wiki?curid=331903", "title": "Bebida de soia", "text": "A bebida de soia, \u00e1s veces mal chamada \"leite de soia\", \u00e9 un produto (\"leite vexetal\") que se extrae das sementes da soia, remolladas e mo\u00eddas, \u00e1s que se lles engade auga, e que se utiliza como substituto do leite de orixe animal. Hoxe en d\u00eda pode atoparse en calquera supermercado en Galicia, a\u00ednda que tam\u00e9n se pode producir no fogar a partir dos legumes.\nConstit\u00fae unha alternativa ao leite, especialmente na alimentaci\u00f3n vexetariana estrita e en dietas hipolip\u00eddicas, por mor da s\u00faa aparencia abrancazada e \u00e1 s\u00faa achega de prote\u00ednas. Nutricionalmente \u00e9 de mediana dixesti\u00f3n, carece de colesterol e ten a metade de graxas e calor\u00edas que o leite enteiro, a mesma cantidade de vitaminas B e m\u00e1is ferro que o leite de vaca. O mesmo que esta, tam\u00e9n ten compo\u00f1entes alerx\u00e9nicos, a\u00ednda que \u00e9 apta para intolerantes \u00e1 lactosa.\nAs comercializadas actualmente adoitan estar enriquecidas con cobalamina (vitamina B12), de dif\u00edcil obtenci\u00f3n nunha alimentaci\u00f3n vexetariana estrita. \u00dasase en multitude de receitas, substitu\u00edndo en ocasi\u00f3ns produtos que vexetarianos estritos e veganos non consomen por este elemento, como no caso da lactonesa, substituto da maionesa, realizado con leite (en caso de seguir unha dieta omn\u00edvora, tam\u00e9n pode ser leite de vaca o que substit\u00faa o ovo).\nCons\u00f3mese dende hai 2.000 anos.\nEfectos na sa\u00fade.\nMalia posu\u00edr unha serie de vantaxes e cualidades nutricionais, a comunidade cient\u00edfica non se pon de acordo sobre si en realidade se trata ou non dunha bebida aconsellable para o consumo humano, sen existir antes unha prescrici\u00f3n nutricional ou m\u00e9dica. Alg\u00fans estudos cient\u00edficos constataron que o consumo regular de leite de soia poder\u00eda causar efectos negativos sobre as hormonas, a fertilidade e o sistema inmunitario por mor da existencia na s\u00faa composici\u00f3n de xeniste\u00edna, unha isoflavona que causa alteraci\u00f3ns no p\u00e1ncreas e na tiroide, e que \u00e9 un composto xenot\u00f3xico para o esperma."}
{"id": "331904", "revid": "18868", "url": "https://gl.wikipedia.org/wiki?curid=331904", "title": "Leite de vaca", "text": ""}
{"id": "331905", "revid": "18868", "url": "https://gl.wikipedia.org/wiki?curid=331905", "title": "Leite de soia", "text": ""}
{"id": "331911", "revid": "56817", "url": "https://gl.wikipedia.org/wiki?curid=331911", "title": "Leite vexetal", "text": "O leite vexetal \u00e9 unha bebida que procede dunha fonte vexetal de aspecto e propiedades nutricionais semellantes ao do leite de orixe animal que se emprega como substituto deste en dietas especiais, especialmente vexetarianas e veganas.\nElab\u00f3ranse con froitos secos, cereais e sementes de legumes, tendo un aspecto semellante ao do leite de orixe animal. A variedade m\u00e1is popular \u00e9 a bebida de soia. Hai diversas raz\u00f3ns para consumir \"leite\" de orixe vexetal, como: a intolerancia \u00e1 lactosa, crenzas relixiosas, veganismo. A respecto das propiedades nutricionais hai desconformidade na comunidade cient\u00edfica en comparaci\u00f3n co leite animal."}
{"id": "331912", "revid": "18868", "url": "https://gl.wikipedia.org/wiki?curid=331912", "title": "Bocoi", "text": ""}
{"id": "331913", "revid": "18868", "url": "https://gl.wikipedia.org/wiki?curid=331913", "title": "Tonel", "text": ""}
{"id": "331914", "revid": "1131", "url": "https://gl.wikipedia.org/wiki?curid=331914", "title": "Pipa", "text": "O termo pipa p\u00f3dese referir a:"}
{"id": "331915", "revid": "89787", "url": "https://gl.wikipedia.org/wiki?curid=331915", "title": "Fauna Europaea", "text": "Fauna Europaea \u00e9 unha base de datos en li\u00f1a de nomes cient\u00edficos e \u00e1reas dedistribuci\u00f3n de todos os animais pluricelulares terrestres e de auga doce europeos.\nA s\u00faa construci\u00f3n foi inicialmente promovida pola Uni\u00f3n Europea (2000-2004). O proxecto est\u00e1 coordinado pola Universidade de \u00c1msterdam."}
{"id": "331916", "revid": "23204", "url": "https://gl.wikipedia.org/wiki?curid=331916", "title": "Semente de xirasol", "text": "As sementes de xirasol son sementes comest\u00edbeis dos aquenios do xirasol (\"Helianthus annuus\"). Adoitan venderse con ou sen casca, torradas e salgadas como aperitivo, co\u00f1ecido como pebidas. Tam\u00e9n son com\u00fans as pebidas de cabaza. Existen distintas variedades de pebids, dependendo da variedade de xirasol; ademais de se empregar na alimentaci\u00f3n humana, algunhas delas empr\u00e9ganse en alimentaci\u00f3n animal, especialmente de aves, en cuxo caso non se salgan.\nHistoria.\nEn orixe, o xirasol bravo procede de Am\u00e9rica do Norte e Centroam\u00e9rica, a\u00ednda que a comercializaci\u00f3n da planta aconteceu por vez primeira en Rusia. Por\u00e9n, os nativos americanos empregaron diferentes cultivares, cuxa produci\u00f3n de sementes era diversa: hab\u00edaas de cor do mel, abrancazadas, e a variedade m\u00e1is co\u00f1ecida, a pebida con raias brancas e negras.\nDits nativos empregaban as sementes de xirasol de diversa forma: pod\u00edan moer a semente e utilizala para facer tortas en forma de pan. En ocasi\u00f3ns mesturaban as sementes con cabaza ou millo. \u00c9 moi prob\u00e1bel que incluso fabricasen un aceite que utilizasen na elaboraci\u00f3n do pan. Outros usos alleos \u00e1 alimentaci\u00f3n eran: como colorante, tinguindo roupas ou o propio corpo, con funci\u00f3n decorativa; e como aceite, empregado na pel e o cabelo. Hab\u00eda cerimonias onde tanto a semente de xirasol como a propia planta eran un elemento utilizado.\nValor nutritivo.\nAs pebidas de xirasol son un alimento hipergraxo, moi rico en minerais e con algunhas vitaminas. Conte\u00f1en por cada 100 g de produto, 49,57 g de l\u00edpidos, 8,76 g de gl\u00edcidos e 22,78 g de prote\u00ednas. Te\u00f1en unha porcentaxe de materia seca de 92,53%, de extracto et\u00e9reo de 32,65%, de fibra cr\u00faa de 26,61%, de cinzas de 3,72% e de extracto libre de nitr\u00f3xeno de 16,08%. O seu valor enerx\u00e9tico por cada 100 g es de 570 kcal ou 2.390 kJ. En canto \u00e1 s\u00faa composici\u00f3n en vitaminas e minerais (por cada 100 g de produto) destacan, polo seu alto contido, o f\u00f3sforo, con 705\u00a0mg; o magnesio, con 354\u00a0mg; e maila vitamina E, con 4,5\u00a0mg.\nComercializaci\u00f3n.\nSon comercializadas torradas con sal ou sen ela. Tam\u00e9n \u00e9 pos\u00edbel atopalas sen a casca, recibindo logo o nome de \u201cpebidas peladas\u201d."}
{"id": "331917", "revid": "18868", "url": "https://gl.wikipedia.org/wiki?curid=331917", "title": "Pebida de xirasol", "text": ""}
{"id": "331918", "revid": "1576", "url": "https://gl.wikipedia.org/wiki?curid=331918", "title": "Dentario", "text": ""}
{"id": "331919", "revid": "98629", "url": "https://gl.wikipedia.org/wiki?curid=331919", "title": "Bebida de am\u00e9ndoa", "text": "A bebida de am\u00e9ndoa (mal chamada de \"leite de am\u00e9ndoa\") \u00e9 un produto (\"leite vexetal\") coa aparencia do leite de orixe animal, feito con pur\u00e9 de am\u00e9ndoas e auga. \u00c9 popular como unha bebida refrescante no norte de \u00c1frica e Oriente Medio, rexi\u00f3n predominantemente musulm\u00e1. Mais recentemente, tornouse tam\u00e9n unha bebida relativamente popular no occidente, principalmente entre os vexetarianos.\n\u00c9 unha bebida importante no Mediterr\u00e1neo, a rexi\u00f3n m\u00e1is importante na produci\u00f3n de am\u00e9ndoas, desde a Idade Media; a raz\u00f3n para esta popularidade ten que ver coa facilidade en conservar, quer as am\u00e9ndoas, quer a mestura, ao contrario do leite de orixe animal, que ten unha caducidade temper\u00e1, a non ser que sexa transformado en queixo ou outros l\u00e1cteos.\nO leite de am\u00e9ndoas \u00e1s veces substit\u00fae o leite de orixe animal nalgunhas receitas ou no caso de intolerancia \u00e1 lactosa ou dietas especiais vexetarianas ou veganas.\nDiet\u00e9tica.\nA bebida de am\u00e9ndoa prom\u00f3vese coma unha alternativa ao leite de vaca pois:\nContrariamente ao leite de orixe animal, o \"leite\" de am\u00e9ndoas non cont\u00e9n colesterol ou lactosa. Ten moitos menos \u00e1cidos graxos saturados ca o leite de vaca.\nA bebida de am\u00e9ndoa \u00e9 estritamente vexetariana. Tam\u00e9n \u00e9 recomendada coma alternativa \u00e1 bebida de soia para os al\u00e9rxicos \u00e1 soia, ou os que desexan evitar as oleaxinosas polas s\u00faas propiedades estr\u00f3xenas ou polo seu contido en hexano."}
{"id": "331920", "revid": "18868", "url": "https://gl.wikipedia.org/wiki?curid=331920", "title": "Leite de am\u00e9ndoa", "text": ""}
{"id": "331922", "revid": "23204", "url": "https://gl.wikipedia.org/wiki?curid=331922", "title": "Dies irae", "text": "Dies Irae (\"D\u00eda da ira\") \u00e9 un famoso himno latino do s\u00e9culo XIII atribu\u00eddo ao franciscano Tommaso da Celano (1200-1260), amigo e bi\u00f3grafo de Francisco de As\u00eds. Tam\u00e9n se consideraron como posibles autores o papa Gregorio Magno, Bernaldo de Claraval ou os frades dominicos Umbertus e Frangipani. Adoita considerarse o mellor poema en lat\u00edn medieval, e difire do lat\u00edn cl\u00e1sico tanto pola s\u00faa acentuaci\u00f3n (non cuantitativa) como polas s\u00faas li\u00f1as en rima. O metro \u00e9 trocaico. O poema describe o d\u00eda do xu\u00edzo, coa \u00faltima trompeta chamando os mortos perante o trono divino, onde os elixidos se salvar\u00e1n e os condenados ser\u00e1n guindados \u00e1s chamas eternas do inferno.\nEste himno usouse como secuencia na Misa de R\u00e9quiem do rito romano at\u00e9 1970, pero non aparece no Misal Romano de 1970.\nSobre o final.\nO poema deber\u00eda estar completo ao terminar a antepen\u00faltima estrofa. Alg\u00fans eruditos pensan se a continuaci\u00f3n \u00e9 un engadido para servir aos fins de conveniencia lit\u00farxica, xa que a \u00faltima estrofa rompe o esquema de rimas de tres versos en favor de d\u00edsticos rimados; ademais, os dous \u00faltimos versos abandonan a rima en favor da asonancia, e son catal\u00e9cticos.\nUso na liturxia de rito romano.\nA partir do s\u00e9culo XIV incorporouse \u00e1 Misa de Requiem e o Concilio de Trento (1545\u20131563) confirmouno como parte fixa nesta Misa na forma ordinaria do rito romano.\nInspiraci\u00f3n e comentario.\nA inspiraci\u00f3n para este himno parece vir da Vulgata latina na s\u00faa traduci\u00f3n do libro de Sofon\u00edas, vers\u00edculos 15 e 16. \u00c9 interesante na primeira estrofa a menci\u00f3n da Sibila, que adquire un car\u00e1cter prof\u00e9tico, anunciador do fin do mundo xunto co profeta David. O prestixio das sibilas no mundo cat\u00f3lico parece deberse \u00e1 s\u00faa aparici\u00f3n (concretamente da Sibila de Cumas) na \u00c9gloga IV de Virxilio, tan prezada por autores cat\u00f3licos dos primeiros s\u00e9culos.\nFontes manuscritas.\nO texto m\u00e1is antigo at\u00f3pase, con algunhas variaci\u00f3ns menores, nun manuscrito do s\u00e9culo XIII que se conserva na Biblioteca Nacional de N\u00e1poles. Tr\u00e1tase dun Misal franciscano que se pode datar entre 1253 e 1255, posto que non cont\u00e9n o nome de santa Clara de As\u00eds, canonizada en 1255 e que sen d\u00fabida figurar\u00eda se o manuscrito fose posterior a esa data.\nExemplos de composici\u00f3ns.\nExemplos de pasaxes do Dies Irae en composici\u00f3ns de R\u00e9quiem.\nEn case todos os r\u00e9quiems, loxicamente, aparece tam\u00e9n musicada esta secuencia da Misa de defuntos. S\u00f3 Gabriel Faur\u00e9 se nega a facelo, a\u00ednda que incl\u00fae no \"Sanctus\" unha brev\u00edsima referencia musical ao \"Dies irae\". P\u00f3dense destacar os r\u00e9quiems seguintes:"}
{"id": "331926", "revid": "12452", "url": "https://gl.wikipedia.org/wiki?curid=331926", "title": "Coelacanthimorpha", "text": ""}
{"id": "331928", "revid": "12452", "url": "https://gl.wikipedia.org/wiki?curid=331928", "title": "Coelacanthiformes", "text": ""}
{"id": "331929", "revid": "12452", "url": "https://gl.wikipedia.org/wiki?curid=331929", "title": "Celacantiformes", "text": ""}
{"id": "331931", "revid": "12452", "url": "https://gl.wikipedia.org/wiki?curid=331931", "title": "Actinistia", "text": ""}
