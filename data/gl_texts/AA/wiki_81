{"id": "55249", "revid": "23204", "url": "https://gl.wikipedia.org/wiki?curid=55249", "title": "Caseasauria", "text": "Os Caseasaurios son unha das d\u00faas subordes da orde \"Pelycosauria\" dentro da clase \"Synapsida\". A outra suborde leva o nome \"Eupelycosauria\". Xurdiron no Permiano e incl\u00faen a d\u00faas familias, os pequenos insect\u00edvoros e carn\u00edvoros \"Eothyrididae\", e os longos herb\u00edvoros \"Caseidae\".\nClasificaci\u00f3n.\nTaxonom\u00eda.\n?\"Phreatophasma\"\nFilox\u00e9nia.\nSynapsida \n |--Caseasauria\n | |--Eothyrididae\n | |--Caseidae \n |--Eupelycosauria"}
{"id": "55250", "revid": "43749", "url": "https://gl.wikipedia.org/wiki?curid=55250", "title": "Gip\u00fascoa", "text": ""}
{"id": "55256", "revid": "16394", "url": "https://gl.wikipedia.org/wiki?curid=55256", "title": "Pilro bulebule", "text": "O pilro bulebule ou pilro trid\u00e1ctilo (\"Calidris alba\") \u00e9 unha ave lim\u00edcola de pequeno tama\u00f1o.\nDescrici\u00f3n.\nMide de 18 a 21\u00a0cm de lonxitude. No inverno destaca pola s\u00faa plumaxe moi clara: a parte superior \u00e9 gris ou gris moi clara, case branca, a inferior \u00e9 branca. Te\u00f1en unha mancha negra nos ombreiros. As patas e o bico son escuras. Ten tres dedos nos p\u00e9s, faltando o dedo posterior. En voo te\u00f1en aparenza gris pratexada, cunha banda alar branca ben visible.\nReproduci\u00f3n.\nCr\u00eda na tundra \u00e1rtica na tundra e en illas \u00e1rticas coma as Spitzbergen. A subespecie \"Calidris a. alba\" cr\u00eda na zona euroasiatica e a \"C. a. rubida\", na americana.\nA \u00e9poca de cr\u00eda \u00e9 curta. Fan en xeral d\u00faas postas de 3 ou 4 catro ovos de cor verde oliva cada unha.\nH\u00e1bitat \u00e9 distribuci\u00f3n.\nEn inverno aparece a mi\u00fado en praias de area, nas que captura crust\u00e1ceos \u00e9 vermes. \u00c9 carater\u00edstica a s\u00faa habilidade para fuxiren das ondas sen ter que voar. Dependendo das poboboaci\u00f3ns fan s\u00f3 migraci\u00f3ns curtas no inverno ou de longa distancia, que os levan ata Sur\u00e1frica, Australia e Suram\u00e9rica."}
{"id": "55259", "revid": "103786", "url": "https://gl.wikipedia.org/wiki?curid=55259", "title": "Elecci\u00f3ns municipais en Ponteareas", "text": "Estes foron os resultados das elecci\u00f3ns municipais no concello de Ponteareas dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Ponteareas desde a aprobaci\u00f3n da Constituci\u00f3n de 1978."}
{"id": "55261", "revid": "114", "url": "https://gl.wikipedia.org/wiki?curid=55261", "title": "Somozas", "text": ""}
{"id": "55263", "revid": "98629", "url": "https://gl.wikipedia.org/wiki?curid=55263", "title": "Segunda divisi\u00f3n espa\u00f1ola de f\u00fatbol", "text": "O Campionato Nacional de Liga de Segunda Divisi\u00f3n, m\u00e1is co\u00f1ecido como Segunda Divisi\u00f3n e por raz\u00f3ns de patrocinio como LaLiga hypermotion, \u00e9 a segunda categor\u00eda da liga espa\u00f1ola de f\u00fatbol, inmediatamente inferior \u00e1 Primeira Divisi\u00f3n e por riba da Primeira Divisi\u00f3n RFEF. Comezou a desputarse na tempada 1928-29 e desde ent\u00f3n celebrouse sen interrupci\u00f3ns, a excepci\u00f3n dos par\u00f3ns durante a guerra civil, entre 1936 e 1939, e a pandemia por coronavirus en 2020.\n\u00c9 organizada pola Liga de F\u00fatbol Profesional (LFP) dende 1984, cando sucedeu \u00e1 Real Federaci\u00f3n Espa\u00f1ola de F\u00fatbol (RFEF). A Segunda Divisi\u00f3n \u00e9, xunto coa Primeira Divisi\u00f3n, unha das d\u00faas \u00fanicas categor\u00edas con status profesional en Espa\u00f1a, baixo o amparo da LFP. \nAo longo da s\u00faa historia, corenta e seis clubs resultaron campi\u00f3ns de Segunda Divisi\u00f3n, sendo o m\u00e1is laureado con 8 t\u00edtulos o Real Murcia, seguido do Betis (7), e Deportivo da Coru\u00f1a, Sporting de Xix\u00f3n e Real Oviedo (todos con 5). O Osasuna, seguinte no palmar\u00e9s.\nHistoria.\nA liga de Segunda Divisi\u00f3n comezou na tempada 1928\u201329, ao tempo que a Primeira Divisi\u00f3n. Na s\u00faa primeira edici\u00f3n participaron os seguintes clubs:\nAo longo dos anos cambiou o n\u00famero de equipos participantes, as\u00ed como o formato da competici\u00f3n. En 1934 a categor\u00eda dividiuse en varios grupos, unha estrutura que se manter\u00eda durante varios anos, ata 1968, cando se recuperou o grupo \u00fanico que se mant\u00e9n na actualidade. En 1977 pasou a chamarse oficialmente Segunda Divisi\u00f3n A, pola creaci\u00f3n da Segunda Divisi\u00f3n B. Desde 1984 est\u00e1 organizada pola Liga Nacional de F\u00fatbol Profesional (LFP).\nEn 2007 o Granada 74 compr\u00f3u a s\u00faa praza na categor\u00eda ao Ciudad de Murcia, un caso in\u00e9dito no f\u00fatbol espa\u00f1ol, polo que xogou a tempada 2007-2008 en Segunda Divisi\u00f3n, mentres que o Ciudad de Murcia, tras quedar en 4\u00aa posici\u00f3n na liga, f\u00edxoo en Terceira, categor\u00eda na que ocupaba unha praza o seu filial.\nDenominaci\u00f3ns comerciais.\nAs tempadas 2006\u201307 e 2007\u201308 foron as d\u00faas primeiras nas que o campionato tivo unha denominaci\u00f3n comercial, recibindo o nome de \u00abLiga BBVA\u00bb, tras o acordo de patrocinio entre a LFP e o banco BBVA. Entre as tempadas 2008\u201309 e 2015\u201316 a categor\u00eda de prata foi chamada \u00abLiga Adelante\u00bb, debido a que a denominaci\u00f3n do banco pasou a patrocinar a Primeira Divisi\u00f3n.\nDesde a tempada 2016\u201317, o patrocinador principal da LFP \u00e9 o Banco Santander, e a Segunda Divisi\u00f3n chamouse comercialmente \u00abLaLiga 1|2|3\u00bb primeiramente, e desde a tempada 2019\u201320, \u00abLaLiga SmartBank\u00bb.\nSistema de competici\u00f3n.\nA Segunda Divisi\u00f3n \u00e9 un torneo organizado e regulado, conxuntamente coa Primeira Divisi\u00f3n, pola Liga Nacional de F\u00fatbol Profesional (LFP), cuxos membros son os propios clubs participantes.\nA competici\u00f3n disp\u00fatase anualmente, empezando a finais do mes de agosto ou principios de setembro e terminando no mes de maio ou xu\u00f1o do seguinte ano.\nConsta dun grupo \u00fanico integrado por 22 equipos que se enfrontan todos contra todos en d\u00faas ocasi\u00f3ns -unha en campo propio e outra en campo contrario- sumando un total de 42 xornadas. A orde dos encontros dec\u00eddese por sorteo antes de empezar a competici\u00f3n.\nA clasificaci\u00f3n final establ\u00e9cese de acordo aos puntos totais obtidos por cada equipo ao finalizar o campionato. Os equipos obte\u00f1en tres puntos por cada partido ga\u00f1ado, un punto por cada empate e ning\u00fan punto polos partidos perdidos. Se ao finalizar o campionato dous equipos igualan a puntos, os mecanismos para desempatar a clasificaci\u00f3n son os seguintes: \nSe o empate a puntos \u00e9 entre tres ou m\u00e1is clubs, os sucesivos mecanismos de desempate son os seguintes: \nEfectos da clasificaci\u00f3n.\nAo termo da tempada, o equipo que m\u00e1is puntos obte\u00f1a procl\u00e1mase campi\u00f3n de Segunda Divisi\u00f3n e \u00e9 ascendido, xunto co subcampi\u00f3n, a Primeira Divisi\u00f3n. Ademais, desde a tempada 2010/11, tam\u00e9n ascende o ga\u00f1ador dunha promoci\u00f3n disputada entre o terceiro, cuarto, quinto e sexto clasificados. O sistema desta promoci\u00f3n \u00e9 de eliminaci\u00f3n directa a dobre partido, enfront\u00e1ndose o terceiro co sexto, as\u00ed como o cuarto co quinto; os dous vencedores pasar\u00e1n a disputar unha nova eliminatoria a ida e volta, da cal sair\u00e1 o terceiro equipo que ascende a Primeira Divisi\u00f3n. \nO 6 de xullo de 2011, a asemblea da LFP decidiu prescindir da quenda de penaltis nos play-off de ascenso. En caso de empate nos noventa minutos regulamentarios e tam\u00e9n na pr\u00f3rroga, clasificarase ou ascender\u00e1 o equipo con mellor clasificaci\u00f3n durante a liga regular.\nAs prazas vacantes dos equipos ascendidos c\u00f3brenas aqueles que terminan nos tres \u00faltimos postos de Primeira Divisi\u00f3n. Pola s\u00faa banda, os catro \u00faltimos clasificados de Segunda Divisi\u00f3n ao termo da tempada son relegados a Segunda Divisi\u00f3n B, sendo substitu\u00eddos polos ga\u00f1adores das promoci\u00f3ns de ascenso desta categor\u00eda.\nEquipos filiais.\nUn club pode ter un equipo filial en Segunda Divisi\u00f3n se o seu primeiro equipos compite en Primeira Divisi\u00f3n. Se un filial termina a tempada en postos de ascenso directo ou play-off, \u00e9 o seguinte clasificado o que adquire ese dereito ao non poder ascender o equipo filial xa que debe estar sempre polo menos unha divisi\u00f3n por baixo do primeiro equipo. As\u00ed mesmo, se o primeiro equipo descende a Segunda e o seu filial milita na devandita categor\u00eda, este \u00faltimo \u00e9 descendido automaticamente a Segunda Divisi\u00f3n B, a\u00ednda que lograse a permanencia durante a liga regular.\nParticipantes.\nAo longo da historia da competici\u00f3n participaron 168 equipos diferentes, pero s\u00f3 seis deles nunca xogaron nunha categor\u00eda inferior \u00e1 Segunda Divisi\u00f3n, participando por tanto sempre no f\u00fatbol profesional: Valencia, Atl\u00e9tico de Madrid, Espanyol, Sevilla, Sporting de Xix\u00f3n e Real Sociedad.\nEquipos galegos.\nUn total de 12 equipos galegos pasaron pola Segunda Divisi\u00f3n na s\u00faa historia, sendo o Deportivo da Coru\u00f1a o que disputou m\u00e1is tempadas. Tres deles, o Deportivo da Coru\u00f1a, o Celta de Vigo e o Pontevedra CF proclam\u00e1ronse campi\u00f3ns."}
{"id": "55264", "revid": "132", "url": "https://gl.wikipedia.org/wiki?curid=55264", "title": "Valadouro", "text": ""}
{"id": "55266", "revid": "15490", "url": "https://gl.wikipedia.org/wiki?curid=55266", "title": "Elecci\u00f3ns municipais en Vilalba", "text": "Corporaci\u00f3ns democr\u00e1ticas en Vilalba desde a aprobaci\u00f3n da Constituci\u00f3n de 1978."}
{"id": "55269", "revid": "23204", "url": "https://gl.wikipedia.org/wiki?curid=55269", "title": "Segunda Divisi\u00f3n RFEF", "text": "A Segunda Divisi\u00f3n RFEF, chamada oficialmente Campionato Nacional de Liga de Segunda Divisi\u00f3n B (Segunda RFEF), \u00e9 a cuarta categor\u00eda do sistema de ligas de f\u00fatbol masculino de Espa\u00f1a.\nFoi introducida en 1977 como terceira categor\u00eda (entre a Segunda Divisi\u00f3n e a Terceira Divisi\u00f3n) e funcionou deste xeito ata 2021, cando a introduci\u00f3n da nova Primeira Divisi\u00f3n RFEF alterou a xerarqu\u00eda das categor\u00edas do f\u00fatbol espa\u00f1ol. A Segunda B cambiou ent\u00f3n a s\u00faa denominaci\u00f3n, pasando a chamarse Segunda Divisi\u00f3n RFEF, e converteuse na cuarta categor\u00eda.\nA s\u00faa organizaci\u00f3n depende da Real Federaci\u00f3n Espa\u00f1ola de F\u00fatbol. O seu status \u00e9 semiprofesional e, a pesar de non estar integrada na Liga de F\u00fatbol Profesional, gran parte dos seus clubs contan cunha organizaci\u00f3n de car\u00e1cter profesional.\nHistoria.\nA Segunda Divisi\u00f3n B introduciuse na tempada 1977-78 como unha categor\u00eda intermedia entre a Segunda e a Terceira divisi\u00f3n. Inicialmente estaba formada por dous grupos de vinte equipos e ao termo da tempada, o campi\u00f3n e subcampi\u00f3n de cada grupo era ascendidos directamente \u00e1 categor\u00eda de prata, mentres que os tres \u00faltimos clasificados de cada grupo eran relegados de categor\u00eda.\nA tempada 1985-86, con motivo da reduci\u00f3n da Segunda Divisi\u00f3n A, s\u00f3 ascenderon os dous campi\u00f3ns, mentres que os 13 \u00faltimos clasificados de cada grupo quedaron relegados a Terceira. As\u00ed, a tempada 1986-87, de forma transitoria, a Segunda B estivo formada por un grupo \u00fanico de 22 equipos. Ascenderon catro equipos a Segunda A, da que non houbo descensos -pola ampliaci\u00f3n da categor\u00eda de prata de 18 a 20 equipos- e, de igual modo, esa tempada non houbo descensos a Terceira divisi\u00f3n, xa que para a seguinte campa\u00f1a a Segunda B ampliouse a 80 equipos, repartidos en catro grupos de vinte. Os campi\u00f3ns deses catro grupos son os que ascenden a Segunda A, mentres que os catro \u00faltimos de cada grupo perden a categor\u00eda, xunto co d\u00e9cimo sexto clasificado con menos puntos dos catro grupos.\nEste sistema mant\u00edvose ata a tempada 1990-91, na que desaparecen os ascensos directos de Segunda B a Segunda A e introd\u00facese unha promoci\u00f3n na que participan os catro primeiros clasificados de cada grupo. Estes 16 equipos rep\u00e1rtense en catro ligui\u00f1as de catro equipos, de tal modo que en cada ligui\u00f1a figure un primeiro, un segundo, un terceiro e un cuarto de cada grupo de liga regular. Os campi\u00f3ns destas ligui\u00f1as son os que obte\u00f1en o ascenso a Segunda.\nA tempada 1993/94 introd\u00facese unha promoci\u00f3n de permanencia, disputada entre os d\u00e9cimo sextos clasificados dos catro grupos. O perdedor desta promoci\u00f3n, xogada por eliminaci\u00f3n directa, descende a Terceira divisi\u00f3n xunto cos catro \u00faltimos clasificados de cada grupo.\nA tempada 2004-05 modif\u00edcase novamente a promoci\u00f3n de ascenso, e o sistema de ligui\u00f1as substit\u00faese por un play-off na que os 16 equipos aspirantes ao ascenso enfr\u00f3ntanse por eliminaci\u00f3n directa, en d\u00faas roldas -semifinais e final- para decidir os catro equipos promocionados a Segunda.\nA \u00faltima modificaci\u00f3n no sistema de ascenso, d\u00e1se para a tempada 2008-09. Cr\u00e9ase unha rolda de campi\u00f3ns, na que se enfrontan os catro campi\u00f3ns. Os vencedores desas eliminatorias, logran o ascenso a Segunda (e enfrontaranse entre si para determinar que equipo \u00e9 o campi\u00f3n da Segunda B). Os perdedores, xogan d\u00faas eliminatorias m\u00e1is, contra segundos, terceiros e cuartos, que antes, xa xogaran entre si unha eliminatoria. Os vencedores destas d\u00faas eliminatorias, logran o ascenso a Segunda.\nSistema de competici\u00f3n.\nA Segunda Divisi\u00f3n B est\u00e1 integrada por un total de 80 clubs, que se dividen, en catro grupos de 20. Houbo d\u00faas excepci\u00f3ns: na tempada 2012/13 o grupo III form\u00e1rono vinte e un equipos pola inclusi\u00f3n do Orihuela CF por v\u00eda xudicial, mentres que na tempada 2013/14 o grupo I quedou formado por s\u00f3 19 equipos debido \u00e1 disoluci\u00f3n da UD Salamanca. \nO sistema de competici\u00f3n \u00e9 o mesmo que no resto de categor\u00edas da liga. Disp\u00fatase anualmente, empezando a finais do mes de agosto ou principios de setembro, e concl\u00fae no mes de maio ou xu\u00f1o do seguinte ano. \nOs vinte equipos de cada grupo enfr\u00f3ntanse todos contra todos en d\u00faas ocasi\u00f3ns, unha en campo propio e outra en campo contrario, o que suma un total de 38 xornadas. A orde dos encontros dec\u00eddese por sorteo antes de empezar a competici\u00f3n. O ga\u00f1ador dun partido obt\u00e9n tres puntos, o perdedor non suma ning\u00fan e, en caso dun empate, rep\u00e1rtese un punto para cada equipo. \nAo termo da tempada, os sete equipos que m\u00e1is puntos acumulan en cada grupo, exclu\u00edndo aos equipos filiais, clasif\u00edcanse para disputar a seguinte edici\u00f3n da Copa do Rei.\nEfectos da clasificaci\u00f3n.\nAscenso a Segunda Divisi\u00f3n.\nUnha vez finalizada a tempada regular, os catro primeiros clasificados de cada grupo disputan a promoci\u00f3n de ascenso (ou \"play-off\") a Segunda Divisi\u00f3n. Este \"play-off\" consta de d\u00faas roldas de eliminaci\u00f3n directa, a dobre partido (ida e volta). Os catro campi\u00f3ns enfr\u00f3ntanse nunha eliminatoria a dobre partido, o ga\u00f1ador de cada eliminatoria ascende a Segunda e xoga a final, a dobre partido, para ser campi\u00f3n da categor\u00eda. O resto de equipos xoga unha eliminatoria a dobre partido da que sair\u00e1n seis equipos que, sumados aos dous campi\u00f3ns que non ascenderon, xogar\u00e1n eliminatorias a dobre partido ata que s\u00f3 queden dous equipos que son os que ascenden a Segunda Divisi\u00f3n.\nDescenso a Terceira Divisi\u00f3n.\nAo termo da tempada os catro \u00faltimos clasificados de cada grupo descenden directamente a Terceira divisi\u00f3n. A estes 16 equipos s\u00famanse dous m\u00e1is, que saen dunha promoci\u00f3n pola permanencia que disputan os 16\u00ba clasificados de cada grupo. A promoci\u00f3n de permanencia disp\u00fatase por eliminaci\u00f3n directa a dobre partido e os emparellamentos determ\u00ednanse por sorteo. Os dous equipos derrotados perden a categor\u00eda, descendendo a Terceira divisi\u00f3n.\nEquipos filiais.\nOs equipos filiais poden participar en Segunda Divisi\u00f3n B se os seus primeiros equipos compiten nunha categor\u00eda superior da liga espa\u00f1ola de f\u00fatbol (Primeira ou Segunda divisi\u00f3n). Os filiais e os seus respectivos primeiros equipos non poden competir na mesma divisi\u00f3n; por iso, se un equipo descende a Segunda e o seu filial ga\u00f1a os play-off de ascenso a Segunda, este quedar\u00e1 en Segunda B. Do mesmo xeito, un filial que se clasificou para a fase de ascenso a Segunda Divisi\u00f3n non pode disputala se o primeiro equipo milita en devandita categor\u00eda. Neste caso, substit\u00faeo o quinto clasificado do seu grupo. Isto non ser\u00e1 as\u00ed se o primeiro equipo milita en Segunda Divisi\u00f3n pero clasif\u00edcase para a fase de ascenso a Primeira ou se queda entre os 2 primeiros equipos da Segunda Divisi\u00f3n e ascende de maneira autom\u00e1tica.\nEsta competici\u00f3n s\u00f3 poder\u00e1 ser xogada por un segundo filial dun club (ou equipo \"C\"), se o primeiro equipo participa na Primeira Divisi\u00f3n e, ademais, o primeiro filial (ou equipo \"B\"), participa na Segunda Divisi\u00f3n.\nEquipos participantes.\nAo longo da historia da competici\u00f3n, un total de 386 equipos xogaron na Segunda Divisi\u00f3n B.\nEquipos galegos.\nUn total de 24 equipos galegos pasaron pola Segunda B na s\u00faa historia.\nHistorial.\nTempadas con ascensos directos.\nDesde a creaci\u00f3n da categor\u00eda ata a tempada 1989/90, non exist\u00edan as promoci\u00f3ns de ascenso a Segunda Divisi\u00f3n, polo que os equipos mellor clasificados ascend\u00edan directamente.\nOs equipos que ascenderon foron:\nEstat\u00edsticas.\nM\u00e1is tempadas.\n\"Actualizado ata a tempada 2017/18.\""}
{"id": "55270", "revid": "56817", "url": "https://gl.wikipedia.org/wiki?curid=55270", "title": "Poder executivo", "text": "Seguindo o esquema de Montesquieu, o poder executivo \u00e9 un dos tres poderes do Estado moderno, cuxa funci\u00f3n \u00e9 executar as leis aprobadas polo poder lexislativo.\nO poder executivo \u00e9 desenvolvido polo goberno do Estado. Este est\u00e1 sometido ao control parlamentario e ao control xudicial, nun sistema de pesos e contrapesos no que cada poder controla aos demais a trav\u00e9s de distintos mecanismos, que se estudan na teor\u00eda da separaci\u00f3n de poderes."}
{"id": "55271", "revid": "56817", "url": "https://gl.wikipedia.org/wiki?curid=55271", "title": "Estado de dereito", "text": "O Estado de dereito \u00e9 unha forma de estado, nacida da evoluci\u00f3n das doutrinas da Revoluci\u00f3n francesa, que se caracteriza porque os poderes p\u00fablicos (poder executivo poder lexislativo e poder xudicial) est\u00e1n sometidos \u00e1 lei. O Estado de Dereito est\u00e1 dotado dunha Constituci\u00f3n, que \u00e9 a lei suprema que establece as bases da convivencia pol\u00edtica.\nO seguinte estadio do Estado de dereito \u00e9 o Estado social."}
{"id": "55272", "revid": "10599", "url": "https://gl.wikipedia.org/wiki?curid=55272", "title": "Copa do Rei de F\u00fatbol", "text": ""}
{"id": "55274", "revid": "1576", "url": "https://gl.wikipedia.org/wiki?curid=55274", "title": "Copa do Rey", "text": ""}
{"id": "55276", "revid": "23204", "url": "https://gl.wikipedia.org/wiki?curid=55276", "title": "Rabirrubio tiz\u00f3n", "text": "O rabirrubio tiz\u00f3n, ou simplemente rabirrubio, chasco, curroxo, ferreiro, negreira, paxaro carb\u00f3n, paxaro negro, rabirrubia ou tiz\u00f3n (\"Phoenicurus ochruros\") \u00e9 un paxaro pequeno que era antigamente clasificado na mesma familia c\u00f3s merlos (\"Turdidae\"), pero que agora adoita asignarse \u00e1 familia \"Muscicapidae\".\nDescrici\u00f3n.\nMide uns 13-14,5\u00a0cm de lonxitude e pesa entre 14 e 20 gramos. Na primavera o macho ten a plumaxe gris-negra na cabeza, o lombo e a barriga, unha mancha branca nas \u00e1s e unha cola rechamante de cor vermella alaranxada. As femias e os exemplares inmaturos son de cor casta\u00f1a agrisada coa cola casta\u00f1a mate. Te\u00f1en o peteiro apuntado e negro. As patas son tam\u00e9n negras.\nDistribuci\u00f3n xeogr\u00e1fica e h\u00e1bitat.\nAparece en toda Europa por debaixo do c\u00edrculo polar \u00e1rtico e en Asia ag\u00e1s no Xap\u00f3n e o sueste do continente. En outono os exemplares do norte de Europa emigran \u00e1 conca mediterr\u00e1nea. Os individuos da Europa occidental son sedentarios. As aves n\u00f3rdicas que emigran no inverno cara \u00f3 sur, esp\u00e1llanse por \u00c1frica occidental e do norte e polo Oriente medio. Son das primeiras aves en regresar da emigraci\u00f3n invernal e xa a finais de febreiro ou primeiros de marzo aparecen na s\u00faa \u00e1rea de cr\u00eda.\nEran en orixe habitantes de zonas de monta\u00f1a ata os 3000 m. de \u00e1ltitude, pero foronse adaptando a outros h\u00e1bitats. Dende hai uns dous s\u00e9culos comezaron a aparecer en aldeas, vilas e grandes cidades.\nReproduci\u00f3n.\nAs femias fan os ni\u00f1os en fendas nas pedras ou lugares semellantes, como fornelas nas paredes das casas. Son construci\u00f3ns relativamente desordenadas, nas que po\u00f1en entre catro e seis ovos con coloraci\u00f3ns que var\u00edan entre o branco e o azul claro. O per\u00edodo de incubaci\u00f3n e de entre 12 a 16 d\u00edas e os polos son alimentados polos pais entre 12 e 19 d\u00edas m\u00e1is despois de romperen a casca. Frecuentemente fan d\u00faas postas cada ano, algunhas femias mesmo tres.\nSistem\u00e1tica.\nO rabirrubio tiz\u00f3n pertence a un clado que incl\u00fae as especies eurasi\u00e1ticas \"Phoenicurus auroreus\", \"P. hodgson\" e \"P. erythrogastrus\" e se cadra tam\u00e9n \"P. alaschanicus\". Os devanceiros destas especies separ\u00e1ronse no Plistoceno tard\u00edo e espall\u00e1ronse pola parte meirande de Eurasia dende inicios do Mioceno). Non \u00e9 parente tan pr\u00f3ximo do rabirrubio de testa branca, pero pode producir h\u00edbridos f\u00e9rtiles con esta especie (Grosch 2004).\nHai varias subespecies que se diferencian principalmente pola coloraci\u00f3n da parte superior do corpo dos machos adultos. Estas razas poden separarse, de acordo co seu aspecto e co ADN en tres grupos (Snow \"et al.\" 1988, Ertan 2006)."}
{"id": "55277", "revid": "98629", "url": "https://gl.wikipedia.org/wiki?curid=55277", "title": "Nacionalidade", "text": "A nacionalidade \u00e9 unha situaci\u00f3n social, cultural e espacial na que infl\u00faen numerosos elementos que definen o escenario pol\u00edtico e organizacional dun grupo determinado de persoas. Por ser a nacionalidade un feito social, non pode ser estudado como un concepto illado, e non pode entenderse de xeito unilateral, polo que require ser entrelazada con moitos outros conceptos da materia sociol\u00f3xica, de maneira que o tema poida achegarse o m\u00e1is posible a un concepto palpable.\nNacionalidade significa tam\u00e9n a pertenza dunha persoa a un ordenamento xur\u00eddico concreto. Este vencello do individuo cun Estado concreto x\u00e9ralle dereitos e deberes rec\u00edprocos. Este tipo de nacionalidade (espa\u00f1ola, portuguesa etc...) mest\u00farase conceptual e practicamente co concepto de nacionalidade como situaci\u00f3n social, e poder\u00eda perfectamente analizarse por separado ou como unha parte da nacionalidade social, pois as leis son inevitablemente un feito social.\nOs feitos sociais non son novos, m\u00e1is si \u00e9 novo o suceso de que na actualidade poidamos distinguilos dun xeito m\u00e1is claro e preciso, pero a\u00ednda con dificultade; ent\u00f3n podemos asumir que a nacionalidade e todos os conceptos relacionados con ela, estiveron presentes en calquera organizaci\u00f3n social, as\u00ed como en calquera interacci\u00f3n entre grupos sociais durante toda a Historia do home. A situaci\u00f3n actual do home, co constante axexo dos efectos da globalizaci\u00f3n, requiriron de maiores definici\u00f3ns concretas nesta materia, especialmente cando esta interacci\u00f3n mundial require normar o comportamento do home en sociedade a trav\u00e9s da lei. Tal \u00e9 o caso, que numerosos estados e organizaci\u00f3ns de estados xeraron leis relacionadas coa nacionalidade, os seus dereitos e os seus deberes.\nO Nacionalismo e a naci\u00f3n.\nO nacionalismo \u00e9 unha ideolox\u00eda. Como tal pode pretender que entre as persoas de determinada nacionalidade (as que compartan os trazos com\u00fans que se determinou) xurda o sentimento e se chegue \u00e1 realidade de pertenza a unha naci\u00f3n; noutras palabras, conseguir a identificaci\u00f3n dun suxeito cunha naci\u00f3n.\nNaci\u00f3n \u00e9 unha forma de organizaci\u00f3n social que une aos seus membros por nexos de moios costumes; o costume \u00e9 unha pr\u00e1ctica social reiterada, exercitada continuamente polos membros do grupo de persoas que conforman tal sociedade, os costumes poden ser de comunicaci\u00f3n, relixiosas, gastron\u00f3micas, musicais, pol\u00edticas, militares etc., as\u00ed como calquera outra forma de executar un estilo de vida, que conforman en conxunto unha expresi\u00f3n cultural que se pretende transcenda aos membros da organizaci\u00f3n de xeraci\u00f3n en xeraci\u00f3n. En tal sentido \u00e9 como se adoita dicir que unha naci\u00f3n pos\u00fae unha cultura propia coa cal se identifica e coa cal os seus membros simpatizan, ou adoptan tal nacionalidade. Este sentimento nacional \u00e9 moi profundo; desde un punto de vista nacionalista, a simpat\u00eda cara a unha nacionalidade deber\u00eda ser ampla, abarcar a totalidade das s\u00faas implicaci\u00f3ns: non se poder\u00eda, segundo ese punto de vista, manifestar o feito de que ao compartir unha soa actividade da cultura nacional, estase aceptando ou exercendo a nacionalidade.\nA naci\u00f3n e o espazo xeogr\u00e1fico.\nUnha naci\u00f3n sup\u00f3n a existencia dun grupo de persoas que comparten unha cultura, e que poden exercer a devandita cultura en calquera espazo xeogr\u00e1fico sen perder a s\u00faa nacionalidade. \u00c9 posible que durante este exercicio, a nacionalidade transportada (pola emigraci\u00f3n) sufra alg\u00fans cambios na s\u00faa estrutura cultural, modificando o comportamento dos seus integrantes; tal cambio pode xerarse ao atoparse con outros grupos culturais e asimilando alg\u00fans dos seus costumes, inclusive asimilando o grupo \u00e1 s\u00faa propia naci\u00f3n. Este cambio cultural afecta directamente \u00e1 esencia da naci\u00f3n, podendo xerar unha nova nacionalidade distinta e independente \u00e1 orixinal; tal efecto estivo presente en toda interacci\u00f3n social do home relacionada co desprazamento xeogr\u00e1fico dunha naci\u00f3n, incl\u00faanse exploraci\u00f3n, guerras, invasi\u00f3ns ou colonizaci\u00f3ns, todas elas xeraron transformaci\u00f3ns culturais que derivan na fundaci\u00f3n de novas naci\u00f3ns. Ent\u00e9ndase que esta transformaci\u00f3n s\u00f3 pode ocorrer se un grupo numeroso cunha identidade nacional se despraza ou recoloca; un ente individual, inclusive investido e identificado cunha nacionalidade, non poder\u00eda impo\u00f1er tal efecto, xa que o seu estado solitario non pos\u00fae un motor de forza social para lograr o cambio; pola contra, esta mesma relaci\u00f3n espazo xeogr\u00e1fico / naci\u00f3n, poder\u00eda lograr un efecto inverso e asimilar ao individuo \u00e1 colectividade e sentimento nacional que domina a rexi\u00f3n. Tam\u00e9n \u00e9 posible que nun mesmo espazo xeogr\u00e1fico co-existan dous ou varias naci\u00f3ns, en tal sentido \u00e9 necesario que ditas naci\u00f3ns compartan varios costumes en com\u00fan.\nA naci\u00f3n e o territorio.\nEst\u00e1 claro que unha naci\u00f3n non pode exercer a s\u00faa identidade cultural se non se atopa situada nun espazo xeogr\u00e1fico; de igual forma esta identidade cultural non pode ser executada sen un n\u00famero suficiente de membros de devandita nacionalidade situados nun mesmo espazo xeogr\u00e1fico. Nalg\u00fan momento, \u00e9 posible que unha naci\u00f3n, soa ou en co-existencia con outra, poida asumir supremac\u00eda do espazo xeogr\u00e1fico no que reside, e facerse do control deste para exercer pola v\u00eda do feito ou por dereito, a propiedade do espazo xeogr\u00e1fico como o seu territorio para toda a s\u00faa naci\u00f3n. Compr\u00e9ndase que este control do espazo xeogr\u00e1fico e demarcaci\u00f3n territorial, leva a unha indubidable asociaci\u00f3n e execuci\u00f3n de todos os costumes culturais da naci\u00f3n, facendo que o territorio conforme parte indubidable do sentimento, propiedade e identidade nacional; esta situaci\u00f3n manterase ata tanto outra naci\u00f3n ou coalici\u00f3n a desposu\u00edse de tal control que ten sobre o territorio.\nA naci\u00f3n e o estado.\nUnha vez que unha naci\u00f3n estea provista dunha solidez cultural, suficientes integrantes e recursos, as\u00ed como do dominio dun territorio, pode eventualmente, se as\u00ed os seus costumes ac\u00e9ptano, fundar un estado para exercer o control sobre ese territorio para garantir a supervivencia da naci\u00f3n. O estado \u00e9 unha organizaci\u00f3n inmaterial, unha autoridade que exerce a s\u00faa supremac\u00eda e poder sobre un territorio e toda a poboaci\u00f3n que nel habitan; normalmente, a s\u00faa forza at\u00f3pase regulada baixo os principios da s\u00faa cultura xeradora, ou ben sobre os principios culturais da naci\u00f3n que a constitu\u00edu. En tal sentido, d\u00e9bese recalcar que pode existir unha naci\u00f3n sen estado e sen territorio; pero \"non pode existir un estado sen naci\u00f3n e territorio\", por que non exercer\u00eda o seu poder sobre ningunha persoa, cousa ou lugar.\nA nacionalidade e o dereito.\nCoa creaci\u00f3n dun estado por parte dunha naci\u00f3n, a nacionalidade adquire un car\u00e1cter legal. Para constitu\u00edr un estado \u00e9 necesario un marco legal que regule o funcionamento e poder que exerce aos seus poboadores sobre o seu territorio, ent\u00e9ndase a s\u00faa propia constituci\u00f3n, leis e normas. O dominio da naci\u00f3n xeradora do estado, exerce a s\u00faa forza para legalizar e preservar dentro destes instrumentos a identidade cultural da naci\u00f3n, polo que un estado est\u00e1 inseparablemente asociado cunha naci\u00f3n (e cunha identidade cultural), a\u00ednda que por feito varias naci\u00f3ns culturais exerzan vida e interacci\u00f3n dentro do territorio desa naci\u00f3n, xa que est\u00e1n situadas nun espazo xeogr\u00e1fico.\nA nacionalidade e a cidadan\u00eda.\nAo momento da s\u00faa constituci\u00f3n, a naci\u00f3n xeradora adopta por dereito a nacionalidade do estado ao cal formaron, e x\u00e9rase un novo concepto para investir aos entes que far\u00e1n vida dentro do estado, coa cal todos os poboadores do seu territorio dominado poder\u00e1n participar e interactuar entre si e co estado. Este concepto \u00e9 a cidadan\u00eda, \u00e9 un estado de dereito para un poboador dentro dun estado, estado de dereito porque se atopa regulado por un marco xur\u00eddico; a cidadan\u00eda, dota de dereitos e deberes a un poboador cos cales pode participar, dentro das s\u00faas limitaci\u00f3ns, na vida p\u00fablica do estado; tales dereitos poden ser os relacionados cos beneficios que garante o estado, as\u00ed como a entrega dun documento de identidade nacional, asistencia consular no exterior ou calquera outro dereito contemplados nas normas do estado. O concepto de nacionalidade debe ser distinguido do da cidadan\u00eda. Normalmente e por dereito, todos os integrantes dunha naci\u00f3n son cidad\u00e1ns do seu estado ou gozan de todos os seus dereitos e at\u00f3panse sometidos aos seus deberes. O anteriormente exposto, sost\u00e9n o escenario de que diferentes grupos de diferentes nacionalidades poden gozar dos beneficios da cidadan\u00eda doutra naci\u00f3n, a condici\u00f3n de que cumpran coas normativas legais ou culturais establecidas. Na actualidade, \u00e9 raro atopar naci\u00f3ns sen estado, polo cal a nacionalidade e a cidadan\u00eda, e todos os conceptos xur\u00eddicos relacionados con ambas se atopan normalmente inseparablemente asociados.\nO dereito \u00e1 Nacionalidade.\nPolo anteriormente exposto, d\u00e9bese reco\u00f1ecer que se pode adoptar unha nacionalidade pola v\u00eda do feito ao reco\u00f1ecer un sentimento e simpat\u00eda pola naci\u00f3n; as\u00ed como tam\u00e9n pola v\u00eda do dereito cando a trav\u00e9s dun \u00f3rgano do estado dunha naci\u00f3n, conf\u00edrese o lex\u00edtimo dereito a adoptar a nacionalidade. Os recentemente nados, te\u00f1en a nacionalidade por feito se a naci\u00f3n ou o estado aceptan os conceptos de que o fillo dun ou ambos os pais pertenzan \u00e1 naci\u00f3n, tal aplicaci\u00f3n m\u00f3strase como unha simpat\u00eda dos pais para transferir a nacionalidade ao seu descendente; de igual forma, o feito de que unha vida sexa xerada dentro do territorio dominado por unha naci\u00f3n ou estado, confire unha simpat\u00eda por parte dos seus integrantes para reco\u00f1ecer a identidade nacional do novo membro que naceu baixo o seu control espacial. Noutro contexto, e se estivese permitido pola norma e se o cidad\u00e1n do estado (que pos\u00fae outra nacionalidade) manifestar a s\u00faa vontade de aceptalo, poder\u00eda adquirir a nacionalidade do estado onde exerce a s\u00faa vida normalmente. Tam\u00e9n existen outras formas por dereito, relacionadas co matrimonio e a adopci\u00f3n, todo isto se o estado as\u00ed o permite.\nM\u00faltiples nacionalidades.\nO anteriormente exposto, indica que un cidad\u00e1n doutra nacionalidade pode adoptar, se as\u00ed o seu dereito llo confire, a nacionalidade do estado onde se atopa desenvolvendo a s\u00faa vida. Enmarcado xuridicamente, \u00e9 posible que a autoridade o requira de renunciar baixo xuramento \u00e1 s\u00faa anterior nacionalidade. Con todo, este procedemento \u00e9 incompleto, pois deber\u00eda renunciar formalmente ante as autoridades consulares do pa\u00eds ou no pa\u00eds do que pretende desligarse; tam\u00e9n lle pode ser conferida a posibilidade de conservar ambas as nacionalidades ou m\u00faltiples nacionalidades.\nNacionalidade activa e pasiva.\nUn cidad\u00e1n investido dunha ou m\u00e1is nacionalidades s\u00f3 poder\u00eda exercer unha soa nacionalidade \u00e1 vez. Tal exercicio \u00e9 o da nacionalidade activa. Todo sistema xur\u00eddico de calquera estado, confire aos seus cidad\u00e1ns e \u00e1 s\u00faa naci\u00f3n, unha serie de dereitos e deberes, os cales deben ser cumpridos para o goce dos beneficios da nacionalidade. Un estado calquera non lle entrega aos cidad\u00e1ns os seus dereitos se estes non cumpriron cos seus deberes; un cidad\u00e1n, poder\u00eda nun estado ter dereito a unha pensi\u00f3n de xubilaci\u00f3n pagada polo estado, pero tal dereito s\u00f3 pode ser entregado se este cidad\u00e1n cumpre coa s\u00faa obriga do pago de impostos e deduci\u00f3ns nos sistemas do estados, que axudan ao mantemento do mesmo e \u00e1 formaci\u00f3n do sistema de pensi\u00f3ns. En tal sentido, un cidad\u00e1n, non poder\u00eda manter simultaneamente d\u00faas vidas en dous estados diferentes, o cal inhabilitar\u00edalle para cumprir coas s\u00faas obrigaci\u00f3ns e o goce dos seus beneficios. Normalmente, esta situaci\u00f3n est\u00e1 regulada polos estados e requ\u00edrese do cumprimento de procedementos para exercer os seus dereitos que a nacionalidade conf\u00edrelle. Polo anterior ent\u00e9ndese, que a ou as nacionalidades que non se exercen son as pasivas, que non se perden pero tampouco se poden exercer.\nA nacionalidade activa m\u00eddese polo tempo de residencia interrompida ou consecutiva que somen a metade de d\u00edas do ano m\u00e1is un d\u00eda, no lapso dun ano. Igualmente, \u00e9 medida nos seus desprazamentos internacionais polo pasaporte de cuxa nacionalidade utilice para ingresar a outros pa\u00edses.\nSignificado alternativo.\nEn Europa Central e do Leste, e noutras zonas do mundo, a palabra \"nacionalidade\" ent\u00e9ndese como un sin\u00f3nimo de etnicidade, posto que naci\u00f3n se define nesas \u00e1reas como un agrupamento baseado na autodeterminaci\u00f3n cultural, en maior medida que nas relaci\u00f3ns co Estado. Por exemplo, moita xente poder\u00eda dicir que pertence \u00e1 nacionalidade kurda, a pesar de que Kurdist\u00e1n non \u00e9 un estado. No \u00e1mbito da extinta Uni\u00f3n Sovi\u00e9tica e a antiga Iugoslavia, \"nacionalidade\" \u00fasase como traduci\u00f3n dos termos ruso e serbio usados para referirse aos grupos \u00e9tnicos dentro dun pa\u00eds. Semellantemente, as nacionalidades da China son grupos \u00e9tnicos.\nEn Espa\u00f1a a Constituci\u00f3n espa\u00f1ola de 1978 fai menci\u00f3n \u00e1s \"rexi\u00f3ns e nacionalidades\" que constit\u00faen a naci\u00f3n espa\u00f1ola. Posto que neste contexto non se refire \u00e1 nacionalidade (en canto a cidadan\u00eda) espa\u00f1ola, o termo \u00fasase con este significado alternativo."}
{"id": "55278", "revid": "89787", "url": "https://gl.wikipedia.org/wiki?curid=55278", "title": "John Rutherford", "text": "John David Rutherford, nado en St Albans (Hertfordshire, Inglaterra) o 8 de agosto de 1941, \u00e9 un galicianista e hispanista ingl\u00e9s, profesor de lingua e literatura espa\u00f1ola e lingua e literatura galega, tradutor ao ingl\u00e9s destas linguas, novelista e acad\u00e9mico, destacado por ter promovido o co\u00f1ecemento da cultura galega, especialmente da s\u00faa literatura.\nXubilado no 2008, \u00e9 Profesor Em\u00e9rito (\"Emeritus Fellow\") de lingua e literatura espa\u00f1olas no Queen's College da Universidade de Oxford.\nTen fonda relaci\u00f3n con Ribadeo, de onde dixo 'eu entrei na vida de verdade en Ribadeo'.\nTraxectoria.\nRuherford fixo os seus primeiros estudos na Haberdashers' Aske's Boys' School (unha escola privada). Desde a s\u00faa \u00e9poca de estudante universitario estivo vinculado \u00e1 Universidade de Oxford: comezou os seus estudos de espa\u00f1ol no Wadham College, antes de ir, en 1969 ao Saint Anthony's College, a\u00ednda que xa empezara ditando un relatorio no Queen's College o ano anterior.\nDoutorouse pola Universidade de Oxford en 1969 coa tese \"Mexican Society during the Revoluti\u00f3n: A literary approach\" (Oxford University Press, 1971).\nFoi \"Praelector\" en espa\u00f1ol, \"Laming Resident Fellow\" e secretario do \"Laming Committee\".\nProfesor do Queen's College da Universidade de Oxford dende 1968, al\u00ed creou, en 1991, o Centro de estudos galegos desta universidade, dirix\u00edndoo ata a s\u00faa xubilaci\u00f3n.\nAs\u00ed mesmo, coordinou o Obradoiro de Traduci\u00f3n Galego-Ingl\u00e9s do Queen's College, que traduciu e publicou unha escolma de textos de M\u00e9ndez Ferr\u00edn (\"Them and other storys\", 1996) e \"Cousas\" de Castelao (\"Things\", 2000). Outros autores traducidos, que a\u00ednda non viron a luz en formato libro, son Mar\u00eda Mari\u00f1o, Carlos Casares, e Eduardo Blanco Amor, entre outros. Neste Obradoiro, ademais do propio profesor Rutherford, participaron Benigno Fern\u00e1ndez Salgado e Xel\u00eds de Toro, entre outros.\nFoi vicepresidente (1991-1994) e presidente (1994-1997) da Asociaci\u00f3n Internacional de Estudos Galegos.\nNo mundo do hispanismo \u00e9 co\u00f1ecido por ser autor da traduci\u00f3n inglesa de dous cl\u00e1sicos da literatura espa\u00f1ola: \"La Regenta\" e \"O Quixote\".\nNo ano 2001, a trav\u00e9s do Servizo de Publicaci\u00f3ns da Universidade de Vigo publicou \"Breve historia del p\u00edcaro preliterario\", defendendo a orixe galega deste personaxe da literatura espa\u00f1ola. Ademais, publicou unha novela en galego, \"As frechas de ouro\" (Vigo: Galaxia, 2004), un libro de viaxes novelado sobre o Cami\u00f1o de Santiago, posteriormente traducida ao castel\u00e1n, \"Las flechas de oro\" (Le\u00f3n: Lobo Sapiens, 2013).\n\u00c9 habitual velo en Ribadeo, onde co\u00f1eceu a s\u00faa esposa, Tita, en 1959, e coa que casou, na igrexa parroquial, en 1964. Pasa moitos dos seus ver\u00e1ns nesa vila. Al\u00ed participa na rondalla estival e foi o animador das Xornadas 'Mar por medio', que levan edit\u00e1ndose na vila dende o ano 1992, procurando a relaci\u00f3n da cultura galega co exterior al\u00e9n o mar, tanto coas illas Brit\u00e1nicas (sobre todo) como con Norteam\u00e9rica.\nPrincipais obras literarias.\nOutros.\nXurado dos Premios Nacionais da Cultura 2008."}
{"id": "55279", "revid": "114", "url": "https://gl.wikipedia.org/wiki?curid=55279", "title": "Mendez Ferr\u00edn", "text": ""}
{"id": "55280", "revid": "23204", "url": "https://gl.wikipedia.org/wiki?curid=55280", "title": "Poder lexislativo", "text": "O poder lexislativo \u00e9 un dos tres poderes do Estado moderno. A s\u00faa funci\u00f3n espec\u00edfica \u00e9 a aprobaci\u00f3n das leis. Xeralmente, est\u00e1 a cargo dun corpo deliberativo (congreso, parlamento ou asemblea de representantes).\nMontesquieu propuxo no seu soado libro \"O Esp\u00edrito das Leis\", que era necesario que as funci\u00f3ns do Estado se dividisen entre distintos poderes (lexislativo, executivo e xudicial), para que mediante diversos mecanismos o poder controle o poder, a fin de evitar a tiran\u00eda.\nMoitas constituci\u00f3ns modernas, seguindo o modelo que establece o Artigo Primeiro da Constituci\u00f3n dos Estados Unidos, establecen un poder lexislativo bicameral (isto \u00e9: composto de dous c\u00e1maras, por exemplo o senado e o congreso dos deputados. En moitos outros pa\u00edses, ao contrario, hai un sistema unicameral."}
{"id": "55283", "revid": "72012", "url": "https://gl.wikipedia.org/wiki?curid=55283", "title": "Lexislatura", "text": "Ent\u00e9ndese por lexislatura o per\u00edodo de tempo que transcorre entre elecci\u00f3ns pol\u00edticas, e corresp\u00f3ndese co mandato no que os \u00f3rganos lexisladores (C\u00e1mara alta ou C\u00e1mara dos senadores e/ou C\u00e1mara baixa ou C\u00e1mara dos deputados) exercen as s\u00faas funci\u00f3ns. No Parlamento de Espa\u00f1a e nos de todas as s\u00faas comunidades aut\u00f3nomas as lexislaturas te\u00f1en unha duraci\u00f3n ordinaria m\u00e1xima de catro anos. Cabe dicir o mesmo no que respecta \u00e1s elecci\u00f3ns das administraci\u00f3ns locais."}
{"id": "55284", "revid": "31997", "url": "https://gl.wikipedia.org/wiki?curid=55284", "title": "Sentenza", "text": "A sentenza \u00e9 un acto xudicial por medio do cal o xu\u00edz ou o tribunal resolve un xu\u00edzo, pronunci\u00e1ndose sobre as cuesti\u00f3ns formuladas polos litigantes (demandante e demandado no caso dos preitos civ\u00eds; denunciante/acusador e denunciado -querelante ou querelado- nos asuntos penais etc.).\nA sentenza debe ser sempre motivada, \u00e9 dicir, debe conter tanto o fundamentos de feito como os de dereito nos que se basea o xu\u00edz ou tribunal para ditar a parte dispositiva\nEstrutura.\nCon independencia dos requirimentos que cada lexislaci\u00f3n estatal estableza segundo cadans\u00faa ordenaci\u00f3n procesual, a sentenza adoita ter a seguinte estrutura:\nAs sentenzas poden conter pronunciamento en materia de custas procesuais, que se impo\u00f1en na parte dispositiva da sentenza ao litigante vencido ou que, mesmo vencendo no litixio, tivese litigado con temeridade ou mala fe procesual, segundo o criterio do xulgador. Os pronunciamentos en materia de custas procesuais tam\u00e9n poden ser obxecto de recurso.\nClases.\nAs sentenzas poden ser recorribles ou non recorribles, segundo caiba cntra elas unha revisi\u00f3n por parte do Triunal xerarquicamente superior.\nAs sentenzas poden ditarse en primeira instancia ou en segunda instancia. No primeiro caso, \u00e9 ditada normalmente polo xu\u00edz resolvendo o preito, e no segundo \u00e9 normalmente un tribunal quen a dita, resolvendo o recurso formulado contra a sentenza do xu\u00edz inferior. Por\u00e9n, non todas as sentenzas son recorribles, como vai dito."}
{"id": "55285", "revid": "1576", "url": "https://gl.wikipedia.org/wiki?curid=55285", "title": "Racing de Ferrol", "text": ""}
{"id": "55287", "revid": "10599", "url": "https://gl.wikipedia.org/wiki?curid=55287", "title": "RCD Espa\u00f1ol", "text": ""}
{"id": "55288", "revid": "98629", "url": "https://gl.wikipedia.org/wiki?curid=55288", "title": "Eothyrididae", "text": "Os Eothyrididae foron un pequeno e primitivo grupo de animais insect\u00edvoros pertencentes a categor\u00eda dos synapsida. S\u00f3 se co\u00f1ecen dous x\u00e9neros Eothyris e Oedaleops, \u00e1mbolos dous da primeira parte do P\u00e9rmico en Norte Am\u00e9rica."}
{"id": "55290", "revid": "23204", "url": "https://gl.wikipedia.org/wiki?curid=55290", "title": "Eothyris", "text": "Os Eothyris son un x\u00e9nero f\u00f3sil de animais da familia Eothyrididae. Tr\u00e1tase de insectivoros que se encontran dentro da clase Synapsida.\nS\u00f3 se co\u00f1ece unha especie, \"Eothyris parkeyi\" (Romer), dunha caveira atopada na formaci\u00f3n \"Belle Plains\" en Texas. O restos son da primeira parte do Permiano."}
{"id": "55294", "revid": "22570", "url": "https://gl.wikipedia.org/wiki?curid=55294", "title": "FIFA World Player 2006", "text": "O premio FIFA World Player 2006 ga\u00f1ouno o xogador italiano Fabio Cannavaro. Rematou diante do centrocampista retirado Zinedine Zidane e o ga\u00f1ador do FIFA World Player 2005 Ronaldinho na rolda final de votaci\u00f3ns."}
{"id": "55295", "revid": "22570", "url": "https://gl.wikipedia.org/wiki?curid=55295", "title": "FIFA World Player 2005", "text": "O premio FIFA World Player 2005 ga\u00f1ouno o xogador brasileiro Ronaldinho por segunda vez consecutiva e acadando a maior puntuaci\u00f3n total neste premio, superando a acadada por Rivaldo. Rematou diante do centrocampista do Chelsea Frank Lampard e do seu compa\u00f1eiro de equipo no Barcelona Samuel Eto'o na rolda final de votaci\u00f3ns."}
{"id": "55296", "revid": "23204", "url": "https://gl.wikipedia.org/wiki?curid=55296", "title": "FK Ekranas", "text": "Futbolo Klubas Ekranas \u00e9 un club de f\u00fatbol de Lituania, fundouse en 1964 xoga na cidade de Panev\u0117\u017eys. Ga\u00f1ou os campionatos lituanos en 1985, 1993 e 2005, a Copa de Lituania en 1985, 1998 e 2000, e a Supercopa de Lituania en 1998 e 2006. Participou pola primeira vez na Copa de Europa en 1993\nC\u00f3ntanse entre os xogadores que pasaron polo equipo:"}
{"id": "55297", "revid": "56817", "url": "https://gl.wikipedia.org/wiki?curid=55297", "title": "Punto de fusi\u00f3n", "text": "O punto de fusi\u00f3n \u00e9 a temperatura do momento no cal unha substancia pasa do estado s\u00f3lido ao estado l\u00edquido. Nas substancias puras, o proceso de fusi\u00f3n ocorre nun momento determinado. Este punto non depende da presi\u00f3n.\nO material co punto de fusi\u00f3n m\u00e1is alto \u00e9 o grafito, cun punto de fusi\u00f3n de 3.948\u00a0K. O metal puro co punto de fusi\u00f3n m\u00e1is elevado \u00e9 o volframio: 3683-3687-3695 K."}
{"id": "55298", "revid": "22570", "url": "https://gl.wikipedia.org/wiki?curid=55298", "title": "ZX Spectrum", "text": "O Sinclair ZX Spectrum ou ZX Spectrum foi un microordenador de 8 bits baseado no microprocesador Z80 de Zilog, fabricado pola compa\u00f1\u00eda brit\u00e1nica Sinclair Research e lanzado ao mercado o 23 de abril de 1982.\nEn Europa, o Sinclair ZX Spectrum foi o microordenador dom\u00e9stico m\u00e1is popular da d\u00e9cada dos 80.\nO seu dese\u00f1o optimizado e compacto fixo as delicias de miles de afeccionados \u00e1 inform\u00e1tica e os videoxogos.\nCaracter\u00edsticas.\nAs caracter\u00edsticas do ZX Spectrum orixinal inclu\u00edan:\nEn definitiva, o dese\u00f1o do computador era incriblemente optimizado e esprem\u00eda os seus aparentemente pequenas posibilidades ao m\u00e1ximo. Todas estas caracter\u00edsticas convert\u00edan ao ZX Spectrum nun equipo moi alcanzable e vers\u00e1til, o que achegou a microinform\u00e1tica a un elevado n\u00famero de persoas.\nSistema de gr\u00e1ficos.\nUnha das peculiaridades do ZX Spectrum \u00e9 o seu sistema de v\u00eddeo, posto que \u00e9 capaz de mostrar unha matriz de 256x192 pixeles con 16 cores en menos de 8kB, a\u00ednda que a resoluci\u00f3n destas cores \u00e9 a nivel de car\u00e1cter, 8x8 pixeles.\nAs\u00ed, temos 256x192 = 6144 bytes destinados \u00e1 luminosidade (2048 bytes para cada terzo de pantalla) e 32x24 = 768 bytes dedicados \u00e1 cor, totalizando un total de 6912 bytes.\nO problema de ter distintas resoluci\u00f3ns para a luminosidade e a cor obrigaba aos programadores de xogos, especialmente durante as \u00faltimas etapas de vixencia do computador, a adoptar soluci\u00f3ns enxe\u00f1osas para minimizar as colisi\u00f3ns entre cores, fen\u00f3meno co\u00f1ecido como \"attribute clash\" no mundo anglosax\u00f3n."}
{"id": "55299", "revid": "12452", "url": "https://gl.wikipedia.org/wiki?curid=55299", "title": "PIB", "text": ""}
{"id": "55301", "revid": "12452", "url": "https://gl.wikipedia.org/wiki?curid=55301", "title": "Produto interno bruto", "text": ""}
{"id": "55302", "revid": "23204", "url": "https://gl.wikipedia.org/wiki?curid=55302", "title": "Cindy Sheehan", "text": "Cindy Lee Miller Sheehan, nada en Bellflower (California) o 10 de xullo de 1957, \u00e9 unha activista estadounidense contra a guerra en Iraq.\nTraxectoria.\nF\u00edxose co\u00f1ecida a ra\u00edz da morte de seu fillo, Casey Sheehan, no conflito, o 4 de abril de 2004, convertida en icona do movemento contra a guerra, atraeu a atenci\u00f3n internacional pola s\u00faa prolongada acampada \u00e1s portas do rancho de George W. Bush en Crawford (Texas), esixindo un encontro co presidente para que lle explicase os motivos da invasi\u00f3n a Iraq, esa acampada co\u00f1eceuse como Camp Casey. En maio de 2007, decepcionada co seu partido, o Partido Dem\u00f3crata, deu por finalizada a s\u00faa campa\u00f1a antiguerra."}
{"id": "55303", "revid": "98629", "url": "https://gl.wikipedia.org/wiki?curid=55303", "title": "Oedaleops", "text": "O x\u00e9nero Oedaleops o forman un grupo animais f\u00f3siles pertencentes a familia \"Eothyrididae\". Como o x\u00e9nero \"Eothyris\", foron probablemente insect\u00edvoros. \nAnacos de caveiras de tres individuos e restos dalg\u00fans membros foron atopados na formaci\u00f3n \n\"Abo Cutter\" en Novo M\u00e9xico. A idade destes restos corresponde co Permiano temper\u00e1n."}
{"id": "55305", "revid": "89787", "url": "https://gl.wikipedia.org/wiki?curid=55305", "title": "Eupelycosauria", "text": "Os Eupelicosaurios orixinalmente estaban referidos \u00e1 suborde \"Pelicosauria\" (Reisz 1987), a\u00ednda que isto foi redefinido por Laurin e Reisz (1997) para crear a clase \"Synapsida\" que incl\u00fae os pelicosaurios, as\u00ed como todos os ter\u00e1psidos e os mam\u00edferos."}
{"id": "55306", "revid": "88215", "url": "https://gl.wikipedia.org/wiki?curid=55306", "title": "Ba Jin", "text": "Ba Jin \u00e9 o alcume literario de Li Yaotang (25 de novembro, 1904 \u2013 17 de outubro, 2005), un dos escritores chineses m\u00e1is lidos do s\u00e9culo XX.\nTraxectoria.\nNaceu en Chengdu, Sichuan no seo dunha familia de funcionarios que fixeran fortuna, o seu av\u00f3 paterno gobernaba autocraticamente unha extense familia nunha mansi\u00f3n na cal viv\u00edan cinco xeraci\u00f3ns e m\u00e1is os criados, de pequeno ensinoulle a ler e escribier s\u00faa nai e logo profesores privados. Lector avido quedou impresionado polo pensamento de Kropotkin e Emma Goldman. En 1920 entrou na Escola de Idiomas local para estudar ingl\u00e9s, participou activamente no movemento estudantil e entrou nun grupo anarquista, en 1923 marchou a Sanghai para continuar os seus estudos pero acabou matricul\u00e1ndose en Nanjing onde se especializa en esperanto, en 1927 viaxa a Par\u00eds para estudar franc\u00e9s, participou na campa\u00f1a internacional para salvar aos anarquistas Sacco e Vanzetti da pena de morte nos Estados Unidos, chegando a manter unha breve relaci\u00f3n epistolar con Vanzetti, traduciu ensaios de pensadores anarquistas ao chin\u00e9s e escribiu a s\u00faa primeira novela, \"\u706d\u4ea1\" (Mi\u00e8w\u00e1ng, Destruci\u00f3n) que publicou por entregas nunha revista literaria, xa de volta na China, en 1929. En 1931 publicou \"\u5bb6\" (\"Jia\", \"Familia\") onde retrata a opresi\u00f3n a que se ven sometidos os membros dunha familia autocr\u00e1tica, base\u00e1ndose na s\u00faa propia familia, a novela marcou a toda unha xeraci\u00f3n que se viu retratada nela e xunto con \"\u6625\" (ch\u016bn, Primavera 1938) e \"\u79cb\" (qi\u016b, Outono 1940) forma unha trilox\u00eda. Durante a Segunda Guerra Chinesa-Xaponesa Ba Jin participou en labores de propaganda contra os xaponeses e escribiu a trilox\u00eda \"\u706b\" (hu\u01d2, Lume) descrici\u00f3n da China resistente. Despois da derrota do Xap\u00f3n e na guerra civil Ba Jin mantivo o seu pensamento anarquista polo que foi duramente criticado polo Partido Comunista pero tras o triunfo deste en 1949 decidiu permanecer no pa\u00eds e ingresar no PCCh, foi deputado por Sichuan. Durante a Revoluci\u00f3n Cultural foi perseguido e humillado, rehabilitado en 1977, foi presidente da Asociaci\u00f3n de Escritores desde 1983. Esperantista convencido foi vicepresidente da Liga Chinesa de Esperanto."}
{"id": "55307", "revid": "23204", "url": "https://gl.wikipedia.org/wiki?curid=55307", "title": "Varanopseidae", "text": "Os Varanopseidae ou varanopseidos (chamados as\u00ed debido aos trazos semellantes ao grupo dos var\u00e1nidos) foron unha familia dos sin\u00e1psidos pelicosaurios que ademais de parecerse aos var\u00e1nidos pode que tivesen o mesmo estilo de vida.\nA maior\u00eda dos animais deste grupo ti\u00f1an un tama\u00f1o que oscilaba entre o dun rato e o dun can e as s\u00faas caveiras eran comprimidas, estreitas e alongadas. Os varanopseidos eran na s\u00faa maior\u00eda carn\u00edvoros a\u00ednda que alg\u00fans pod\u00edan aumentar de tama\u00f1o cambiando de dieta e comendo insectos.\nOs varanopseidos xurdiron no Carbon\u00edfero tard\u00edo e extingu\u00edronse ao final do Permiano"}
{"id": "55308", "revid": "23204", "url": "https://gl.wikipedia.org/wiki?curid=55308", "title": "Teromorfo", "text": ""}
{"id": "55309", "revid": "89787", "url": "https://gl.wikipedia.org/wiki?curid=55309", "title": "Ophiacodontidae", "text": "Os Ophiacodontidae ou Ofiacodontos foron uns animais reptilomorfos do grupo dos pelycosaurios sin\u00e1psidos. Apareceron no per\u00edodo Carbon\u00edfero tard\u00edo. Os x\u00e9neros \"Archaeothyris\", e \"Clepsydrops\" foron dos que xurdiron m\u00e1is temper\u00e1ns dentro da familia dos ofiacodontos."}
{"id": "55311", "revid": "22570", "url": "https://gl.wikipedia.org/wiki?curid=55311", "title": "Econom\u00eda de Santa Luc\u00eda", "text": "O principal produto agr\u00edcola de Santa Luc\u00eda \u00e9 a banana, respons\u00e1bel por 41% das exportaci\u00f3ns do pa\u00eds. Coa mudanza do sistema de preferencias da Uni\u00f3n Europea e a concorrencia da produci\u00f3n latinoamericana, a diversificaci\u00f3n econ\u00f3mica tornouse unha necesidade.\nOs principais produtos de exportaci\u00f3n da illa son o pl\u00e1tano e alg\u00fans produtos t\u00e9xtiles que vende ao Reino Unido e aos Estados Unidos por un monto pr\u00f3ximo aos US$30 mill\u00f3ns, case a metade das s\u00faas exportaci\u00f3ns totais."}
{"id": "55312", "revid": "2222", "url": "https://gl.wikipedia.org/wiki?curid=55312", "title": "Corinthians", "text": ""}
{"id": "55317", "revid": "1556", "url": "https://gl.wikipedia.org/wiki?curid=55317", "title": "Museo arqueol\u00f3xico de Cambre", "text": ""}
{"id": "55319", "revid": "1576", "url": "https://gl.wikipedia.org/wiki?curid=55319", "title": "Museo arqueol\u00f3xico do Cambre", "text": ""}
{"id": "55320", "revid": "1131", "url": "https://gl.wikipedia.org/wiki?curid=55320", "title": "Ferro Couselo", "text": "Os apelidos Ferro Couselo pode referirse a dous irm\u00e1ns:"}
{"id": "55323", "revid": "23204", "url": "https://gl.wikipedia.org/wiki?curid=55323", "title": "Edaphosauridae", "text": "Os Edaphosauridae ou Edafosaurios son unha familia de reptilomorfos da clase dos sin\u00e1psidos que apareceron no Carbon\u00edfero superior e se extinguiron no Permiano inferior en Norteam\u00e9rica. A maior\u00eda ti\u00f1an 3 metros ou m\u00e1is de largo e a s\u00faa caracter\u00edstica predominante era que ti\u00f1an unha vela de pel cunha probable funci\u00f3n termorreguladora.\nOs edafosaurios foron herb\u00edvoros, tendo as formas m\u00e1is primitivas como o \"Ianthasaurus\", uns 60 cent\u00edmetros de longo, mentres que os sucesivos animais como o \"Edaphosaurus\" superaban xa os 3 metros."}
{"id": "55324", "revid": "56817", "url": "https://gl.wikipedia.org/wiki?curid=55324", "title": "First Impressions of Earth", "text": "First Impressions of Earth \u00e9 o terceiro \u00e1lbum da banda estadounidense de indie rock The Strokes. Foi editado o 3 de xaneiro do ano 2006, e foi precedido do sinxelo \"Juicebox\" algunhas semanas antes.\nListaxe de canci\u00f3ns.\nTodos os temas foron compostos por Julian Casablancas, ag\u00e1s onde se indique."}
{"id": "55325", "revid": "23204", "url": "https://gl.wikipedia.org/wiki?curid=55325", "title": "Sphenacodontidae", "text": "Os Sphenacodontidae ou esfenacodontidos son un grupo animais que se atopan en estado f\u00f3sil. Incl\u00faense dentro do grupo dos sin\u00e1psidos pelicosaurios e no suborde dos Eupelycosauria. Estes animais viviron entre o Carbon\u00edfero superior (uns 300 mill\u00f3ns cara a atr\u00e1s) ata o final do Permiano inferior (260 mill\u00f3ns de anos). Durante cerca de 40 mill\u00f3ns de anos, estes animais desenvolveron o rol de superdepredadores en terra firme, creando o nicho ecol\u00f3xico que actualmente ocupan os le\u00f3ns e tigres."}
{"id": "55326", "revid": "23204", "url": "https://gl.wikipedia.org/wiki?curid=55326", "title": "Biarmosuchia", "text": "Os Biarmosuchia, tam\u00e9n co\u00f1ecidos como Eotitanosuchia e Phthinosuchia son un grupo de primitivos ter\u00e1psidos do Permiano. Ti\u00f1an un tama\u00f1o moderado e atop\u00e1banse entre os antigos pelycosauria sphenacodontidae e os m\u00e1is avanzados therapsida.\nCaracter\u00edsticas.\nO caveira do Biarmosuchia e moi similar a dos sphenacodontidae, diferindo so no longo da fenestra do \u00f3so temporal."}
{"id": "55328", "revid": "1556", "url": "https://gl.wikipedia.org/wiki?curid=55328", "title": "Boiz\u00e1n", "text": ""}
{"id": "55329", "revid": "1131", "url": "https://gl.wikipedia.org/wiki?curid=55329", "title": "Codesido", "text": "O top\u00f3nimo galego Codesido \u00e9 un fit\u00f3nimo que indica a existencia de codesos. Pode referirse a:"}
{"id": "55330", "revid": "1131", "url": "https://gl.wikipedia.org/wiki?curid=55330", "title": "Corvelle", "text": "O top\u00f3nimo galego Corvelle pode referirse a:"}
{"id": "55331", "revid": "1131", "url": "https://gl.wikipedia.org/wiki?curid=55331", "title": "Distriz", "text": "O top\u00f3nimo galego Distriz pode referirse a:"}
{"id": "55332", "revid": "1131", "url": "https://gl.wikipedia.org/wiki?curid=55332", "title": "Goiriz", "text": "O top\u00f3nimo galego Goiriz pode referirse a:"}
{"id": "55333", "revid": "1556", "url": "https://gl.wikipedia.org/wiki?curid=55333", "title": "Gonda\u00edsque", "text": ""}
{"id": "55337", "revid": "47401", "url": "https://gl.wikipedia.org/wiki?curid=55337", "title": "Gianni Celati", "text": "Gianni Celati, nado en Sondrio o 10 de xaneiro de 1937 e finado o 2 de xaneiro de 2022, foi un escritor, tradutor e cr\u00edtico literario italiano.\nTraxectoria.\nCelati pasou a infancia e adolescencia na provincia de Ferrara, estudou literatura inglesa na Universidade de Bolo\u00f1a e doutorouse cunha tese sobre James Joyce. No ano 1970 publicou a s\u00faa primeira novela, \"Comiche\", \u00e1 que seguiron \"Le avventure del Guizzardi\" (1972), \"La banda dei Sospiri\" (1974) e \"Lunario del paradiso\" (1978), nun estilo c\u00f3mico e fantasioso que se sa\u00eda da norma acad\u00e9mica. Nestes anos publicou tam\u00e9n traduci\u00f3ns de cl\u00e1sicos ingleses.\nTras un longo silencio literario que pasou ensinando na Universidade Cornell de Ithaca (Estado de Nova York, USA) e que rematou en 1984 coa publicaci\u00f3n do libro de relatos \"Narratori delle pianure\", cambiou completamente de estilo, cunha lingua sinxela cos personaxes reducidos \u00e1 m\u00ednima expresi\u00f3n. No ano 2006 ga\u00f1ou o Premio Viareggio con \"Vite di pascolanti\"."}
{"id": "55343", "revid": "23204", "url": "https://gl.wikipedia.org/wiki?curid=55343", "title": "\u00c9quidos", "text": "Chamamos \u00e9quidos \u00e1 familia de animais mam\u00edferos de patas rematadas nun s\u00f3 dedo provisto de casco e pertencentes \u00e1 orde dos perisod\u00e1ctilos. De t\u00f3dolos xeitos, son m\u00e1is co\u00f1ecidos por ser da familia dos cabalos cos que se asemellan. De certo, este grupo non s\u00f3 est\u00e1 composto por cabalos, sen\u00f3n que tam\u00e9n atopamos outros animais semellantes como o asno ou tam\u00e9n a cebra, todos eles do x\u00e9nero dos Equus.\nH\u00edbridos.\nOs h\u00edbridos m\u00e1is com\u00fans son:\nOs cruces de cebras son tam\u00e9n co\u00f1ecidos como cebroides."}
{"id": "55348", "revid": "1505", "url": "https://gl.wikipedia.org/wiki?curid=55348", "title": "Pradairo de Montpellier", "text": "O pradairo de Montpellier (Acer monspessulanum) \u00e9 unha especie de pradairo nativa da rexi\u00f3n mediterr\u00e1nea, estendida desde Marrocos e Portugal no oeste at\u00e9 Turqu\u00eda e o L\u00edbano no leste, cara o norte chega at\u00e9 os montes Xura en Francia e ata Alema\u00f1a. En Galiza aparece coma ornamental.\nCaracter\u00edsticas.\nE unha \u00e1rbore follosa de tama\u00f1o medio que medra at\u00e9 unha altura de 10\u201315 m (raramente acada os 20 m). O toro mide uns 75\u00a0cm de di\u00e1metro, con madeira cinsenta escura e suave nas \u00e1rbores novas, e finamente estriada nos exemplares vellos. Entre as demais especies de pradairo dist\u00ednguese polas s\u00faas pequenas follas trilobuladas duns 3\u20136\u00a0cm, dunha cor verde escuro, cun tacto un pouco poroso. As follas caen no outono, normalmente cara novembro. As flores xorden na primavera, agromando en p\u00e9ndulos amarelos duns 2\u20133\u00a0cm.\nExisten numerosas subespecies e variedades, a\u00ednda que poucas son relevantes distintivamente. A m\u00e1is co\u00f1ecida \u00e9 o \"Acer monspessulanum microphyllum\" de Turqu\u00eda e o L\u00edbano.\nEn Europa \u00e9 unha especie moi rara f\u00f3ra de parques e refuxios bot\u00e1nicos."}
{"id": "55349", "revid": "23204", "url": "https://gl.wikipedia.org/wiki?curid=55349", "title": "Dinocephalia", "text": "Os Dinocephalia ou Dinocefalios son un grupo de anima\u00eds que est\u00e1n entre os primeiros individuos da orde therapsida e que xurdiron no Permiano medio, a\u00ednda que logo se extinguiron sen deixar descendentes.\nClasificaci\u00f3n.\nTaxonom\u00eda.\nFix\u00e9ronse recentes descubrimentos entre as relaci\u00f3nci\u00f3ns dos membros deste grupo, polo que a seguinte clasificaci\u00f3n so \u00e9 provisional:"}
{"id": "55352", "revid": "56817", "url": "https://gl.wikipedia.org/wiki?curid=55352", "title": "Anomodontia", "text": "Os Anomodontia ou anomodontos son un dos tres maiores grupos de animais da orde therapsidas. Eles son na s\u00faa maior\u00eda herb\u00edvoros."}
{"id": "55354", "revid": "745", "url": "https://gl.wikipedia.org/wiki?curid=55354", "title": "Partidas de Alfonso X", "text": ""}
{"id": "55355", "revid": "56817", "url": "https://gl.wikipedia.org/wiki?curid=55355", "title": "Without You I'm Nothing", "text": "Without You I'm Nothing \u00e9 o segundo \u00e1lbum da banda inglesa de rock alternativo Placebo, editado o 3 de novembro de 1998 polo selo Virgin Records. O seu tema \"Pure Morning\" foi o primeiro sinxelo do grupo en ter un \u00e9xito moderado nos Estados Unidos.\nListaxe de canci\u00f3ns.\nTodas as letras foron escritas por Brian Molko e toda a m\u00fasica foi composta por Placebo, ag\u00e1s onde se indique."}
{"id": "55356", "revid": "56817", "url": "https://gl.wikipedia.org/wiki?curid=55356", "title": "Piece of Cake", "text": "Piece of Cake \u00e9 o cuarto \u00e1lbum da banda de estadounidense de grunge Mudhoney. Gravado e editado en 1992 foi o seu primeiro \u00e1lbum editado a trav\u00e9s do selo Reprise Records."}
{"id": "55358", "revid": "130986", "url": "https://gl.wikipedia.org/wiki?curid=55358", "title": "Galer\u00eda de imaxes de Pontevedra", "text": "Imaxes do concello de Pontevedra na provincia de Pontevedra."}
{"id": "55364", "revid": "85894", "url": "https://gl.wikipedia.org/wiki?curid=55364", "title": "Camberra", "text": "Camberra () \u00e9 a capital de Australia, e cunha poboaci\u00f3n de 410 300 habitantes, \u00e9 a maior cidade do interior do pa\u00eds. A cidade at\u00f3pase no norte do Territorio da Capital Australiana, 280\u00a0km ao suroeste de Sidney, e 650\u00a0km ao nordeste de Melbourne. A territorio de Camberra foi elixido como sede da capital do pa\u00eds en 1908 tralo acordo entre as cidades de Sidney e Melbourne, a d\u00faas cidades maiores de Australia. Camberra \u00e9 unha cidade at\u00edpica entre as australianas, xa que foi enteiramente planificada para a s\u00faa construci\u00f3n. A construci\u00f3n da cidade comezou en 1913 seguindo o dese\u00f1o do arquitecto de Chicago, Walter Burley Griffin quen ga\u00f1ara o concurso para o dese\u00f1o da cidade. O dese\u00f1o da cidade foi fortemente influenciado polo movemento da cidade do xard\u00edns, incorporando significativas \u00e1reas de vexetaci\u00f3n natural na cidade, o que lle valeu a Camberra o alcume de \"Capital arbustiva\". A\u00ednda que o crecemento e desenvolvemento da cidade foran obstaculizados pola primeira e segunda guerra mundial e a Gran Depresi\u00f3n, Camberra emerxeu como unha cidade pr\u00f3spera trala fin da segunda guerra mundial.\nComo sede do goberno de Australia, en Camberra at\u00f3panse a Parlamento, o Tribunal superior de Australia e numerosas axencias e departamentos gobernamentais. Tam\u00e9n constit\u00fae a sede de moitas instituci\u00f3ns sociais e culturais de importancia a nivel nacional. O goberno federal contrib\u00fae \u00e1 maior porcentaxe do PIB do estado, e \u00e1 maior\u00eda dos postos de traballo, a\u00ednda que nun nivel menor do que foi no pasado. Camberra \u00e9 tam\u00e9n un destino tur\u00edstico popular entre os turistas internacionais e nacionais.\nCamberra div\u00eddese en distritos:"}
{"id": "55366", "revid": "5312", "url": "https://gl.wikipedia.org/wiki?curid=55366", "title": "Partido Occitano", "text": "O Partido Occitano (en ; POC) \u00e9 un partido nacionalista de Occitania. Formouse en Tolosa en 1987 da uni\u00f3n dalgunhas listas rexionalistas das elecci\u00f3ns de 1986 como \"Union Occitana\" de Tarn ou \"Per las regionalas\", \"Los Regionalistas de l'Alta Garona\", as\u00ed como os restos de Vol\u00e8m Viure al Pa\u00eds e \"Pa\u00eds N\u00f2stre\".\nHistoria.\nXa en 1985 representa a Occitania na Conferencia de Naci\u00f3ns Sen Estado de Europa Occidental (CONSEO) onde tam\u00e9n participaron o Emgann (Breta\u00f1a), MCA (C\u00f3rsega), Sinn F\u00e9in (Irlanda), Herri Batasuna (Pa\u00eds Vasco), Bloque Nacionalista Galego (Galicia) e a Crida a la Solidaritat en Defensa de la Llengua, la Cultura i la Naci\u00f3 Catalanes.\nTense presentado cun certo apoio \u00e1s elecci\u00f3ns locais, xa que dominan algunhas comunas rurais, e \u00e1s rexionais en Linguadoc e Provenza. Forma parte da Alianza Libre Europea e tense proposto facer emerxer a cuesti\u00f3n occitana do dominio p\u00fablico, e relanzar un movemento occitanista crible en favor do reco\u00f1ecemento occitano.\nPrograma e ideario.\nOs seus campos de acci\u00f3n pol\u00edtica son a econom\u00eda e o autogoberno, as\u00ed como a preservaci\u00f3n da natureza occitana, na loita contra a industria nuclear e demais problemas que afectan \u00f3s occitanos.\nOs principais obxectivos da nova formaci\u00f3n pol\u00edtica eran e son: comezar un aut\u00e9ntico movemento pol\u00edtico Occitanista, por enriba de t\u00f3dolos partidos e que loita por un propio goberno dos occitanos, a desalienaci\u00f3n e concienciaci\u00f3n da poboaci\u00f3n occitana e facer chegar o caso occitano \u00f3 campo pol\u00edtico.\nResultados electorais.\nNas elecci\u00f3ns rexionais francesas de 1992 obt\u00e9n o 5,87 % dos votos en Provenza. Nas elecci\u00f3ns xerais francesas de 1993, obtivo o 1 % no distrito de Ais de Proven\u00e7a (onde tivera o 0,73 % en 1992) e o 7,12 % en Castres (1,64 % en 1992). Pero nas xerais de 1997 tan s\u00f3 vai obter o 1,6 % en Occitania."}
{"id": "55367", "revid": "65337", "url": "https://gl.wikipedia.org/wiki?curid=55367", "title": "Alianza Anticomunista Argentina", "text": " \nA Alianza Anticomunista Argentina (AAA), co\u00f1ecida popularmente como Triple A, foi un grupo paramilitar de ultradereita, creado (coa aprobaci\u00f3n dos Estados Unidos) para silenciar \u00e1 oposici\u00f3n de esquerdas na Rep\u00fablica Arxentina, onde levou a cabo numerosos asasinatos contra guerrilleiros e pol\u00edticos de esquerda durante a d\u00e9cada de 1970 na Arxentina. A\u00ednda que o seu liderado era encuberto nese momento (apoiado polos Estados Unidos), hoxe s\u00e1bese que estivo baixo a direcci\u00f3n de Jos\u00e9 L\u00f3pez Rega, secretario persoal e ministro de Juan Domingo Per\u00f3n, quen a empregou para combater os sectores de esquerda do propio movemento peronista.\nL\u00f3pez Rega e o ent\u00f3n comisario xeral da Polic\u00eda Federal Arxentina, Alberto Villar, organizaron a \"Triple A\" durante o goberno interino de Ra\u00fal Lastiri, en 1973. L\u00f3pez Rega estaba \u00e1 fronte do Ministerio de Benestar Social, cuxos fondos presuntamente desviou para financiar a organizaci\u00f3n e o armamento do grupo paramilitar; seguir\u00eda nese cargo durante o goberno de Per\u00f3n e, \u00e1 morte do mesmo, no da s\u00faa muller, Isabel Mart\u00ednez, sobre a cal exerc\u00eda unha extraordinaria influencia baseada nunha compartida devoci\u00f3n espiritista.\nO primeiro atentado rexistrado da \"Triplo A\" tivo lugar o 21 de novembro de 1973, cando a organizaci\u00f3n \u2014como represalia polo asasinato do sindicalista conservador Jos\u00e9 Ignacio Rucci a mans dos Montoneros un mes antes\u2014 colocou unha bomba no autom\u00f3bil do senador radical Hip\u00f3lito Solari Yrigoyen. O artefacto explotou e mutilou ao senador, pero non logrou matalo; dous anos m\u00e1is tarde repetir\u00edan infrutuosamente o intento.\nDurante os dous anos seguintes, a \"Triple A\" levou a cabo m\u00faltiples atentados, inclu\u00edndo alg\u00fans contra figuras gobernamentais, xudiciais e policiais consideradas permisivas ou af\u00edns \u00e1s organizaci\u00f3ns armadas; a lista incl\u00fae a Silvio Frondizi, irm\u00e1n do expresidente Arturo, ao ex subxefe da Polic\u00eda Julio Troxler, o defensor de presos pol\u00edticos Alfredo Curutchet, o ex vicegobernador cordob\u00e9s Atilio L\u00f3pez e o sacerdote Carlos Mugica. A CONADEP probou a intervenci\u00f3n da \"Triple A\" en 19 homicidios en 1973, 50 en 1974 e 359 en 1975; sosp\u00e9itase ademais da s\u00faa participaci\u00f3n en centenares doutros. Ademais, as ameazas de morte entregadas pola mesma levaron ao exilio a moitos outros, inclu\u00edndo cient\u00edficos como Manuel Sadosky, artistas como H\u00e9ctor Alterio e pol\u00edticos como Jos\u00e9 Ber Gelbard. De acordo \u00e1s investigaci\u00f3ns m\u00e1is citadas respecto diso, s\u00f3 entre os meses de xullo, agosto e setembro de 1974 a Triplo A realizar\u00eda 220 atentados, dos que resultar\u00edan 60 v\u00edtimas mortais e 44 feridas de gravidade, ademais de 20 secuestros. A estimaci\u00f3n global col\u00f3case na orde dos 1.500 crimes.\nL\u00f3pez Rega era membro da loxa mas\u00f3nica Propaganda Due, dirixida por Licio Gelli, a cal traballou na Operaci\u00f3n Gladio. O \"modus operandi\" do masacre de Ezeiza foi similar ao dos sucesos de Montejurra ou ao masacre da praza Taksim en Istambul.\nO xeneral Jorge Rafael Videla, que derrocar\u00eda a Mart\u00ednez de Per\u00f3n pouco despois da ca\u00edda en desgraza e exilio de L\u00f3pez Rega, era un simpatizante da organizaci\u00f3n. O 19 de xullo de 1975, os Granaderos descubriron, ao desmontar a sede do renunciante L\u00f3pez Rega no Ministerio, un arsenal de armas de guerra, inclu\u00edndo metralladoras e fus\u00eds de francotirador. O esc\u00e1ndalo consecuente implicouno, as\u00ed como a Isabel, en acusaci\u00f3ns de corrupci\u00f3n por malversar fondos do goberno.\nPara o inicio do \"Proceso de Reorganizaci\u00f3n Nacional\", a m\u00e1is sanguenta ditadura que sufriu Arxentina, a \"Triple A\" xa fora desmantelada, e as acci\u00f3ns terroristas foron levadas a cabo en diante polo propio goberno."}
{"id": "55368", "revid": "23204", "url": "https://gl.wikipedia.org/wiki?curid=55368", "title": "Abkhazia", "text": "Abkhazia, Abkhasia ou Abiasia (Aphsny -\u0410\u04a7\u0441\u043d\u044b en abkhazo-, Apkhazeti -\u10d0\u10e4\u10ee\u10d0\u10d6\u10d4\u10d7\u10d8 en xeorxiano-, Abkhazia - \u0410\u0431\u0445\u0430\u0301\u0437\u0438\u044f en ruso e por isto transliterada Abkhazia-) \u00e9 unha rep\u00fablica aut\u00f3noma de Xeorxia. Situada na vertente suroccidental da cordilleira do C\u00e1ucaso con costa no Mar Negro, a s\u00faa capital \u00e9 a cidade de Sukhumi.\nEn 1991, tras o colapso da Uni\u00f3n Sovi\u00e9tica, a antiga Rep\u00fablica Socialista Sovi\u00e9tica de Xeorxia converteuse en estado independente e Abkhazia, unha rep\u00fablica aut\u00f3noma dentro da antiga URSS, foi integrada neste novo estado. Con todo, os rozamentos \u00e9tnicos entre o goberno central e o pobo abkhazio levaron a que, o 23 de xullo de 1992, este \u00faltimo declarase unilateralmente a s\u00faa independencia.\nLogo dunha cruenta guerra entre as tropas xeorxianas e os paramilitares ruso-abkhazos, estableceuse un cesamento ao fogo en 1994. Desde ese momento, Abkhazia permaneceu de facto como un estado parcialmente reco\u00f1ecido.\nEn 2006, tropas xeorxianas ingresaron a Abkhazia e estableceron o seu dominio sobre a zona da Alta Abkhazia. Desde o 27 de setembro dese ano, o goberno de iure estableceuse en devandita zona e estableceu a s\u00faa sede na localidade de Chkhalta, na zona de Kodori.\nXeograf\u00eda e clima.\nAbkhazia sit\u00faase na rexi\u00f3n do C\u00e1ucaso, l\u00edmite entre Asia e Europa. \u00c9 unha terra monta\u00f1osa, percorrida polos montes C\u00e1ucasos (que separan a Abkhazia de Circasia), e cuxas costas son ba\u00f1adas polo Mar Negro. Dos seus 8.700\u00a0km\u00b2 de extensi\u00f3n, un 75% corresponde a zonas monta\u00f1osas, especialmente na zona oriental, pr\u00f3xima a Svanetia, onde alg\u00fans montes superan os 4.000 metros de altitude. Os diferentes brazos que se desprenden da cordilleira principal, forman profundos vales con pequenas pero importantes canles fluviais. Un exemplo disto \u00e9 o lago Ritsa, ao norte de Gagra, considerado un dos lagos monta\u00f1osos m\u00e1is belos do mundo. Neste ambiente at\u00f3pase tam\u00e9n a cova m\u00e1is profunda da orbe, a Sima Krubera-Voronya, situada no macizo Arabika (val Orto-Balagan) cunha profundidade de -2.160 metros.\nGran parte do territorio (preto dun 70%) de Abkhazia est\u00e1 cuberto por bosques de carballos, faias e amieiros. No intervalo de altitude que vai desde o nivel do mar ata os 600 m, a rexi\u00f3n \u00e9 pr\u00f3diga en bosques caducifolios. Por encima deste nivel, e ata os 1.800 m, proliferan diversas especies de con\u00edferas, inclu\u00edndo algunhas das \u00e1rbores m\u00e1is altas de Europa, como abetos que superan os 70 metros. Entre os 1.800 e os 2.900 msnm, p\u00f3dense localizar prader\u00edas de caracter\u00edsticas alpinas. Finalmente, por encima desa altitude, est\u00e9ndense as neves eternas da cordilleira e os glaciares.\nAbkhazia goza dun t\u00e9pedo clima subtropical debido ao efecto regulador do Mar Negro e ao biombo clim\u00e1tico formado polo C\u00e1ucaso, evitando a entrada de ventos fr\u00edos boreais. A media anual de temperaturas alcanza os 15\u00a0\u00b0C, con extremos de 4\u00a0\u00b0C no inverno (xaneiro) e de 23\u00a0\u00b0C no ver\u00e1n (xullo). As precipitaci\u00f3ns, en tanto, oscilan entre os 1.100 e 1.500\u00a0mm anuais, e a humidade \u00e9 relativamente baixa. Por encima dos 1.000 msnm, a amplitude t\u00e9rmica aumenta, e prod\u00facense invernos e ver\u00e1ns m\u00e1is duros, formando un clima de caracter\u00edsticas continentais. M\u00e1is al\u00f3 dos 2.000 metros de altitude, prevalece o clima de monta\u00f1a, e as temperaturas baixan considerablemente. Nas rexi\u00f3ns interiores, as precipitaci\u00f3ns aumentan, chegando aos 3.500\u00a0mm anuais nas zonas monta\u00f1osas. A neve pode acumularse ata superar os 5 metros de altura nalgunhas rexi\u00f3ns do C\u00e1ucaso: as avalanchas son un perigo latente nos poucos centros poboados do lugar.\nDebido ao seu agradable clima e as s\u00faas belas paraxes, parte deste territorio foi un lugar de grande afluencia tur\u00edstica, sendo co\u00f1ecido como parte da Ribeira Sovi\u00e9tica. Ademais, o clima permitiu o desenvolvemento da agricultura, principalmente de cultivos como t\u00e9, tabaco e froitas, ademais da instalaci\u00f3n de vi\u00f1edos.\nHistoria.\nEst\u00edmase que os primeiros poboados en Abkhazia rem\u00f3ntanse ao IV milenio adC. Estas primeiras tribos de orixe aria (co\u00f1ecidas polos arque\u00f3logos como proto-kartvelianos), arribar\u00edan \u00e1 rexi\u00f3n durante o Neol\u00edtico, asent\u00e1ndose nas costas do Mar Negro. Establec\u00e9ronse xunto a outras li\u00f1axes, as cales posteriormente evolucionar\u00edan ata converterse nos apsuas, chechenos, daguestan\u00eds, armenios e arameos.\nDesde o II milenio adC, Abkhazia foi arrasada por invasi\u00f3ns de pobos provenientes das estepas de Asia Central, como os hititas, celtas, medos e persas. Por eses anos, os proto-kartvelianos formaron tres grupos \u00e9tnicos ben diferenciados: os svans, os zans e os kartvelianos orientais. Mentres os svans permaneceron en Abkhazia, os kartvelianos asent\u00e1ronse no centro da actual Xeorxia, e os zans distribu\u00edronse na provincia de Samegrelo e ao longo das costas do Mar Negro, ata as inmediaci\u00f3ns de Turqu\u00eda.\nReino de C\u00f3lquida.\nEntre os s\u00e9culos IX e VI antes de Cristo, foi instaurado o reino de C\u00f3lquida anexando gran parte das zonas habitadas por svans e zans. Baixo dominaci\u00f3n c\u00f3lquida, Abkhazia recibiu gran n\u00famero de inmigrantes gregos, que se estableceron en colonias da zona costeira. Algunhas cidades fundadas foron Pitiys, Dioscurias e Phasis, correspondentes \u00e1s actuais Pitsunda, Sukhumi e Poti.\nDesde o ano 653 adC, os reinos cauc\u00e1sicos de C\u00f3lquida e Iberia deberon enfrontar varios intentos de invasi\u00f3n por parte do Imperio Persa. O Imperio de Macedonia de Alexandre Magno exerceu unha importante influencia sobre a zona do C\u00e1ucaso, a\u00ednda que esta nunca foi incorporada ao mesmo. Axi\u00f1a produciuse un xurdimento da cultura helen\u00edstica no territorio abkhazio chegando, ata, a considerarse idioma oficial ao grego.\nAo caer o Imperio Helen\u00edstico de Alexandre, sobreveu un longo per\u00edodo de caos e confusi\u00f3n. Exemplo disto foi a fundaci\u00f3n no ano 302 adC, por parte de Mitr\u00eddates I, do Reino do Ponto, nas costas turcas do Mar Negro. A comezos do ano 120 adC, o rei Mitr\u00eddates VI Eupator iniciou a conquista de C\u00f3lquida. Durante eses anos, Mitr\u00eddates aliouse co reino da Grande Armenia para loitar contra o invasor Imperio Romano a cargo de Pompeio. As terras de Abkhazia ser\u00edan escenario de cruentas batallas ata a ca\u00edda do Ponto, no 63 adC.\nLazica.\nO devastado reino de C\u00f3lquida caeu ent\u00f3n baixo dominaci\u00f3n romana e foi convertido na provincia de Lazica. A helenizaci\u00f3n que comezara desde a chegada de Alexandro Magno, foi profundada durante estes anos. A pesar da longa loita entre romanos e partos polo control da zona, a rexi\u00f3n de Lazica mant\u00edvose florecente e en relativa paz, a pesar dalgunhas incursi\u00f3ns militares dos partos desde o oriente.\nXa como parte do Imperio de Oriente, no s\u00e9culo III, Lazica comezou a obter certo grao de autonom\u00eda que levou ao establecemento dun independente Reino de Lazica-Egrisi, composto polos principados de Zans, Svans, Apsyls e Sanyghs. A expansi\u00f3n de cristianismo durante estes anos foi important\u00edsima, a\u00ednda que xa se iniciou cas vi\u00e1xes misioneiras do ap\u00f3stolo Sim\u00f3n o Cananeo, o cal ser\u00eda martirizado cunha serra na cidade de Suaniri. No ano 523, foi declarado relixi\u00f3n oficial o cristianismo ortodoxo e San Xurxo foi designado patr\u00f3n do pa\u00eds.\nTras varios anos de autogoberno, Abkhazia foi reincorporada ao Imperio Bizantino en 562. Durante m\u00e1is de 150 anos, Lazica viviu un novo per\u00edodo de paz e prosperidade.\nReino de Abkhazia.\nEn 656, as tropas \u00e1rabes do Califato Omeya invadiron os reinos cristi\u00e1ns do C\u00e1ucaso, mentres Lazica resistiu. O establecemento do Emirato de Tefelis provocou a fuxida dos habitantes kartvelianos do destru\u00eddo reino de Iberia cara ao oeste. As\u00ed, Lazica, tradicionalmente habitada polos svans e os zans viuse ocupada por etnias xeorxianas.\nNo ano 767, un achrontos (gobernador do Imperio Bizantino) expulsou as tropas bizantinas establecidas e proclamou a independencia do Reino de Egrisi-Abkhazia, asumindo como rei baixo o nome de Le\u00f3n I de Abkhazia. A capital foi establecida en Kutaisi e a\u00ednda que nun principio mesturou caracter\u00edsticas locais con bizantinas, co paso dos anos, Abkhazia foi acabando coas reminiscencias do antigo Imperio, substitu\u00edndoas por costumes xeorxianos. Exemplo disto foi a creba producida entre o rei Le\u00f3n I e o Patriarca de Constantinopla, o que provocou a conversi\u00f3n de Abkhazia \u00e1 Igrexa ortodoxa xeorxiana a cargo do Patriarca de Mtshketa.\nAs derrotas sufridas polos \u00e1rabes permitiron a formaci\u00f3n de novos estados no C\u00e1ucaso. A fins do s\u00e9culo X, o rei de David de Tao-Klarjeti conquistou o Principado de Kartli. No ano 975, David deixou ao seu fillo adoptivo como rei de Kartli baixo o nome de Bagrat III. Tras a morte de Teodosio III, o Cego no ano 978, o trono de Abkhazia foi entregado a Bagrat, na s\u00faa calidade de sucesor e sobri\u00f1o do defunto rei. Coa morte de David en 1001, Bagrat III asumiu como rei en Tao-Klarjeti e, finalmente, o ano 1008, anexou Kakheti e Ereti, coro\u00e1ndose como rei da Xeorxia unificada. Soamente as terras de Tiflis baixo dominaci\u00f3n \u00e1rabe e parte do sur de Tao gobernada por Constantinopla non formaron parte deste novo reino.\nReino de Xeorxia.\nDesde mediados do s\u00e9culo XI, o Reino de Xeorxia foi arrasado polas invasi\u00f3ns dos turcos selx\u00facidas. As forzas combinadas de armenios, bizantinos e xeorxianos foron esmagadas polos invasores isl\u00e1micos na batalla de Manzikert, en 1071, o que permitiu que ao 1081 a maior parte do Reino de Xeorxia fose conquistada e devastada polos selx\u00facidas. S\u00f3 Abkhazia se mantivo libre da invasi\u00f3n e serviu como refuxio aos xeorxianos que fux\u00edan da cat\u00e1strofe. \u00c1 vez, o caos no que se atopaba o pa\u00eds provocou o xurdimento de ideais secesionistas en Svania que levaron a ataques en contra de Abkhazia. A\u00ednda que o rei Xurxo II logrou sufocar a rebeli\u00f3n, a presi\u00f3n exercida ao tratar de manter unificado ao pa\u00eds, motivou a s\u00faa abdicaci\u00f3n en 1089.\nO seu sucesor, David IV, logrou manexar as invasi\u00f3ns dos \u00e1rabes. Durante a Primeira Cruzada e usando a Abkhazia como o seu centro de operaci\u00f3ns, David o Restaurador logrou recuperar parte de Xeorxia, ata que finalmente derrotou aos selx\u00facidas na batalla de Didgori, o 12 de agosto de 1121. Durante o seu reinado, David IV logrou establecer a Xeorxia como unha potencia rexional e iniciou a Idade Dourada do reino. Este per\u00edodo de esplendor tivo o seu cl\u00edmax durante o goberno da ra\u00ed\u00f1a Tamar. Entre os anos 1194 e 1204, Xeorxia expandiuse cara ao sur, conquistando terras de Armenia e do actual Ir\u00e1n, como a cidade de Tabriz, e fundou o Imperio de Trebizonda.\nA literatura e a arte desenvolv\u00e9ronse plenamente durante estes anos e Abkhazia converteuse nunha pr\u00f3spera provincia do gran Reino de Xeorxia. Con todo, a Idade Dourada acabou coas invasi\u00f3ns mongois do s\u00e9culo XIII.\nBaixo o dominio mongol, Xeorxia caeu en crise, e o seu reino fracturouse en diversos estados. En 1260, baixo o reinado de David VI Narin, foi fundado o Reino de Imereti, que a\u00ednda permanec\u00eda como parte de Xeorxia. Imereti concentraba a zona po\u00f1ente de Xeorxia, abarcando Abkhazia, Mingrelia e Guria. En 1455 declarouse oficialmente a s\u00faa independencia, ao dividirse Xeorxia en tres estados, sendo os restantes: Kartli e Kakheti. Desde esa data, Abkhazia foi campo de batalla das loitas entre os xeorxianos, Persia, Rusia e o Imperio Otom\u00e1n. Entre 1478 e 1483, instaurouse unha dominaci\u00f3n de Kakheti sobre Abkhazia, pero pronto ser\u00eda expulsada.\nEn 1578, os otom\u00e1ns entraron na rexi\u00f3n e estableceuse un principado vasalo en Abkhazia. A\u00ednda que se realizaron importantes intentos de islamizaci\u00f3n na rexi\u00f3n, o cristianismo continuou predominando, en parte grazas \u00e1 forte influencia rusa a partir do s\u00e9culo XVIII. Durante eses anos, o proceso de islamizaci\u00f3n foi fortalecido, provocando unha divisi\u00f3n nas elites abkhazas entre os seguidores do cristianismo e os musulm\u00e1ns convertidos.\nDominaci\u00f3n rusa e sovi\u00e9tica.\nLogo de dominar gran parte do territorio circundante (en 1801 fora incorporado Kartl-Kakheti), o Imperio Ruso anexou Abkhazia en 1810. Con todo, non controlou completamente o territorio ata 1842, e s\u00f3 logrou sometelo en 1865, cando acabou co Principado existente.\nO dominio ruso foi amplamente reprobado pola poboaci\u00f3n local, sobre todo por causa da forte persecuci\u00f3n relixiosa, en marcha por ent\u00f3n, contra os musulm\u00e1ns. O estalido da Guerra ruso-otom\u00e1, que se estendeu entre 1827 e 1828, provocou o establecemento dun duro r\u00e9xime en Abkhazia, lindeiro \u00e1 zona en conflito. O rexeitamento cara aos rusos exacerbouse cando estes utilizaron Abkhazia como base para atacar aos cherkesos, pobo emparentado cos abkhazos. Finalmente, o Imperio Ruso impuxo un masivo \u00e9xodo de musulm\u00e1ns abkhazos cara ao Imperio Otom\u00e1n. As\u00ed, entre 1864 e 1878, m\u00e1is do 60% da poboaci\u00f3n de Abkhazia (aproximadamente 200.000 persoas) fuxiu cara ao sur. Para compensar esta perda, o goberno fomentou a inmigraci\u00f3n xeorxiana, armenia e rusa. Segundo datos da Enciclopedia Brit\u00e1nica de 1911, dos 40.000 habitantes de Sukhum-kaleh (actual Sukhumi), dous terzos eran xeorxianos migrelianos e s\u00f3 un terzo abkhazos.\nLogo da Revoluci\u00f3n Rusa e a creaci\u00f3n da Uni\u00f3n Sovi\u00e9tica, os bolxeviques prometeron autonom\u00eda ao pobo de Abkhazia. No ano 1931, I\u00f3sif Stalin realizou unha reorganizaci\u00f3n administrativa, convertendo a Abkhazia na Rep\u00fablica Aut\u00f3noma de Abkhazeti. Con todo, a mesma foi incorporada \u00e1 Rep\u00fablica Socialista Sovi\u00e9tica de Xeorxia. A pesar de ter, nominalmente, certa autonom\u00eda, esta nunca entrou en rigor, e o goberno central de Tiflis realizou unha forte campa\u00f1a de xeorxizaci\u00f3n de Abkhazia. O idioma xeorxiano pasou a ser de uso obrigatorio, e o abkhazo foi prohibido. Mentres tanto, miles de abkhazos eran abatidos como parte das operaci\u00f3ns sovi\u00e9ticas contra a resistencia ao r\u00e9xime.\nCoa morte de Stalin e a execuci\u00f3n de Lavrenty Beria, principal l\u00edder da represi\u00f3n, Abkhazia recuperou a s\u00faa autonom\u00eda. Promoveuse o desenvolvemento da cultura e a literatura abkhaza. Tam\u00e9n se estableceron nos postos burocr\u00e1ticos cotas preferentes para a poboaci\u00f3n de orixe abkhaza. Por\u00e9n, esta representaba unha minor\u00eda dentro do pa\u00eds, polo que tales medidas xeraron descontento entre os habitantes de extracci\u00f3n xeorxiana, que viron nestes privilexios unha discriminaci\u00f3n contra a s\u00faa etnia.\nGuerra de Abkhazia.\nDurante os anos 1980, a tensi\u00f3n entre ambos os grupos \u00e9tnicos comezou a escalar rapidamente, debido aos desexos de Xeorxia de independizarse da Uni\u00f3n Sovi\u00e9tica. Temendo que unha probable emancipaci\u00f3n do goberno de Tiflis puidese derivar nunha completa xeorxizaci\u00f3n de Abkhazia, os abkhazos xuntaron m\u00e1is de 30.000 sinaturas para que o goberno de Moscova declarase \u00e1 RSSA de Abkhazeti como un membro pleno da Uni\u00f3n.\nA tensi\u00f3n estalou o 16 de xullo de 1989, cando se tratou de instalar unha sede da Universidade Estatal de Tiflis en Sukhumi. A violencia contra os xeorxianos, desatada por extremistas apsuas, terminou con 16 mortos e 137 feridos. Logo de varios d\u00edas de violencia, o Ex\u00e9rcito Vermello interveu para restaurar a orde na cidade.\nO 23 de agosto de 1990, ante o inminente colapso da Uni\u00f3n Sovi\u00e9tica, o Soviet Supremo de Abkhazia declarou a s\u00faa independencia da RSS de Xeorxia e a s\u00faa inclusi\u00f3n como membro pleno da URSS. O ingreso \u00e1 sesi\u00f3n foi impedido aos lexisladores de orixe xeorxiana, que ti\u00f1an desde Tiflis a orde de boicotear esta declaraci\u00f3n.\nFinalmente, Xeorxia declarou a s\u00faa independencia o 9 de abril de 1991. Con todo, o goberno de Zviad Gamsakhurdia ga\u00f1ouse o rexeitamento dos xeorxianos, e foi deposto en xaneiro de 1992, polo xeneral Tengiz Kitovani. O sucesor na presidencia ser\u00eda Eduard Shevardnadze, antigo Ministro de Relaci\u00f3ns Exteriores da Uni\u00f3n Sovi\u00e9tica. A\u00ednda que Shevardnadze non era nacionalista, o goberno que herdou de Gamsakhurdia estaba infestado de pol\u00edticos que si o eran, polo que debeu actuar baixo os seus criterios para evitar unha ca\u00edda do seu recentemente asumido goberno.\nO 22 de febreiro de 1992 foi abolida a constituci\u00f3n da RSS de Xeorxia, e se reinstaurou a da antiga Rep\u00fablica de Xeorxia de 1921. Para os abkhazos, isto anulaba o seu nivel de autonom\u00eda, polo que en resposta a iso declararon a s\u00faa independencia, o 23 de xullo de 1992. Aproveitando esta situaci\u00f3n, moitos partidarios de Gamsakhurdia (zviadistas) refuxi\u00e1ronse en Abkhazia.\nCo pretexto de que os zviadistas secuestraran ao Ministro do Interior de Xeorxia e mant\u00ed\u00f1ano cativo en Abkhazia, o goberno de Tiflis enviou a m\u00e1is de 3.000 militares cara \u00e1 provincia rebelde para restaurar a orde, dando inicio \u00e1 guerra o 14 de agosto. Fortes combates estalaron entre o ex\u00e9rcito xeorxiano e as milicias Abkhazias nas proximidades de Sukhumi, os que non evitaron que o d\u00eda 18, o Ex\u00e9rcito de Xeorxia lograse entrar na capital, controlando gran parte do territorio e provocando a fuxida do goberno de Abkhazia.\nA derrota dos rebeldes provocou, nunha primeira instancia, a formaci\u00f3n dunha Confederaci\u00f3n de Pobos Monta\u00f1eses do C\u00e1ucaso: unha agrupaci\u00f3n paramilitar de diferentes pobos prol-rusos (osetos, cosacos, chechenos etc.) da zona. Centos de voluntarios provenientes de Rusia, como Shamil Basayev, sum\u00e1ronse \u00e1 causa separatista abkhaza. A pesar de que o 3 de setembro negociouse en Moscova un plan de cesamento de hostilidades, Gagra foi atacada o 2 de agosto polas tropas da CPMC, sendo executada a maior parte da poboaci\u00f3n xeorxiana da cidade. Gudraga e Tkvarcheli caeron posteriormente, sum\u00e1ndoselles membros do ex\u00e9rcito ruso acantonados nestas cidades.\nA\u00ednda que Rusia declar\u00e1base neutral no conflito, existen moitos testemu\u00f1os de bombardeos de tropas xeorxianas por parte de avi\u00f3ns rusos. Shevardnadze acusou a Rusia de realizar unha guerra non declarada contra Xeorxia, teor\u00eda que se viu reforzada cando foron capturados militares rusos entre os separatistas, motivando que o 11 de marzo de 1993, as tropas xeorxianas derrubasen un avi\u00f3n militar ruso que sobrevoaba o territorio abkhazo.\nOs paramilitares deron unha forte ofensiva para capturar Sukhumi, pero foron repelidos. Nese momento, comezou un xenocidio \u00e9tnico contra os xeorxianos por parte dos rebeldes e dos abkhazos nos territorios controlados polo Ex\u00e9rcito. Est\u00edmase que m\u00e1is de 6.000 persoas pereceron como parte destes m\u00e9todos de limpeza \u00e9tnica.\nO 2 de xullo os combates renov\u00e1ronse logo de que, con apoio a\u00e9reo ruso, os rebeldes chegasen \u00e1 vila de Tamishi e acheg\u00e1sense a Sukhumi, sendo novamente repelidos tras unha violenta batalla. Con todo, Sukhumi foi rodeada por rebeldes. O d\u00eda 27 foi asinado un acordo de alto ao lume en Sochi, o que novamente foi roto nun par de meses.\nDurante unha visita do Presidente Shevardnadze a Sukhumi, as tropas secesionistas iniciaron un ataque definitivo contra a cidade, o 16 de setembro. Ante a inminente ca\u00edda de Sukhumi e o ataque incendiario contra o hotel onde estaba residindo e do que se salvou case milagrosamente, Shevardnadze debeu fuxir da cidade nun buque ruso.\nSukhumi caeu o 27 de setembro e con este feito, as forzas separatistas lograron controlar rapidamente o resto do territorio de Abkhazia e expulsaron \u00e1 maior\u00eda das comunidades de orixe xeorxiana. Est\u00edmase que m\u00e1is de 10.000 morreron durante o conflito e que entre 250 e 300 mil deberon fuxir de Abkhazia. Estes exiliados dirix\u00edronse principalmente \u00e1 zona de Samegrelo, epicentro da Guerra Civil contra os zviadistas.\nEn decembro de 1993, os l\u00edderes xeorxianos e abkhazos asinaron un acordo de paz tras a mediaci\u00f3n das Naci\u00f3ns Unidas e Rusia. O 4 de abril de 1994 foi asinada en Moscova a \"Declaraci\u00f3n de Pol\u00edticas para o Conflito Xeorxiano-abkhazio\". \u00c1 s\u00faa vez, en xu\u00f1o de 1994, as forzas de paz da Comunidade de Estados Independentes compostas s\u00f3 por soldados rusos entraron en Abkhazia e meses despois f\u00edxoo a Misi\u00f3n de Observadores das Naci\u00f3ns Unidas en Xeorxia.\nCon todo, as atrocidades contra a etnia xeorxiana non acabaron. Est\u00edmase que 1.500 xeorxianos foron exterminados tras o acordo de paz. O 14 de setembro de 1994, a trav\u00e9s de cadea de televisi\u00f3n, os l\u00edderes de Abkhazia ordenaron a expulsi\u00f3n de todos os xeorxianos antes do d\u00eda 27, aniversario da ca\u00edda de Sukhumi. O 30 de novembro foi asinada unha nova Constituci\u00f3n reafirmando a independencia de Abkhazia, a que a\u00ednda as\u00ed non foi reco\u00f1ecida por ningunha outra naci\u00f3n e ata foi repudiada polos Estados Unidos, o 15 de decembro. O 21 de marzo de 1995, o Alto Comisionado de Naci\u00f3ns Unidas para os Refuxiados acusou \u00e1s milicias abkhazias de asasinatos e torturas de ducias de refuxiados na zona de Gali. Mentres tanto, e a pesar do embargo que pesaba sobre a rexi\u00f3n, Rusia apoiaba militar e economicamente ao novo goberno abkhazo.\nEn abril de 1998, centos de forzas abkhazas entraron no distrito de Gali asasinando a varios xeorxianos que a\u00ednda permanec\u00edan na zona. Eduard Shevardnadze, con todo, rexeitou enviar tropas \u00e1 zona de conflito e asinou un novo cesamento do fogo, o 20 de maio. Esta nova escalada terminou con centos de mortos e m\u00e1is de 20.000 novos refuxiados xeorxianos.\nConflitos pol\u00edticos.\nO 3 de outubro de 2004 foron realizadas as elecci\u00f3ns presidenciais para determinar ao sucesor de Vladislav Ardzinba. Rusia apoiou decididamente ao Primeiro Ministro Raul Khadjimba, que contaba co apoio de Vladimir Putin, de deputados e cantantes rusos e de Ardzinba. Con todo, o 12 de outubro, a Corte Suprema de Abkhazia, tras unha serie de decisi\u00f3ns contraditorias do Comit\u00e9 Electoral, reco\u00f1eceu a vitoria do empresario Sergei Bagapsh, acusado polos seus detractores de ser prol-xeorxiano. Ardzinba acusou de ilegal a decisi\u00f3n e a presi\u00f3n exercida provocou que a Corte retract\u00e1sese. Con todo, ao d\u00eda seguinte, a Corte Suprema volveu nomear como Presidente a Bagapsh. Os partidarios de Khadjimba tomaron o edificio do Parlamento, mentres que os de Bagapsh fixeron o mesmo cunha canle de televisi\u00f3n. Para evitar maiores problemas, Ardzinba substitu\u00edu a Khadjimba por Nodar Khashba.\nO 12 de novembro, partidarios de Bagapsh tom\u00e1ronse a sede de goberno, facendo que Khashba fuxise. Nesta desorde, a ling\u00fcista abkhaza e partidaria de Bagapsh, Tamara Shakryl foi asasinada, probablemente pola garda de Ardzinba. A causa do caos en Sukhumi, Rusia deixou en claro que intervir\u00eda directamente en Abkhazia se \u00e9 que os seus intereses na zona v\u00edsense afectados e acusou a Bagapsh de ser o responsable da situaci\u00f3n, ao que Xeorxia reaccionou declarando que novamente Rusia se met\u00eda en asuntos internos do pa\u00eds.\nO d\u00eda 14 de novembro, Khashba, acusado polos familiares de Shakryl como responsable pola s\u00faa morte, debeu refuxiarse nos cuarteis centrais das tropas de paz de Rusia, en Sukhumi. A tensi\u00f3n continuou ata o 7 de decembro, d\u00eda da asunci\u00f3n de Bagapsh. Ao asumir, Bagapsh chegou a un acordo con Khadjimba para organizar un goberno onde Khadjimba asumise como vicepresidente. Este novo goberno foi aprobado cun 90% dos votos e asumiu o 12 de febreiro de 2005 acabando con esta crise.\nSituaci\u00f3n actual.\nNa actualidade, Abkhazia est\u00e1 organizada como un estado independente, que con todo non \u00e9 reco\u00f1ecido por ning\u00fan outro estado a nivel mundial. As tropas de paz da UNOMIG e da CEI a\u00ednda permanecen en Abkhazia tratando de evitar unha nova escalada militar en contra dos xeorxianos que a\u00ednda permanecen dentro do territorio.\nA situaci\u00f3n abkhazia at\u00f3pase sen soluci\u00f3n a\u00ednda. O goberno de Abkhazia variou a s\u00faa postura desde un reco\u00f1ecemento absoluto \u00e1 s\u00faa independencia ata a integraci\u00f3n como membro asociado \u00e1 Federaci\u00f3n Rusa, o que non foi aceptado por esta \u00faltima para evitar tensar a\u00ednda m\u00e1is a s\u00faa situaci\u00f3n con Xeorxia. De calquera xeito, moitos abkhazos te\u00f1en cidadan\u00eda rusa na actualidade.\nPor outra banda, a Uni\u00f3n Europea e as Naci\u00f3ns Unidas insisten en que Abkhazia debe manterse como parte de Xeorxia e que, en caso de querer independizarse, deber\u00edan regresar todos os exiliados xeorxianos e realizar un referendo. O goberno de Xeorxia contin\u00faa coa s\u00faa idea de reunificar Abkhazia a Xeorxia, pero tivo diferentes plans para realizalo.\nExisten polo menos dous plans de paz propostos. Un dividir\u00eda a Xeorxia en sete entidades aut\u00f3nomas con poder sobre pol\u00edticas econ\u00f3micas e de seguridade interior, mentres o goberno nacional administrar\u00eda a defensa e as relaci\u00f3ns exteriores. A segunda proposta establecer\u00eda unha rep\u00fablica federal semellante \u00e1 formada por Serbia e Montenegro ata 2006.\nDoutra banda, xurdiron propostas de someter Abkhazia por m\u00e9todos militares, especialmente tras a ca\u00edda de Aslan Abashidze, l\u00edder da tam\u00e9n rebelde Adxaria, en 2004. Mikhail Saakashvili, Presidente de Xeorxia tras a Revoluci\u00f3n rosa, propuxo reintegrar tanto Abkhazia como Osetia do Sur de igual xeito, pero logo el mesmo rexeitou a idea. Saakashvili tratou de manter o problema sobre Abkhazia como un conflito entre Xeorxia e Rusia, suxerindo que o actual goberno aut\u00f3nomo ser\u00eda un goberno monicreque da Federaci\u00f3n Rusa. Tras fortes presi\u00f3ns, o goberno de Rusia aceptou o retiro das s\u00faas bases militares en Abkhazia durante o ano 2003 deixando s\u00f3 os seus corpos de paz.\nEn xullo de 2006, o xefe paramilitar do val de Kodori, situado no noroeste do pa\u00eds e a \u00fanica parte do pa\u00eds non sometida a dominio abkhazio, anunciou o rearmamento dos seus grupos de guerrilleiros, o que provocou o rexeitamento do goberno xeorxiano. O d\u00eda 25 dese mes, o ex\u00e9rcito de Xeorxia entrou a Abkhazia e en menos de dous d\u00edas, controlou a zona de Kodori. O 27 de setembro dese ano, coa presenza de Saakashvili e do patriarca da Igrexa ortodoxa grega, a zona controlada polo ex\u00e9rcito foi renomeada \"Alta Abkhazia\" e constitu\u00edr oficialmente como sede da administraci\u00f3n xeorxiana no territorio.\nGoberno e administraci\u00f3n.\nA xefatura de Estado de Abkhazia corresponde ao Presidente da Rep\u00fablica, cargo que ostenta Aslan Bzhania dende 2020. O xefe de goberno \u00e9 o primeiro ministro, funci\u00f3n que exerce Alexander Ankvab dende o 23 de abril de 2020.\nO poder lexislativo \u00e9 exercido pola Asemblea do Pobo. Esta componse de 35 membros, elixidos por cada unha das 35 circunscrici\u00f3ns electorais.\nO pa\u00eds est\u00e1 dividido administrativamente en sete distritos dende 1995, chamados igual que a s\u00faa cidade capital:\nAta o 27 de setembro de 2006, funcionou en Tiflis paralelamente un goberno no exilio, liderado por un Consello Supremo e un Consello de Ministros da Rep\u00fablica Aut\u00f3noma de Abkhazia. Desde esa data, o goberno trasladouse \u00e1 zona de Alto Abkhazia logo que fose controlada polo ex\u00e9rcito xeorxiano. O goberno proxeorxiano \u00e9 liderado por Malkhaz Akishbaia, Presidente do Consello de Ministros.\nDemograf\u00eda e cultura.\nDiversas etnias te\u00f1en coexistido, ao longo da historia, en Abkhazia. Dest\u00e1canse os apsuas, considerados como abkhazos naturais, e os xeorxianos, correspondentes \u00e1s antigas tribos kartvelianas, svans e zans. A estes s\u00famanse inmigrantes gregos, armenios e rusos.\nA demograf\u00eda de Abkhazia cambiou drasticamente por mor da guerra dos anos 1990. Segundo o censo realizado polos sovi\u00e9ticos en 1989, Abkhazia ti\u00f1a unha poboaci\u00f3n de aproximadamente 500.000 habitantes, dos cales 48% correspond\u00eda a xeorxianos (principalmente mingrelianos) e s\u00f3 un 17% eran abkhazos. Case a metade destes \u00faltimos eran musulm\u00e1ns sunnitas e a outra metade, cristi\u00e1ns ortodoxos.\nA guerra non s\u00f3 produciu un brusco descenso na poboaci\u00f3n (a menos de 150.000 habitantes e que en 2003 chegou a 215.972) sen\u00f3n que ademais acabou con gran parte da etnia xeorxiana. Isto debeuse, en parte, aos asasinatos a grande escala e, sobre todo, a iniciativas de expulsi\u00f3n masiva. S\u00f3 na zona de Gali mant\u00e9\u00f1ense comunidades desta orixe (cerca do 92% da poboaci\u00f3n).\nSegundo c\u00e1lculos oficiais do Goberno de Xeorxia, 264.792 persoas fuxir\u00edan desde Abkhazia cara a outras zonas do pa\u00eds entre 1992 e 1998. Destas, preto de 120.000 refuxi\u00e1ronse na zona de Samegrelo e Svaneti, e m\u00e1is de 77.800 na capital, Tiflis.\nRecentemente, co prop\u00f3sito de recuperar a poboaci\u00f3n do pa\u00eds ata os seus niveis hist\u00f3ricos, o goberno de Abkhazia promoveu a repatriaci\u00f3n de makhadjires, \u00e9 dicir, abkhazos que foran exiliados, principalmente a Turqu\u00eda, tras a invasi\u00f3n rusa no s\u00e9culo XIX.\nSukhumi \u00e9 a capital e a principal cidade do pa\u00eds. O \u00faltimo censo oficial (realizado en 2003) informou unha poboaci\u00f3n de 43.716 habitantes na portuaria Sukhumi, cifras que contrastan coas cifras de 1989 de 121.406 habitantes. Outros pobos de importancia son Gagra, Gali, Gudauta, Ochamchire e Tkvarcheli.\nO idioma oficial \u00e9 o abkhazo, da familia das linguas cauc\u00e1sicas noroccidentais, pero o ruso est\u00e1 bastante estendido. En tanto, o uso do xeorxiano est\u00e1 prohibido na parte separatista de Abkhazia, mentres \u00e9 oficial na parte dominada por Xeorxia. A\u00ednda que a principal relixi\u00f3n \u00e9 o cristianismo ortodoxo, existe unha importante presenza de crentes do islam, prevalecendo a tolerancia relixiosa.\nOs medios de comunicaci\u00f3n est\u00e1n, na s\u00faa maior\u00eda, baixo a influencia do goberno. Este pos\u00fae as principais estaci\u00f3ns de televisi\u00f3n e radio. A\u00ednda que est\u00e1n permitidos as canles privadas, non poden transmitir noticias nin programas de car\u00e1cter pol\u00edtico. En gran parte do pa\u00eds, con todo, p\u00f3dense capturar sinais de estaci\u00f3ns de televisi\u00f3n e de radio de orixe rusa e xeorxiano. A prensa tam\u00e9n sofre fortes restrici\u00f3ns, limit\u00e1ndose a s\u00faa expresi\u00f3n aos xornais Respublika Abkhazia e Apsny, e aos semanarios Ekho Abikhazii e Nuzhnaya Gazeta.\nEconom\u00eda.\nTradicionalmente, a agricultura foi a actividade econ\u00f3mica m\u00e1is importante de Abkhazia. Os produtos m\u00e1is representativos eran os c\u00edtricos, o tabaco, o t\u00e9 e as uvas. Por\u00e9n, a exigua extensi\u00f3n de terras aptas para labores agr\u00edcolas impuxo un l\u00edmite prohibitivo ao desenvolvemento do sector. A produci\u00f3n industrial conc\u00e9ntrase no envasado de carne e no ramo das madeireiras. En tempos de paz, a \u00e1rea de servizos dinamiza a econom\u00eda cos ingresos derivados do turismo, destac\u00e1ndose a actividade de emprendementos recreativos instalados na costa. Abkhazia comun\u00edcase con Rusia e co resto de Caucasia por estrada e ferrocarril. A capital ten, ademais, un importante aeroporto.\nA econom\u00eda desta rep\u00fablica at\u00f3pase nunha dif\u00edcil situaci\u00f3n. Nos \u00faltimos anos, co apoio de Rusia, tratouse de mellorar a calidade de vida dos seus habitantes. Durante os seus anos de independencia de facto, Abkhazia tivo que enfrontar o caos econ\u00f3mico legado polo colapso da Uni\u00f3n Sovi\u00e9tica e, m\u00e1is tarde, a cruenta guerra contra Xeorxia, e a crise humana posterior. A isto s\u00famase o embargo ao que est\u00e1 sometida, e que \u00e9 quebrantado s\u00f3 pola Federaci\u00f3n Rusa. Como forma de superar a crise, o goberno abkhazo tratou de fomentar o investimento estranxeiro, promovendo o neoliberalismo e solicitando diversos pr\u00e9stamos a bancos rusos. De acordo a un informe do Programa das Naci\u00f3ns Unidas para o Desenvolvemento, realizado en abril de 2004, o PIB de Abkhazia caera entre un 80% e un 90% nos \u00faltimos quince anos, e a taxa de desemprego alcanzaba o 90%.\nA moeda utilizada \u00e9 o rublo ruso, e o d\u00f3lar estadounidense pode ser cambiado nos bancos de Sukhumi, Gagra, Gali e Gudauta. O lari, moeda de Xeorxia, est\u00e1 prohibido."}
{"id": "55369", "revid": "23204", "url": "https://gl.wikipedia.org/wiki?curid=55369", "title": "Hom\u00ednidos", "text": "Os hom\u00ednidos son os membros da familia taxon\u00f3mica Hominidae (os \"grandes simios\"). Das especies actualmente presentes incl\u00fae a:\nEsta clasificaci\u00f3n ten sido revisada varias veces nas \u00faltimas d\u00e9cadas, o que levou a un uso variado da palabra \"hom\u00ednido\". O significado orixinal de Hominidae refer\u00edase tan s\u00f3 ao significado moderno de Hominina: os \"humanos ou especies m\u00e1is achegadas ca os chimpanc\u00e9s\". O significado do termo cambiou gradualmente, ata o significado moderno de \"hom\u00ednido\", que incl\u00fae a t\u00f3dolos grandes simios.\nUn amplo n\u00famero de x\u00e9neros extintos est\u00e1n clasificados a canda os humanos na subfamilia Homininae, mentres que outros cos orangut\u00e1ns na subfamilia Ponginae. O antecesor m\u00e1is recente dos Hominidae viviu hai 14 mill\u00f3ns de anos, cando os orangut\u00e1ns se especiaron dos antecesores dos outros tres x\u00e9neros Os devanceiros da familia Hominidae xa se ti\u00f1an especiado a partir da familia de Hylobatidae, seguramente arredor de hai 15-20 mill\u00f3ns de anos atr\u00e1s.\nTaxonom\u00eda.\nHistoria da taxonom\u00eda.\nA clasificaci\u00f3n dos grandes simios foi revisada e esbozada de novo varias veces nas \u00faltimas d\u00e9cadas. Esas revisi\u00f3ns derivaron no uso da palabra \"hom\u00ednido\" con diferentes significados. O termo orixinal \"Hominidade\" refer\u00edase s\u00f3 aos actualmente clasificados como Hominini, que son s\u00f3 os humanos e os seus m\u00e1is achegados antecesores. O significado deste taxon cambiouse ata chegar a ser o termo que abrangue a todos os grandes simios e humanos.\nClasificaci\u00f3n.\nEspecies actuais.\nDas especies actualmente existentes, a clasificaci\u00f3n aceptada \u00e9 a clasificaci\u00f3n das sete especies vivas en catro x\u00e9neros:\nF\u00f3siles.\nAdemais das actualmente presentes, hai restos f\u00f3siles de numerosas especies. Abaixo m\u00f3strase a taxonom\u00eda destas\nFamilia Hominidae"}
{"id": "55370", "revid": "22570", "url": "https://gl.wikipedia.org/wiki?curid=55370", "title": "Coquina (xeolox\u00eda)", "text": "A coquina \u00e9 unha rocha sedimentaria non completamente consolidada de orixe bioqu\u00edmica, principalmente composta do mineral calcita, a mi\u00fado inclu\u00edndo fosfato, na forma de conchas mari\u00f1as ou corais. Cr\u00e9ase en asociaci\u00f3n cos arrecifes mari\u00f1os. A\u00ednda que xeralmente non \u00e9 referida como tal, \u00e9 un subgrupo da calcaria."}
{"id": "55371", "revid": "6", "url": "https://gl.wikipedia.org/wiki?curid=55371", "title": "Cenit", "text": ""}
{"id": "55372", "revid": "98629", "url": "https://gl.wikipedia.org/wiki?curid=55372", "title": "Calcaria", "text": "A calcaria (do lat\u00edn \"calx, calcis\" , \"cal\") \u00e9 unha rocha sedimentaria composta principalmente por carbonato c\u00e1lcico (CaCO3), adoitando presentarse en forma de calcita, a\u00ednda que pode ser dolomita, aragonita. A s\u00faa natureza intr\u00ednseca xeralmente \u00e9 heterox\u00e9nea, polo que este tipo de rocha cont\u00e9n a mi\u00fado cantidades variables de silicio, as\u00ed como de hematita, siderita, arxila, limo ou area.\nCaracter\u00edsticas.\nDependendo da s\u00faa composici\u00f3n vai ter unhas caracter\u00edsticas diferentes, que modifican (\u00e1s veces sensibelmente) a cor e o grao de coherencia da rocha. Mais \u00e9 practicamente unha rocha monomineral, que se comercializa case sempre como m\u00e1rmore (unha rocha metam\u00f3rfica), tende estes maior pureza de CaCO3 (carbonato c\u00e1lcico). A calcaria, a excepci\u00f3n do m\u00e1rmore, reacciona en presenza do \u00e1cido clorh\u00eddrico, ou doutros \u00e1cidos tam\u00e9n, como o carb\u00f3nico (CO2). A propia sedimentaci\u00f3n da calcaria leva consigo un ambiente xeol\u00f3xico determinado, onde se achan cavidades enchidas con f\u00f3siles, petr\u00f3leo; mais resiste ben \u00e1 meteorizaci\u00f3n, sendo un material de construci\u00f3n como, por exemplo, as en p\u00e9 pir\u00e1mides exipcias; ou p\u00f3dense ollar nas paveras estalactitas e estalagmitas. Hai paisaxes que reciben o nome de k\u00e1rsticas (do alem\u00e1n Karst, que \u00e9 unha xermanizaci\u00f3n do top\u00f3nimo esloveno \"kras\"), como poder ser a irlandesa An Bhoireann, de espec\u00edfica est\u00e9tica. Na industria, a calcaria \u00fasase para obter cemento, sendo un elemento esencial deste, actualmente sendo este o seu principal emprego, mais antigamente, cando o cemento (construci\u00f3n) non exist\u00eda, utiliz\u00e1base para fabricar morteiros de cal, co que se cobren as paredes. Ten m\u00e1is usos \u00e1 parte dos citados, como na industria farmac\u00e9utica, peleteira, metalurxia, fabricaci\u00f3n de vidro, en Galiza para a correcci\u00f3n do pH do solo na agricultura, ou producir xiz.\nEnc\u00f3ntrase dentro da clasificaci\u00f3n de recursos naturais (RN) entre os recursos non renov\u00e1beis (minerais) e dentro desta clasificaci\u00f3n, nos non met\u00e1licos, como o salitre, o xeso e o xofre.\nOrixe.\nA calcita constit\u00fae aproximadamente un 10% do volume total de t\u00f3dalas rochas sedimentarias, sendo a principal fonte de calcita na rocha os organismos mari\u00f1os (cunchas e arrecifes de coral), que abundan en mares c\u00e1lidos pouco profundos de rexi\u00f3ns tropicais.\nA calcita pode ser ou disolta ou precipitada por auga subterr\u00e1nea, dependendo de varios factores inclu\u00edndo a temperatura da auga, o pH, e a concentraci\u00f3n de i\u00f3ns disoltos.\nA calcita amosa unha infrecuente caracter\u00edstica chamada solubilidade retr\u00f3grada pola cal pasa a ser menos soluble en auga a medida que a temperatura aumenta.\nP\u00f3dense distinguir, conxuntamente, dous tipos de calcarias segundo a s\u00faa orixe:\nEsa liberaci\u00f3n de CO2 interv\u00e9n, fundamentalmente, en dous tipos de ambientes: nas costas cando hai na superficie augas cargadas de CO2 e, sobre os continentes, cando as augas subterr\u00e1neas chegan \u00e1 superficie.\nUsos da calcaria.\n\u00c9 unha pedra importante como reservorio de petr\u00f3leo, pola s\u00faa porosidade. Ten unha gran resistencia \u00e1 meteorizaci\u00f3n; permitindo que moitas esculturas e edificios da antig\u00fcidade tallados en calcaria chegaran at\u00e9 hoxe. Non obstante, a acci\u00f3n da auga da chuvia e dos r\u00edos (especialmente cando se encontra acidulada polo \u00e1cido carb\u00f3nico) provoca a s\u00faa disoluci\u00f3n, creando un tipo de meteorizaci\u00f3n caracter\u00edstica denominada k\u00e1rstica. A\u00ednda as\u00ed, algunhas calcarias util\u00edzanse na construci\u00f3n de enrochamentos para obras mar\u00edtimas e portuarias como crebaondas, espig\u00f3ns, escolleiras entre outras estruturas de estabilizaci\u00f3n e protecci\u00f3n.\nA pedra calcaria \u00e9 un compo\u00f1ente importante do cemento gris usado nas construci\u00f3ns modernas e tam\u00e9n pode ser usada como compo\u00f1ente principal, xunto con \u00e1ridos, para fabricar o morteiro de cal, pasta graxa para creaci\u00f3n de estucos ou leitadas para as superficies. Empr\u00e9gase na industria do vidro e da metalurxia.\nTam\u00e9n ten outros usos, como na industria farmac\u00e9utica, peleteira, correcci\u00f3n do pH do solo na agricultura."}
{"id": "55373", "revid": "56817", "url": "https://gl.wikipedia.org/wiki?curid=55373", "title": "Gorgonopsia", "text": "Os Gorgonopsia son un suborde dos ter\u00e1psidos que se atopa dentro da clase synapsida. O seu nome fai referencia \u00e1s gorgonas das Mitolox\u00eda grega, \u00e9 dicir, un tr\u00edo de monstros femininos de extraordinario poder, entre os que se atopaba a Medusa.\nNa cultura popular.\nGogonopsidos te\u00f1en aparecido nalgunhas series de televisi\u00f3n, empregando t\u00e9cnicas de animaci\u00f3n con efectos especiais, como no terceiro episodio de Cami\u00f1ando entre as bestas."}
{"id": "55376", "revid": "98629", "url": "https://gl.wikipedia.org/wiki?curid=55376", "title": "Arqueolox\u00eda submarina", "text": "A arqueolox\u00eda submarina \u00e9 o estudo da vida, comportamentos e culturas humanas no pasado usando os restos f\u00edsicos atopados en auga salgada ou doce ou aterrados baixo o sedimento submarino. \u00c9 a mi\u00fado considerada unha rama da arqueolox\u00eda mar\u00edtima.\nAs localizaci\u00f3ns de arqueolox\u00eda submarina consisten en naufraxios (de barcos ou avi\u00f3ns), restos de estruturas creadas na auga (coma pontes ou portos) ou sitios onde a xente viviu en terra no pasado que foron logo asolagados por auga debido a un aumento do nivel do mar ou outros fen\u00f3menos."}
{"id": "55377", "revid": "23204", "url": "https://gl.wikipedia.org/wiki?curid=55377", "title": "Therocephalia", "text": "Os therocephalia ou teroc\u00e9falos son unha li\u00f1axe extinta dos ter\u00e1psidos que viviron entre o Permiano e o Tri\u00e1sico. O nome \"cabeza de besta\" prov\u00e9n das s\u00faas longas caveiras, xunto cos seus dentes, falan de que foron exitosos carn\u00edvoros.\nClasificaci\u00f3n.\nTaxonom\u00eda.\nOrde Therapsida"}
{"id": "55381", "revid": "839", "url": "https://gl.wikipedia.org/wiki?curid=55381", "title": "Abkhasia", "text": ""}
{"id": "55384", "revid": "89787", "url": "https://gl.wikipedia.org/wiki?curid=55384", "title": "Cynodontia", "text": "Os Cynodontia ou cinodontes foron un suborde dos ter\u00e1psidos (\"r\u00e9ptiles mamiferoides\") do que evolucionaron os primeiros mam\u00edferos, a finais do per\u00edodo Tri\u00e1sico, hai uns 200 mill\u00f3ns de anos."}
{"id": "55386", "revid": "23204", "url": "https://gl.wikipedia.org/wiki?curid=55386", "title": "Shrek", "text": "Shrek \u00e9 un filme de animaci\u00f3n 3D ga\u00f1ador do Premio da Academia de animaci\u00f3n, baseado no conto de William Steig titulado Shrek! (1990). Foi dirixido polo neozeland\u00e9s Andrew Adamson e animado por DreamWorks Animation SKG en maio de 2001. Converteuse na primeira pel\u00edcula ga\u00f1adora do premio Oscar ao mellor filme de animaci\u00f3n, categor\u00eda introducida no ano 2001. Publicouse en DVD en novembro dese mesmo ano. Foi aclamado pola cr\u00edtica como unha pel\u00edcula de animaci\u00f3n merecedora de interese adulto, con moitas bromas e temas dirixidos ao p\u00fablico adulto pero un gui\u00f3n sinxelo dabondo para atraer aos nenos.\nO filme tivo un grande \u00e9xito coa s\u00faa estrea en 2001 e axudou a establecer a DreamWorks coma o principal competidor de Walt Disney Pictures no campo do cine de animaci\u00f3n, en particular da animaci\u00f3n dixital. De feito, Shrek pasou a se converter na mascota das produci\u00f3ns de animaci\u00f3n da compa\u00f1\u00eda. Este filme ten tres continuaci\u00f3ns: \"Shrek 2\" (2004) e \"Shrek the Third\" (2007) e \"Shrek Forever After\" (2010).\nEstreouse en galego na TVG o 9 de abril de 2009.\nSinopse.\nShrek \u00e9 un ogro que vive nun horrible pantano; odia ser molestado e \u00e9 moi celoso \"da s\u00faa intimidade\", pero ve o seu fogar invadido repentinamente por un grupo de personaxes de contos de fadas que foron desaloxados por un malvado e baixi\u00f1o tirano (Lord Farquaad), que \u00e9 o malvado da historia, con aspiraci\u00f3ns de converterse en rei.\nEnfadado, Shrek acode con este personaxe tan estra\u00f1o para esixirlle que lle devolva o seu pantano e saque \u00f3s personaxes dos contos que el mesmo enviou a\u00ed, para as\u00ed recuperar a s\u00faa amada soidade. Pero este, a cambio, ofr\u00e9celle un trato: devolverlle o seu pantano a condici\u00f3n de que rescate a unha princesa que est\u00e1 prisioneira nun castelo custodiado por un enorme drag\u00f3n lanza-lume e as\u00ed poder cumprir o seu obxectivo de casar con ela.\nDaquela Shrek, acompa\u00f1ado por un asno falante chamado simplemente Asno, dir\u00edxese \u00f3 castelo onde se atopa retida a princesa. A terrible criatura lanza-lume que vix\u00eda o lugar resulta ser unha dragoa, e logo de correr grandes aventuras durante o rescate de devandita princesa, finalmente d\u00e1se conta de que o mundo non \u00e9 tan malo como cr\u00eda, pois atopa a amizade sincera no asno e o amor na princesa que deb\u00eda rescatar.\nBanda sonora.\nA m\u00fasica de Shrek foi composta por Harry Gregson-Williams, pero ademais na pel\u00edcula inclu\u00edronse temas vocais de diferentes artistas. Estes temas son:"}
{"id": "55389", "revid": "98629", "url": "https://gl.wikipedia.org/wiki?curid=55389", "title": "Filipe Neri", "text": "Filipe Neri, nado en Florencia o 21 de xullo de 1515 e finado en Roma en maio de 1595, foi un relixioso italiano. Denominado \"ap\u00f3stolo de Roma\" nun momento de grande desprestixio da relixi\u00f3n cat\u00f3lica en Europa, est\u00e1 considerado Patr\u00f3n dos humoristas.\nTraxectoria.\nFillo dun notario de Florencia, renunciou a unha prometedora vida de negocios e marchou para Roma onde viviu con grande austeridade dos servizos prestados como preceptor dunha familia. Polas noites \u00eda meditar \u00e1s catacumbas da cidade, xunta a V\u00eda Apia, onde empezou a ter as primeiras experiencias m\u00edsticas. Combinaba a s\u00faa vida de preceptor co estudo e comezou a brillar en filosof\u00eda e teolox\u00eda, pero supetamente abandonou as tarefas intelectuais e se concentrou no apostolado, na pobreza e na oraci\u00f3n.\nA\u00ednda que tivo inquedanzas misioneiras pola s\u00faa admiraci\u00f3n a Francisco Xabier, chegou \u00e1 convicci\u00f3n de que Roma, a cidade do Papa, era paradoxalmente unha cidade pag\u00e1, a s\u00faa India, debido \u00e1 corrupci\u00f3n e a ostentaci\u00f3n do clero, a desorientaci\u00f3n dos crentes e a multitude de necesitados e enfermos que hab\u00eda que atender.\nConflitos coa xerarqu\u00eda.\nDeste xeito, adicouse \u00e1 predicaci\u00f3n cun estilo alegre e desenfadado, ata o punto de que foi denominado o \"santo comediante\" e o bromista divino. As s\u00faas toler\u00edas e excentricidades foron ga\u00f1ando \u00e1 xente sinxela coa que dialogaba na praza p\u00fablica. Reuniu a un grupo de seguidores m\u00e1is achegados cos que organizou labores de hospitalidade de peregrinos, atenci\u00f3n aos marxinados e coidado dos enfermos. O seu estilo e actividades resultaron ofensivas para a xerarqu\u00eda, sendo v\u00edtima de aldraxes e da marxinaci\u00f3n por parte de altos xerarcas eclesi\u00e1sticos e cardeais. Nunca respondeu aos ataques dos seus inimigos, se ben reprochou con sinxeleza \u00e1s altas personalidades da Igrexa cat\u00f3lica o seu poder e a s\u00faa relaxaci\u00f3n. Naquel intre, no colexio cardenalicio gobernaban os Medici. Entre os seus m\u00e1is furibundos detractores estaba o propio vigairo do Papa Paulo IV, Cardeal Rosaro. Pero el nunca consentiu que se falase mal do seu m\u00e1is alto perseguidor.\nFundaci\u00f3ns e actividades.\nFundou o hospital de Santa Trindade dos Peregrinos e Convalecentes. No ano xubilar de 1574 chegou a atender uns 140.000.\nAos 36 anos de idade foi ordenado sacerdote, algo para o que fora moi reticente por non considerarse merecedor desta dignidade. Formou ent\u00f3n unha comunidade de presb\u00edteros chamada o \"Oratorium\" onde ti\u00f1a unha importante papel a m\u00fasica (o c\u00e9lebre oratorio e o canto). O seu carisma e entusiasmo contaxiou a un gran n\u00famero de fieis ata o punto que en 1578, o papa Gregorio XIII reco\u00f1eceu a congregaci\u00f3n dos Oratorianos. A partir dese momento, sufriu escasas resistencias e multitude de persoas de toda condici\u00f3n acud\u00edan a el en busca de consello, alento e consolo. Dende Papas (co\u00f1eceu 14) ata xente marxinal, pasando por artistas cos que ti\u00f1a unha especial sinton\u00eda. Tivo amizade con outras figuras relixiosas da \u00e9poca como Ignacio de Loiola, Francisco de Sales ou Carlos Borromeo. En varias ocasi\u00f3ns, ofrec\u00e9uselle a p\u00farpura cardinalicia, pero sempre rexeitou o nomeamento.\nAtrib\u00faeselle a s\u00faa influencia sobre o papa Clemente VIII o feito de que este levantase o anatema e a excomu\u00f1\u00f3n ao rei Henrique IV de Francia. O seu labor a prol do entendemento suavizou unha situaci\u00f3n que conduc\u00eda a Francia \u00e1 guerra civil e a un continuo derramamento de sangue.\nReconstru\u00edu unha igrexa en ru\u00ednas: Santa Mar\u00eda de Vallicella onde se habilitou unha sinxela cela. Hoxe \u00e9 a casa nai dos oratorianos e al\u00ed se atopan as s\u00faas reliquias. Os seus funerais foron multitudinarios. Sucedeuno \u00e1 fronte da orde Cesare Baronius, confesor de Clemente VIII. Foi beatificado por Paulo V en 1615 e canonizado por Gregorio XV en 1622.\nExperiencias m\u00edsticas.\nDe Felipe Neri c\u00f3ntanse visi\u00f3ns sobrenaturais; levitaci\u00f3ns; o don de dar alegr\u00eda aos desesperados e sa\u00fade aos enfermos. El mesmo confiou que sent\u00eda unha gran b\u00f3la de lume que lle estoupaba no peito co amor de Deus e aos homes. Aseg\u00farase que na autopsia se comprobou que presentaba un acusado desprazamento das costelas ao car\u00f3n do coraz\u00f3n, algo confirmado por investigaci\u00f3ns m\u00e9dicas posteriores."}
{"id": "55390", "revid": "89787", "url": "https://gl.wikipedia.org/wiki?curid=55390", "title": "D\u00e9cimo (imposto)", "text": "D\u00e9cimo (do lat\u00edn \"decimus/decumus,a,um\" 'd\u00e9cimo, d\u00e9cima parte') significa \"a d\u00e9cima parte\" de algo, paga voluntariamente ou a trav\u00e9s de taxa ou imposto, normalmente para axudar a organizaci\u00f3ns relixiosas xudaicas ou cristi\u00e1s. Malia actualmente estar asociada \u00e1 relixi\u00f3n, moitos reis na antig\u00fcidade esix\u00edan o d\u00e9cimo \u00f3s seus s\u00fabditos.\nHoxe, os d\u00e9cimos son normalmente voluntarios e pagos en di\u00f1eiro, cheque ou acci\u00f3ns, mentres que historicamente eran pagos na forma de bens, como con produtos agr\u00edcolas. Alg\u00fans pa\u00edses europeos permiten con forza de lei que instituci\u00f3ns relixiosas cobren o d\u00e9cimo como obrigatorio. En Espa\u00f1a foi abolido por lei en 1847.\nNa Idade Media.\nNa Idade Media, os labregos entregaban un d\u00e9cimo das s\u00faas colleitas e os traballadores da s\u00faa produci\u00f3n. Estes dereitos f\u00f3ronse recortando en beneficio do reino, que se foi apropiando de partes deste imposto. No reino de Castela exist\u00eda, al\u00e9n do d\u00e9cimo, outro imposto relixioso, o Voto de Santiago.\nO d\u00e9cimo relixioso.\nOrixe.\nO d\u00e9cimo nas relixi\u00f3ns abra\u00e1micas foi institu\u00eddo na Lei de Mois\u00e9s, estipulado para manter os sacerdotes e a tribo de Levi, que manti\u00f1a o Tabern\u00e1culo e despois o Templo, xa que eles non pod\u00edan posu\u00edr herdades e territorios como as outras tribos. Estes cartos tam\u00e9n se usaban para asistir a orfos, vi\u00favas e pobres. Despois da destruci\u00f3n do Templo no ano 70 DC, a clase sacerdotal e os sacrificios foron desmantelados, as\u00ed que os rabinos pasaron a recomendar que os xudeus contribu\u00edsen en obras caritativas.\nEn ning\u00fan lugar da Biblia hai referencias de numerarios como d\u00e9cimos e si a alimentos. Cando se refire a numerarios \u00e9 especificamente para ofertas.\nO Papa Bieito XVI extinguiu o termo \"d\u00e9cimos\" do quinto Mandamento da Igrexa, conforme o Compendio do Catecismo da Igrexa cat\u00f3lica promulgado por el o 28 de xu\u00f1o de 2005. O Quinto Mandamento agora \u00e9 as\u00ed: \"Atender \u00e1s necesidades materiais da Igrexa, cada cal segundo as s\u00faas propias posibilidades\".\nD\u00e9cimos e d\u00e9cimo.\nAt\u00e9 hai ben pouco tempo, o quinto Mandamento da Igrexa cat\u00f3lica era: \"Pagar d\u00e9cimos conforme o costume\". Aqueles \"d\u00e9cimos\" sen artigo definido (\"o\" d\u00e9cimo) nunca representaron a d\u00e9cima parte; por convenci\u00f3n, reforzada pola expresi\u00f3n \"conforme o costume\", ent\u00e9ndese en realidade toda a recadaci\u00f3n da parroquia como sempre o foi, ou sexa, dereitos de estola ou dereitos de p\u00e9 de altar ou d\u00e9cimos directos, bens.\nCando terminou o d\u00e9cimo?\nAcabou con Xes\u00fas que, como Sacerdote segundo a orde de Melquisedec, abrogou o sacerdocio lev\u00edtico, ou sexa, todos os seus sacrificios, d\u00e9cimos, leis e pr\u00e1cticas habituais; segundo explica o propio San Paulo: salvo que sexa o sacerdocio, \u00e9 necesario que se mude tam\u00e9n a lei. (Hebr VII, 12)"}
{"id": "55391", "revid": "98629", "url": "https://gl.wikipedia.org/wiki?curid=55391", "title": "Bernardo de Balbuena", "text": "Bernardo de Balbuena, nado en Valdepe\u00f1as (Cidade Real) o 20 de novembro de 1564 e finado en San Xo\u00e1n de Porto Rico o 11 de outubro de 1627, foi un prelado e escritor castel\u00e1n.\nTraxectoria.\nFoi fillo ilex\u00edtimo dun indiano. O seu pai, con propiedades en Nova Espa\u00f1a, regresou a M\u00e9xico en 1564. Balbuena quedou en Espa\u00f1a coa s\u00faa nai e en 1584 pediu licenza para viaxar a M\u00e9xico onde chegou con 22 anos, viviu co seu pai alg\u00fan tempo e ordenouse sacerdote.\nEsta longa separaci\u00f3n do seu pai am\u00f3sase no tema da orfandade, principal f\u00edo narrativo da lenda de Bernardo del Carpio que haber\u00e1 de narrar anos m\u00e1is tarde no seu gran poema de \u00e9pica culta \"Bernardo del Carpio o la Derrota de Roncesvalles\". En 1585 ga\u00f1ou un concurso po\u00e9tico e instalouse en Guadalaxara; volveu ga\u00f1ar outro concurso ou certame en 1590 e en 1592 accede ao posto de capel\u00e1n da Real Audiencia de Guadalajara, onde empezou o seu gran poema o Bernardo, terminado dez anos despois. Balbuena vive longo tempo no reino de Nova Galicia, e residiu nunha pequena e illada localidade pr\u00f3xima a Compostela, San Pedro Lagunillas.\nXa en Espa\u00f1a, en 1593 escribiu Balbuena \"Grandeza mexicana\", amplo poema en tercetos encadeados en eloxio da capital do vicerreinado, publicouse en 1604, dout\u00f3rase en teolox\u00eda pola universidade menor de Sig\u00fcenza en 1607, en 1608 publicou a novela pastoril \"Siglo de Oro en las Selvas de Er\u00edfile\".\nO libro, pos\u00fae unha prosa po\u00e9tica excelente, sen apen\u00e1s argumento e sup\u00f3n unha volta aos modelos italianos do x\u00e9nero, cando xa a novela pastoril se castelanizara merc\u00e9 \u00e1 obra de Gaspar Gil Polo. Empeza a verse nesta obra que o talento descritivo \u00e9 o forte como poeta de Balbuena. En 1608 logrou Balbuena que o nomearan abade de Xamaica, onde chega en 1610.\nO seu intento por converter Xamaica en bispado fracasa, pero en 1623 foi nomeado bispo de Porto Rico; aporta \u00e1 illa en 1626, e escribe un informe sobre a illa, onde entre outras cousas escandal\u00edzase polo grao de consanguinidade que atopa; antes foi durante dous anos provincial de Santo Domingo. O Bernardo aparece ao fin en Madrid en 1624.\nUnha incursi\u00f3n do pirata holand\u00e9s Baldu\u00edno Enrico destr\u00fae a s\u00faa casa e biblioteca na capital da illa San Juan, perd\u00e9ndose gran parte das s\u00faas obras.\ns\u00faa idea da poes\u00eda co\u00f1\u00e9cese a trav\u00e9s da Introduci\u00f3n ao Bernardo e o Compendio apolox\u00e9tico en encomio da poes\u00eda, un erudito tratado de po\u00e9tica que sost\u00e9n unha concepci\u00f3n case parnasiana da beleza formal."}
{"id": "55393", "revid": "55340", "url": "https://gl.wikipedia.org/wiki?curid=55393", "title": "Accursio", "text": "Accursio ou Accorso di Bagnolo; nado en Impruneta ca. 1182 e finado en Bolo\u00f1a o 1263, foi un xurista italiano. \u00c9 not\u00e1bel pola s\u00faa organizaci\u00f3n das glosas, comentarios medievais sobre as codificaci\u00f3ns do dereito de Xustiniano, o Corpus Iuris Civilis.\nRecompilou preto de 100\u00a0000 glosas, o texto completo do Corpus iuris civilis, chamada a Glosa ordinaria ou magistralis ou Magna glosa, fundamento do dereito europeo.\nFoi pai do tam\u00e9n xurista Francesco d'Accorso, quen ademais \u00e9 personaxe da Divina Comedia de Dante."}
{"id": "55394", "revid": "56817", "url": "https://gl.wikipedia.org/wiki?curid=55394", "title": "Escrib\u00e1n", "text": "Antigamente, cham\u00e1base escrib\u00e1n ao que por oficio p\u00fablico estaba autorizado para dar fe das escrituras e demais actos que se desenvolv\u00edan ante el.\nTipos de escrib\u00e1ns:"}
{"id": "55395", "revid": "15490", "url": "https://gl.wikipedia.org/wiki?curid=55395", "title": "Sixto de Borb\u00f3n", "text": "Sixto Henrique de Borb\u00f3n, chamado polos seus seguidores Sixto Henrique de Borb\u00f3n-Parma e Borb\u00f3n-Busset, nado en Pau (departamento dos Pireneos Atl\u00e1nticos) o 22 de xullo de 1940, \u00e9 un arist\u00f3crata franc\u00e9s, duque de Aranjuez e pr\u00edncipe de Parma e Piacenza. \u00c9 o l\u00edder do grupo carlista co\u00f1ecido como Comu\u00f1\u00f3n Tradicionalista, representando cos seus seguidores, chamados \"sixtinos\", a vertente m\u00e1is tradicionalista do carlismo, e consid\u00e9rase o rexente do trono de Espa\u00f1a pola rama carlista \nTraxectoria.\nFoi o segundo fillo do Duque Francisco Xavier de Borb\u00f3n-Parma e Bragan\u00e7a (m\u00e1is tarde pr\u00edncipe rexente e despois pretendente tam\u00e9n \u00f3 trono espa\u00f1ol e Duque de Parma) e de Madgdalena de Borb\u00f3n-Busset.\nXa dende pequeno mostrou as s\u00faas intenci\u00f3ns de acceder \u00f3 trono e posicionouse favorable \u00e1s causas Carlistas. Cursou os seus estudos en colexios Beneditinos e nos Maristas, as\u00ed como dereito, linguas modernas e cl\u00e1sicas e finanzas. En 1965 alistouse na Lexi\u00f3n Espa\u00f1ola baixo o alcume de Enrique de Aranjuez e o 2 de maio dese mesmo ano fixo a xura de bandeira o que o exclu\u00eda de compromisos pol\u00edticos (contrariamente do que ocorre hoxe en d\u00eda, xa que a xura de bandeira amosa tam\u00e9n fidelidade cara \u00e1 Constituci\u00f3n espa\u00f1ola de 1978.\nOs seguidores de Sixto de Borb\u00f3n acusaron \u00f3 seu irm\u00e1n m\u00e1is vello, Carlos Hugo de Borb\u00f3n-Parma, de ter abandonado os ideais que a s\u00faa familia sempre apoiara e consideraban que Sixto era o l\u00edder do Comu\u00f1\u00f3n Tradicionalista. Namentres que o seu irm\u00e1n Carlos Hugo abandonara as pretensi\u00f3ns carlistas cara ao trono e reconcili\u00e1rase co Estado Espa\u00f1ol, Sixto Henrique autonomeouse rexente cando o seu pai, o Duque Xavier de Borb\u00f3n-Parma, morreu en 1977.\nNa primavera de 1976, na romar\u00eda de Montejurra, un grupo de seguidores de Sixto de Borb\u00f3n composto por membros da Comu\u00f1\u00f3n Tradicionalista, a Irmandade de Excombatentes, Uni\u00f3n Nacional Espa\u00f1ola e Fuerza Nueva, acompa\u00f1ados por pistoleiros ultradereitistas espa\u00f1ois, arxentinos, italianos e franceses agrediu \u00f3s militantes do Partido Carlista partidarios de Carlos Hugo de Borb\u00f3n nos chamados Sucesos de Montejurra. O resultado do incidente foi a morte de d\u00faas persoas a\u00ednda que non se conseguiu o obxectivo que era o de alterar o apoio maioritario do Partido Carlista a Carlos Hugo quen foi ratificado un ano despois.\nSufriu un grave accidente de autom\u00f3bil en 2001 e como consecuencia diminu\u00edu a s\u00faa actividade p\u00fablica, por\u00e9n apoiou a candidatura de Jean-Marie Le Pen, o candidato da Fronte Nacional nas elecci\u00f3ns de 2002 e 2007."}
{"id": "55397", "revid": "23204", "url": "https://gl.wikipedia.org/wiki?curid=55397", "title": "Sixto de Borb\u00f3n-Parma", "text": "Sixto de Borb\u00f3n-Parma, nado en Wartegg o 1 de agosto de 1886 e finado en Par\u00eds o 14 de marzo de 1934, foi o d\u00e9cimo cuarto fillo de Roberto I de Borb\u00f3n-Parma e o segundo de Mar\u00eda Antonia de Portugal.\nTraxectoria.\nDurante a primeira guerra mundial, e ata 1917 actuou como mediador de paz entre Francia e o Imperio Austroh\u00fangaro, onde era emperatriz a s\u00faa irm\u00e1 Zita de Borb\u00f3n-Parma, muller de Carlos I de Austria. Ditas negociaci\u00f3ns non chegaron a bo porto e a guerra continuou ata o ano seguinte.\nO 14 de marzo de 1919 casou en Par\u00eds con Hedwige de La Rochefoucauld, filla do Duque Armando de Doudeauville e maila s\u00faa esposa, a Princesa Luisa Radziwill. En 1922 tiveron unha filla, a princesa Isabel Mar\u00eda Antonieta Luisa Hedwig."}
{"id": "55399", "revid": "1131", "url": "https://gl.wikipedia.org/wiki?curid=55399", "title": "R\u00edo Vaa", "text": "O r\u00edo Vaa nace \u00f3s p\u00e9s do castro de Bri\u00f3n, na parroquia de Leiloio e atravesa o concello de Malpica de Berganti\u00f1os.\nCurso.\nPercorre o concello de leste a oeste, pasando por Leiloio, Cerqueda e moi preto das Torres de Mens. Desemboca no mar formando a depresi\u00f3n de Beo pola r\u00eda de Esteiro."}
{"id": "55400", "revid": "1556", "url": "https://gl.wikipedia.org/wiki?curid=55400", "title": "Vaa", "text": ""}
{"id": "55402", "revid": "1131", "url": "https://gl.wikipedia.org/wiki?curid=55402", "title": "R\u00edo Calvar", "text": "O r\u00edo Calvar \u00e9 un afluente do r\u00edo Anll\u00f3ns pola s\u00faa marxe esquerda.\nDescrici\u00f3n.\nO Calvar nace no concello de Coristanco, da uni\u00f3n dos regos da Bordeseca e da Uceira.\nPasa pola Agualada, Santa Baia de Castro, Valenza, San Xusto e Cereo, todas elas parroquias de Coristanco. Recibe augas do r\u00edo Vao pola marxe dereita, e do Grelo e o Rod\u00eds pola esquerda."}
{"id": "55403", "revid": "56817", "url": "https://gl.wikipedia.org/wiki?curid=55403", "title": "Calvar", "text": "O top\u00f3nimo galego Calvar pode referirse a: \nAmais, segundo o censo do ano 2000 o apelido Calvar ti\u00f1a 1327 ocorrencias en Galicia, destacando no concello de Vilaboa (2,29 % da poboaci\u00f3n, sendo o quinto apelido m\u00e1is frecuente do concello) e Moa\u00f1a (0,58 %). Pode referirse a:"}
{"id": "55404", "revid": "111586", "url": "https://gl.wikipedia.org/wiki?curid=55404", "title": "Observatorio", "text": "Un observatorio \u00e9 unha localizaci\u00f3n empregada para a observaci\u00f3n de acontecementos terrestres e/ou celestiais. A astrolox\u00eda, astronom\u00eda, climatolox\u00eda/meteorolox\u00eda, xeolox\u00eda, oceanograf\u00eda e vulcanolox\u00eda son exemplos de disciplinas para as cales foron constru\u00eddas observatorios. Historicamente os observatorios eran tan sinxelos coma un sextante (para medir a distancia entre estrelas) ou Stonehenge (que ten algunhas ali\u00f1aci\u00f3ns cara fen\u00f3menos astron\u00f3micos).\nObservadores astron\u00f3micos.\nObservatorios terrestres.\nEstes observatorios, localizados na superficie da Terra, empr\u00e9ganse para facer observaci\u00f3ns nas porci\u00f3ns do espectro electromagn\u00e9tico da frecuencia de radio e da luz visible. A maior\u00eda dos telescopios \u00f3pticos est\u00e1n resgardados dentro dunha c\u00fapula ou estrutura similar para protexer os delicados instrumentos dos elementos naturais. As c\u00fapulas de telescopios conte\u00f1en unha comporta ou outra abertura no teito que pode abrirse para a observaci\u00f3ns e pecharse cando o telescopio non est\u00e1 sendo empregado. Na maior\u00eda dos casos, a parte superior da c\u00fapula pode rotar coa finalidade de permitir que o instrumento observe distintas secci\u00f3ns do ceo nocturno. Os radiotelescopios xeralmente non te\u00f1en c\u00fapula.\nObservatorios \u00f3pticos.\nNo tocante aos telescopios \u00f3pticos, a maior\u00eda dos emprazados no chan est\u00e1n localizados lonxe dos maiores centros de poboaci\u00f3n para evitar os efectos da contaminaci\u00f3n lum\u00ednica. As localizaci\u00f3ns ideais para os telescopios modernos son sitios que te\u00f1en ceos escuros, unha alta porcentaxe de noites despexadas ao ano, aire seco e en altitudes elevadas. Nestas altas cotas a atmosfera terrestre \u00e9 m\u00e1is fina, polo que se minimizan os efectos de turbulencia atmosf\u00e9rica.\nUn dos observatorios \u00f3pticos m\u00e1is co\u00f1ecidos \u00e9 o de Cerro Paranal (na foto \u00e1 esquerda), operado por \"European Southern Observatory\" (sigla en ingl\u00e9s: ESO; traduci\u00f3n \u00f3 galego: \"Observatorio Europeo Austral\") e situado a 2653 msnm no deserto de Atacama, 130\u00a0km preto de Antofagasta (Chile), en terreos doados polo goberno. Consta de catro telescopios de 8,2 m de di\u00e1metro (con nomes en mapuche ) que conforman o VLT (sigla de \"Very Large Telescope\"; traduci\u00f3n \u00f3 galego: \"Telescopio Moi Grande\") que poden ser coordinados mediante o interfer\u00f3metro VLTI (\"Very Large Telescope Interferometer\"). O sistema est\u00e1 respaldado por outros catro telescopios auxiliares (AT) de 1,8 m, o VST de 2,5 m e o VISTA de 4 m. A axencia ESO pos\u00fae ademais os observatorios de Llanos de Chajnantor e de La Silla, ambos tam\u00e9n en Chile.\nObservatorios de radio.\nComezando nos anos trinta, os radiotelescopios te\u00f1en sido constru\u00eddos no campo da radioastronom\u00eda. Tal instrumento, ou agrupamento deles, xunto con outras construci\u00f3ns adxuntas coma centros de control, centros de reduci\u00f3n de informaci\u00f3n, e de mantemento, son chamados observatorios de radio. Os observatorios de radio est\u00e1n tam\u00e9n localizados lonxe dos maiores n\u00facleos de poboaci\u00f3n para evitar as interferencias electromagn\u00e9ticas da radio, televisi\u00f3n, radar... Pero a diferenza dos observatorios \u00f3pticos, os observatorios de radio son emprazados en vales para escudalos destas interferencias. Alg\u00fans dos maiores observatorios de radio son o Very Large Array, en Novo M\u00e9xico, USA, Jodrell Bank no Reino Unido, Arecibo, Porto Rico e Parkes e Nova Gales do Sur, Australia.\nObservatorios espaciais.\nOs observatorios espaciais son telescopios ou outros instrumentos localizados no espazo exterior, moitos en \u00f3rbita ao redor da terra. Os observatorios espaciais poden ser empregados na observaci\u00f3n astron\u00f3mica de obxectos a lonxitudes de onda do espectro electromagn\u00e9tico que non poden penetrar na atmosfera terrestre, e son, polo tanto, imposibeis de observar empregando telescopios terrestres. A atmosfera terrestre \u00e9 opaca \u00e1s radiaci\u00f3ns ultravioleta, raios X, raios gamma e parcialmente opaca \u00e1 infravermella, polo que as observaci\u00f3ns nestas porci\u00f3ns do espectro electromagn\u00e9tico son mellor levadas a cabo por riba da atmosfera do noso planeta."}
{"id": "55405", "revid": "89787", "url": "https://gl.wikipedia.org/wiki?curid=55405", "title": "A Sari\u00f1a, Chantada", "text": "San Vicente da Sari\u00f1a \u00e9 unha parroquia do concello de Chantada, situada preto da ribeira do r\u00edo Mi\u00f1o, a 2\u00a0km da ponte de Portotide, e a 6\u00a0km da vila de Chantada. No ano 2019 ti\u00f1a 26 habitantes distribu\u00eddos en 1,14 km\u00b2, segundo datos do INE e do IGE, deles 22 eran homes e 22 eran mulleres.\nEconom\u00eda.\nAs principais actividades desta parroquia bas\u00e9anse na explotaci\u00f3n dos recursos naturais propios desta terra; as\u00ed, os seus habitantes dedic\u00e1ronse dende sempre \u00e1 venda de produtos naturais como os tomates, patacas, froita de tempada etc, nas feiras e mercados m\u00e1is pr\u00f3ximos e co\u00f1ecidos, como son os de Chantada e Escair\u00f3n, a\u00ednda que tam\u00e9n existe actividade gandeira e sobre todo vitivin\u00edcola, debido en gran parte \u00e1 cultura do vi\u00f1o promovida pola proximidade da co\u00f1ecida Ribeira Sacra lucense.\nP\u00f3dese apreciar certa actividade artes\u00e1, pois era a xente da parroquia quen fac\u00eda coas s\u00faas propias mans as cestas para a recollida das uvas na vendima ou as olas de vimbio.\nPatrimonio.\nA pesar de se tratar dunha pequena parroquia, destaca a s\u00faa fermosa igrexa, co\u00f1ecida como Igrexa de Santa Mar\u00eda da Sari\u00f1a. Constru\u00edda na primeira metade do s\u00e9culo XVIII, presenta planta e \u00e1bsida rectangulares. Os muros son de cantar\u00eda de granito e a cuberta a d\u00faas augas. A fachada, que se remata cunha espadana de dous vans, responde a caracter\u00edsticas barrocas, cun front\u00f3n partido pola espadana e un gran \u00f3culo central. No lado norte atopamos un altar exterior pegado \u00f3 muro, cunha imaxe da Virxe sobre un podio, todo isto en pedra. Dentro impresiona o maxestoso altar que a domina. Esta igrexa xurdiu en principio como unha ermida de peregrinaci\u00f3n. Era co\u00f1ecida ata hai ben pouco a romar\u00eda do d\u00eda 9 de setembro, que actualmente vai a menos a pesar dos esforzos dos escasos p\u00e1rrocos para atender as numerosas parroquias da zona."}
{"id": "55408", "revid": "12452", "url": "https://gl.wikipedia.org/wiki?curid=55408", "title": "Provincia do Flandres Oriental", "text": ""}
{"id": "55409", "revid": "1308", "url": "https://gl.wikipedia.org/wiki?curid=55409", "title": "Provincia de Flandres Ocidental", "text": ""}
{"id": "55410", "revid": "89787", "url": "https://gl.wikipedia.org/wiki?curid=55410", "title": "ASTANO", "text": "ASTANO (acr\u00f3nimo de Astilleros y talleres del noroeste) foi unha empresa do sector naval situada en Fene, actualmente integrada en Navantia. Foi fundada en 1941 por Jos\u00e9 Mar\u00eda Gonz\u00e1lez-Llanos tam\u00e9n fundador de FENYA, enxe\u00f1eiro e antigo director de Baz\u00e1n, cun capital social de 1\u00a0600\u00a0000 pesetas e 33 empregados. O concello de Fene puxo o nome de Astano \u00e1 avenida principal do Pol\u00edgono industrial Vilar do Colo. Dende o 1 de xaneiro de 2005 pasou a chamarse Navantia Fene, propiedade da SEPI. Para Astano traballaron empresas locais como Fenya ou Imenosa.\nHistoria.\nNo ano 1917 estableceuse un pequeno estaleiro de ribeira na zona de Perl\u00edo, que fac\u00eda buques de pesca en madeira propiedade de Ram\u00f3n Aguilar P\u00e9rez, co\u00f1ecido como \"Ram\u00f3n de Roque\". Este pequeno estaleiro foi mercado por Llanos en 1941 xunto con outros socios e foi ampli\u00e1ndose desde a ribeira da r\u00eda de Ferrol, no concello de Fene, comezando a dedicarse \u00e1 construci\u00f3n de barcos pesqueiros en madeira.\nEn 1944 converteuse en sociedade an\u00f3nima, entrando na empresa o Banco Pastor, e co seu capital acometeuse o paso \u00e1 construci\u00f3n en metal iniciado o ano anterior, e comezou unha medra sostida apoiada na expansi\u00f3n da pesca e nun mercado protexido. A entrada na direcci\u00f3n da empresa do enxe\u00f1eiro e ex-director de Baz\u00e1n Jos\u00e9 Mar\u00eda Gonz\u00e1lez-Llanos iniciou o crecemento de Astano, que chegou a ser un dos m\u00e1is importantes estaleiros do mundo. A empresa modernizou as instalaci\u00f3ns, creou escolas de aprendices, comedores para os traballadores, vivendas sociais (Vivendas de San Valent\u00edn en Perl\u00edo), economato e beneficios sociais e melloras econ\u00f3micas. Pasou ademais da construci\u00f3n de buques en madeira a constru\u00edr os maiores buques que se estaban a botar no mundo.\nA primeira crise chegou en 1956 co esgotamento dos caladoiros do Gran Sol e comezou un xiro cara \u00e1 elaboraci\u00f3n de nav\u00edos de carga, fundamentalmente para carb\u00f3n e petr\u00f3leo nun mercado en expansi\u00f3n. A crise definitiva chegou en 1971 coa empresa nunha situaci\u00f3n cr\u00edtica, o que provocou a toma de control polo Instituto Nacional de Industria, que non conseguiu endereitala. A subseguinte crise do petr\u00f3leo de 1973 acabou por condenar o estaleiro a perdas cada vez maiores e unha situaci\u00f3n sen sa\u00edda. Cando en 1972 se botou o \"Arteaga\", nav\u00edo de 323\u00a0000 toneladas, de enorme \u00e9xito na construci\u00f3n naval nacional, a empresa estaba en franca decadencia, o que non impediu o seu crecemento tecnol\u00f3xico e a botadura dos petroleiros m\u00e1is grandes, o \"Al-Andalus\" en 1974 de 362\u00a0946 toneladas de peso morto e 362,57 metros de eslora, e o \"Santa Mar\u00eda\" en 1975 de 365\u00a0000 toneladas de peso morto. Son os maiores buques constru\u00eddos e botados en bancada do mundo. A factor\u00eda traballaba por debaixo da s\u00faa capacidade e en 1979 o INI f\u00edxose cargo da totalidade da empresa, inxectando un capital de 3\u00a0500 mill\u00f3ns de pesetas.\nNese contexto de profunda reconversi\u00f3n produciuse a negociaci\u00f3n do ingreso de Espa\u00f1a na Uni\u00f3n Europea (ent\u00f3n Comunidade Econ\u00f3mica Europea). O plan para o sector naval da CEE era moi duro e propo\u00f1\u00eda unha enorme reduci\u00f3n da capacidade produtiva en toda a Uni\u00f3n. A Espa\u00f1a esix\u00edaselle o peche dun estaleiro entre os de Puerto Real, Sestao ou Fene. O goberno socialista de Felipe Gonz\u00e1lez propuxo limitar a produci\u00f3n de Astano \u00e1 construci\u00f3n \"Off-Shore\", sector que estaba entrando nunha recesi\u00f3n, o que foi aceptado pola CEE con fortes reservas. O estaleiro puido volver \u00e1 construci\u00f3n naval civil o 1 de xaneiro de 2015, cando rematou o veto.\nConstruci\u00f3n naval.\nDende os seus inicios Astano leva botados preto de 300 buques e construci\u00f3ns navais. Dende as s\u00faas orixes como estaleiro de pesqueiros en madeira e logo aceiro a empresa foi evolucionando, pasando da construci\u00f3n de petroleiros ata un LNG (o Laieta, primeiro gaseiro constru\u00eddo en Espa\u00f1a) e construci\u00f3ns offshore como os FPSO dos que foi un dos pioneiros en todo o mundo.\nAstano foi o primeiro estaleiro do mundo en constru\u00edr un buque Off-Shore para a perforaci\u00f3n e extracci\u00f3n de petr\u00f3leo. T\u00f3dolos que exist\u00edan ata ent\u00f3n eran transformaci\u00f3ns de buques existentes. O Discoverer Enterprise botado en 1998 foi o primeiro dunha serie de dous m\u00e1is: Discoverer Spirit botado en 1999 e Discoverer Deep Seas botado en 2000 constru\u00eddos para a multinacional norteamericana Transocean.\nAstano ademais foi o estaleiro que sufriu unha m\u00e1is forte reconversi\u00f3n perdendo 3\u00a0600 empregos fronte a reduci\u00f3ns menores en Puerto Real e Sestao. A empresa enfront\u00e1base a un mercado pequeno e moi competitivo cunha factor\u00eda sobredimensionada e con baixa produtividade, o que provocou a necesidade de enormes axudas do goberno, consideradas ilegais pola Uni\u00f3n Europea. Nesa situaci\u00f3n de inviabilidade chegouse en 2004 \u00e1 negociaci\u00f3n coa UE, na que o goberno optou por integrar as instalaci\u00f3ns no grupo de estaleiros do sector militar, primeiro chamado Izar e despois Navantia. Isto deu lugar a unha \u00faltima reconversi\u00f3n pasando de 1\u00a0150 empregados a 300. Actualmente o estaleiro est\u00e1 adicado s\u00f3 \u00e1 construci\u00f3n naval militar, bloques, e \u00e1s reparaci\u00f3ns de todo tipo de buques.\nReparaci\u00f3ns navais.\nAdemais da construci\u00f3n naval Astano ad\u00edcase \u00e1 reparaci\u00f3n de todo tipo de buques, tam\u00e9n militares.\nAstano ten nas s\u00faas instalaci\u00f3ns 11 peiraos que suman 2\u00a0700 metros.\nTam\u00e9n hai dous diques para reparaci\u00f3ns:\nO tama\u00f1o m\u00e1ximo dun buque constru\u00eddo foi de 346\u00d760 metros (385\u00a0000 TPM).\nA icona pola que \u00e9 co\u00f1ecida a empresa \u00e9 o seu guindastre p\u00f3rtico, unha construci\u00f3n cunha capacidade de elevaci\u00f3n de 800 toneladas, constru\u00edda entre 1970 e 1971. Foi dese\u00f1ada pola empresa alem\u00e1 PHB Jucho e constru\u00edda pola MTM Maquinista Terrestre y Mar\u00edtima de Barcelona no propio estaleiro. Mide 145 metros entre piares e 75 metros de alto baixo o p\u00f3rtico. No momento da s\u00faa construci\u00f3n era a maior de toda Europa.\nBuques constru\u00eddos.\nDende 1941 Astano leva constru\u00eddos preto de 300 buques.\nNavantia Fene.\nDende a integraci\u00f3n de Astano en Navantia, como Navantia Fene, e a fin do veto \u00e1 construci\u00f3n naval, o estaleiro ten diversificado os seus traballos. Pasou \u00e1 reparaci\u00f3n naval de buques militares, construci\u00f3n de pezas e bloques para o sector militar, un exemplo disto \u00e9 o proxecto de dous buques militares lox\u00edsticos como o Cantabria (A-15) para a mari\u00f1a australiana. O estaleiro tam\u00e9n participa en proxectos de e\u00f3lica mari\u00f1a para Iberdrola como o campo Wikinger ou East Anglia Array."}
{"id": "55411", "revid": "23204", "url": "https://gl.wikipedia.org/wiki?curid=55411", "title": "Wiesbaden", "text": "Wiesbaden \u00e9 a capital do estado (\"Bundesland\") de Hesse. \u00c9, tras Frankfurt, a terceira cidade en tama\u00f1o de Hesse, cunha poboaci\u00f3n duns 275 000 habitantes (2006). Est\u00e1 \u00e1 beira do r\u00edo Rhin, preto das cidades de Frankfurt, Darmstadt e Maguncia.\nTransporte.\nAeroporto de Frankfurt"}
{"id": "55412", "revid": "22570", "url": "https://gl.wikipedia.org/wiki?curid=55412", "title": "FIFA World Player 2004", "text": "O premio FIFA World Player 2004 ga\u00f1ouno o xogador Brasileiro Ronaldinho por primeira vez para el, con Thierry Henry rematando no segundo lugar por segunda vez consecutiva."}
{"id": "55413", "revid": "15490", "url": "https://gl.wikipedia.org/wiki?curid=55413", "title": "Reino", "text": "Reino pode ser:"}
{"id": "55414", "revid": "23204", "url": "https://gl.wikipedia.org/wiki?curid=55414", "title": "Provincia de Hainaut", "text": "Hainaut (en neerland\u00e9s \"Henegouwen\") \u00e9 unha provincia da B\u00e9lxica, localizada na rexi\u00f3n de Valonia. A s\u00faa capital \u00e9 a cidade de Mons."}
{"id": "55415", "revid": "1308", "url": "https://gl.wikipedia.org/wiki?curid=55415", "title": "Hainaut", "text": ""}
{"id": "55417", "revid": "98629", "url": "https://gl.wikipedia.org/wiki?curid=55417", "title": "Revoluci\u00f3n", "text": "Unha revoluci\u00f3n (do lat\u00edn \"revolutio\" 'dar volta') \u00e9 un cambio ou transformaci\u00f3n radical e profundo respecto ao pasado inmediato. P\u00f3dese producir en varios \u00e1mbitos ao mesmo tempo, tales como econ\u00f3micos, culturais, relixiosos, pol\u00edticos, sociais, militares etc. Os cambios revolucionarios, ademais de radicais e profundos, e sobre todo traeren consecuencias transcendentais, han de percibirse como s\u00fabitos e violentos, como unha ruptura da orde estabelecida ou unha descontinuidade evidente co estado anterior das cousas. Se non \u00e9 as\u00ed, deber\u00eda falarse mellor dunha evoluci\u00f3n, dunha transici\u00f3n ou dunha crise. Se o que falta \u00e9 o seu car\u00e1cter transcendental, deber\u00eda falarse mellor dunha revolta. As revoluci\u00f3ns son consecuencia de procesos hist\u00f3ricos e de construci\u00f3ns colectivas, para que unha revoluci\u00f3n exista \u00e9 necesario que haxa unha nova uni\u00f3n de intereses fronte a unha vella uni\u00f3n de intereses.\nEnt\u00f3n, podemos dicir que revoluci\u00f3n \u00e9 un cambio brusco ou radical nas estruturas, isto pode afectar no social, econ\u00f3mico, cultural etc.\nTipolox\u00eda das revoluci\u00f3ns.\nNa historiograf\u00eda f\u00e1lase xeralmente de tres tipos de revoluci\u00f3ns\nPoden valer para exemplificalas as tres grandes revoluci\u00f3ns que xorden e se desenvolven entre os s\u00e9culos XVIII e XIX, marcando a fin da Idade Moderna e o comezo da Idade Contempor\u00e1nea.\n\u00c9 necesario indicar que estes dous \u00faltimos procesos, a pesar de seren de duraci\u00f3n secular, foron claramente percibidos polos seus contempor\u00e1neos como s\u00fabitos e violentos, como o proban, entre outros extremos, a resistencia e os conflitos que xerou a aparici\u00f3n do maquinismo (a destruci\u00f3n de m\u00e1quinas ou luddismo). \u00c9 de impos\u00edbel soluci\u00f3n o debate (no que pode destacarse o achegue de E. P. Thompson) sobre se a revoluci\u00f3n industrial inglesa custou m\u00e1is mortes e sufrimentos que a revoluci\u00f3n liberal francesa.\nXustificado este uso, ent\u00e9ndese que por extensi\u00f3n se aplique o termo revoluci\u00f3n \u00e1 Revoluci\u00f3n Neol\u00edtica e a Revoluci\u00f3n Urbana (definidos por Vere Gordon Childe), procesos xa non seculares mais milenarios, pero que presentan claras analox\u00edas cos do XVIII e XIX en canto \u00e1 transformaci\u00f3n radical (e sen d\u00fabida violenta) das formas de vida da humanidade.\nNon se esgota a tipolox\u00eda das revoluci\u00f3ns con estes tres tipos. F\u00e1lase de revoluci\u00f3ns en calquera \u00e1mbito, at\u00e9 nos m\u00e1is afastados dos usos anteriores, como ser\u00eda o \u00e1mbito da ideolox\u00eda (revoluci\u00f3n ideol\u00f3xica) ou o da arte (revoluci\u00f3n art\u00edstica). \u00c1s veces esa extensi\u00f3n faise con evidente abuso do termo (cando se aplica \u00e1 moda, ao deporte, \u00e1 \u00faltima novidade da m\u00fasica popular...), e \u00e1s veces est\u00e1 plenamente xustificada (Revoluci\u00f3n Cultural na China mao\u00edsta) ou o concepto de revoluci\u00f3n cient\u00edfica (Thomas Kuhn).\nRevoluci\u00f3n Irmandi\u00f1a.\nA\u00ednda que a aplicaci\u00f3n do termo revoluci\u00f3n a estes sucesos \u00e9 moi discutida, na historiograf\u00eda galega o feito m\u00e1is importante deste tipo \u00e9 o conxunto de revoltas irmandi\u00f1as, que se ben vistos desde hoxe non te\u00f1en algunhas das caracter\u00edsticas dunha revoluci\u00f3n e o seu obxectivo era m\u00e1is unha restauraci\u00f3n de dereitos que un cambio radical, si foron vistas polos seus protagonistas e por moitos galegos desde ent\u00f3n como unha revoluci\u00f3n."}
{"id": "55418", "revid": "139101", "url": "https://gl.wikipedia.org/wiki?curid=55418", "title": "Biocombustible", "text": "O biocombustible \u00e9 o termo para denominar calquera tipo de combustible que derive da biomasa -organismos recentemente vivos ou os seus refugallos metab\u00f3licos, tales como o esterco da vaca-. Os restos org\u00e1nicos foron a primeira fonte de enerx\u00eda que co\u00f1eceu a humanidade: a madeira ou os excrementos secos son biocombustibles.\nSe se administra ben, a madeira dos bosques pode ser un recurso renovable. Deste xeito prop\u00faxose a biomasa como fonte de enerx\u00eda. Unha destas biomasas ser\u00eda a lavra de madeira (un exemplo), produto da limpeza dos bosques ou ata da s\u00faa explotaci\u00f3n racional.\nOs combustibles de orixe biol\u00f3xica poden substitu\u00edr parte do consumo dos combustibles f\u00f3siles tradicionais (petr\u00f3leo, carb\u00f3n). Os biocombustibles m\u00e1is usados e desenvolvidos son o bioetanol e o biodi\u00e9sel.\nRegulaci\u00f3n.\nEn Espa\u00f1a existe un tipo impositivo especial para biocarburantes de cero euros por 1000 litros. O tipo especial aplicarase exclusivamente sobre o volume de biocarburante a\u00ednda cando este se utilice mesturado con outros produtos.\nConsid\u00e9ranse como biocarburantes os seguintes produtos: "}
{"id": "55420", "revid": "82922", "url": "https://gl.wikipedia.org/wiki?curid=55420", "title": "Roi Xordo", "text": "Roi Xordo foi un fidalgo medieval da terra da casa de Andrade, que en 1431 liderou a Irmandade Fusquenlla na s\u00faa revolta contra o se\u00f1or Nuno Freire de Andrade, o Mao, na que ser\u00eda a primeira revolta irmandi\u00f1a.\nTraxectoria.\nPouco se sabe de Roi Xordo. Poder\u00eda ser de Ferrol, a\u00ednda que tam\u00e9n se defende que era coru\u00f1\u00e9s. Liderou unha forza de 3.000 homes que tomou o castelo de Moeche, facendo fuxir cara Pontedeume o seu se\u00f1or Nuno Freire. Sumando xentes de Mondo\u00f1edo e Lugo, at\u00e9 acadar os 10.000 combatentes, Roi xordo avanzou contra Pontedeume e Betanzos. Al\u00ed, o arcebispo de Santiago L\u00f3pez de Mendoza, tentou infrutuosamente chegar a un acordo de paz. As\u00ed e todo, o exercito irmandi\u00f1o atacou Compostela, sendo derrotado polo ex\u00e9rcito regular do arcebispado. Roi Xordo e as s\u00faas tropas regresaron daquela a Pontedeume onde puxeron baixo asedio o castelo dos Andrade. Mais estes, refeito e reforzado o seu ex\u00e9rcito, conseguiron rompe-lo cerco no ano 1437, derrotando \u00e1 Irmandade e dando morte a Roi Xordo na batalla.."}
{"id": "55421", "revid": "6131516", "url": "https://gl.wikipedia.org/wiki?curid=55421", "title": "Colza", "text": "A colza (Brassica napus) \u00e9 unha planta de cuxas sementes se extrae o aceite de colza. As follas da planta serven tam\u00e9n de forraxe para o gado.\nNo Canad\u00e1 desenvolveuse unha variedade baixo o nome de Canola, que \u00e9 unha contracci\u00f3n da expresi\u00f3n inglesa \"Canadian oil low acid\" (\"aceite canadense de baixo contido en \u00e1cido\") referindose ao \u00e1cido er\u00facico. Esta variedade de colza presenta unha proporci\u00f3n inferior \u00e1 normal en \u00e1cido er\u00facico e glicosinolatos, produtos de toxicidade media presentes no aceite de colza est\u00e1ndar. Foi desenvolvida por investigadores canadenses a partir de 1960 ."}
{"id": "55422", "revid": "109216", "url": "https://gl.wikipedia.org/wiki?curid=55422", "title": "Probainognathidae", "text": "Os Probainognathidae son unha familia extinta de r\u00e9ptiles mamiferoides da orde dosTherapsida os cales viviron durante o Tri\u00e1sico. Existen dous x\u00e9neros co\u00f1ecidos dentro desta familia: os \"Probainognathus\" de Am\u00e9rica do Sur, e os \"Lepagia\" de Europa."}
{"id": "55423", "revid": "98629", "url": "https://gl.wikipedia.org/wiki?curid=55423", "title": "C\u00e1lculo", "text": "A palabra c\u00e1lculo prov\u00e9n do lat\u00edn \"calculus\" (pedra). Dende tempos remotos o home axud\u00e1base de pequenas pedras para contar. Gregos e romanos empregaban o \u00e1baco (composto de boli\u00f1as furadas que se desprazan por barras de ferro) para levar a cabo c\u00e1lculos aritm\u00e9ticos. Dise tam\u00e9n que os pastores contaban as ovellas do seu raba\u00f1o botando pedri\u00f1as a un bote \u00e1 entrada e sa\u00edda do curro.\nAs\u00ed pois, en matem\u00e1ticas, este termo ten unha acepci\u00f3n elemental que ten que ver coa realizaci\u00f3n de contas: o c\u00e1lculo aritm\u00e9tico denota os procedementos realizados mediante operaci\u00f3ns de suma, resta, multiplicaci\u00f3n e divisi\u00f3n de n\u00fameros.\nEn xeral ent\u00e9ndese por c\u00e1lculo calquera combinaci\u00f3n (respectando regras precisas) de s\u00edmbolos (non necesariamente n\u00fameros) con operadores (por exemplo os aritm\u00e9ticos +,-,* e /) para obter un resultado concreto. Poder\u00edase dicir que \u00e9 un proceso deliberado de transformaci\u00f3n dun ou varios datos iniciais nun ou varios resultados, a trav\u00e9s do cal poidamos co\u00f1ecer as consecuencias que se derivan duns datos previamente co\u00f1ecidos. \u00c9 esta concepci\u00f3n a que nos permite falar de distintos tipos de c\u00e1lculo, cada un coa s\u00faa propia finalidade e regras: c\u00e1lculo aritm\u00e9tico, c\u00e1lculo infinitesimal (c\u00e1lculo diferencial e integral), c\u00e1lculo de probabilidades, c\u00e1lculo proposicional, c\u00e1lculo num\u00e9rico etc...\nCon todo, a mi\u00fado empr\u00e9gase a palabra c\u00e1lculo a secas para se referir ao c\u00e1lculo infinitesimal, en parte pola influencia do termo matem\u00e1tico ingl\u00e9s \"calculus\"."}
{"id": "55424", "revid": "98629", "url": "https://gl.wikipedia.org/wiki?curid=55424", "title": "Val de N\u00faria", "text": "O Val de N\u00faria \u00e9 un val do Pireneo situado no concello de Queralbs, na comarca do Ripoll\u00e8s, na provincia de Xirona (Catalu\u00f1a).\nLocalizaci\u00f3n e caracter\u00edsticas.\nSituado nunha altitude de 2000 metros sobre o nivel do mar, este val \u00e9 accesible mediante o Cremalleira de N\u00faria ou a p\u00e9, seguindo alg\u00fan dos cami\u00f1os de monta\u00f1a que chegan ata N\u00faria. Aqu\u00ed redactouse no ano 1931 o Estatuto de Autonom\u00eda de Catalu\u00f1a de 1932, co\u00f1ecido como o \"Estatuto de N\u00faria\".\nHai no val unha estaci\u00f3n de esqu\u00ed, chamada Vall de N\u00faria.\nA Virxe de N\u00faria.\nSegundo a tradici\u00f3n, San Xil chegou ao val no ano 700 e residiu durante catro anos. Sempre segundo a lenda, San Xil esculpiu unha imaxe da Virxe que escondeu dentro dunha cova ao fuxir do val cando os romanos iniciaron unha persecuci\u00f3n contra os cristi\u00e1ns.\nO certo \u00e9 que a imaxe da Virxe de N\u00faria que hoxe ven\u00e9rase \u00e9 unha talla datada do s\u00e9culo XII ou XIII. Tr\u00e1tase dunha talla de madeira de estilo rom\u00e1nico.\nCon trazos de car\u00e1cter primitivo, a talla conserva a\u00ednda a s\u00faa policrom\u00eda en perfecto estado de conservaci\u00f3n. Os pastores consideraban esta Virxe a patroa da fertilidade. A coroaci\u00f3n can\u00f3nica de Virxe de N\u00faria tivo lugar no ano 1965. A s\u00faa festividade cel\u00e9brase o 8 de setembro."}
{"id": "55425", "revid": "25871", "url": "https://gl.wikipedia.org/wiki?curid=55425", "title": "Chiniquodontoidea", "text": "Os Chiniquodontoidea son un clado da orde dos cynodontias que est\u00e1 inclu\u00edda na infraorde Eucynodontia."}
{"id": "55426", "revid": "138085", "url": "https://gl.wikipedia.org/wiki?curid=55426", "title": "Enerx\u00edas renov\u00e1beis en Alema\u00f1a", "text": "As enerx\u00edas renov\u00e1beis na Alema\u00f1a representaban en 2005 m\u00e1is do 8% da subministracil\u00f3n el\u00e9ctrica do pa\u00eds. Os plans do Goberno federal son que en 2010 supo\u00f1an un 13% e cheguen ao 20% en 2020. A importancia econ\u00f3mica desta industria aumentou notabelmente. En 2004 hab\u00eda 130.000 persoas empregadas no sector das enerx\u00edas renov\u00e1beis no pa\u00eds, especialmente en empresas pequenas e de mediano tama\u00f1o.\nPol\u00edtica.\nO sector das enerx\u00edas renov\u00e1beis veuse beneficiado pola entrada de Os verdes (B\u00fcndnis 90 / Die Gr\u00fcnen) no Goberno federal entre 1998 e 2005, especialmente pola lei que obriga as empresas a comprar prioritariamente electricidade xerada por fontes renov\u00e1beis. Aqueles que producen enerx\u00eda na s\u00faa propia casa te\u00f1en a garant\u00eda por parte do Estado de que poden vender o seu \u201cproduto\u201d a prezos fixos durante 20 anos. Iso creou un grande auxe na produci\u00f3n de enerx\u00eda limpa.\nPara o per\u00edodo 2005-2010 o Goberno Federal destinou preto de 800 mill\u00f3ns de euros \u00e1 investigaci\u00f3n cient\u00edfica no pa\u00eds. Esta investigaci\u00f3n vai estar enmarcada en pol\u00edticas de desenvolvemento duradeiro.\nAdicionalmente, en 2001 aprobouse a lei que prev\u00e9 que todas as centrais nucleares se pechen tras un per\u00edodo de 32 anos. A idea \u00e9 que en 2020 non se utilice a enerx\u00eda nuclear en ningunha parte do pa\u00eds.\nA pol\u00edtica enerx\u00e9tica alem\u00e1 enm\u00e1rcase dentro da da Uni\u00f3n Europea, as\u00ed no Consello Europeo de marzo de 2007 en Bruxelas aprobou un plan enerx\u00e9tico obrigatorio que incl\u00fae un recorte do 20% das s\u00faas emisi\u00f3ns de di\u00f3xido de carbono antes do ano 2020 e consumir m\u00e1is enerx\u00edas renov\u00e1beis para que representen o 20% do consumo total da UE (contra o 7% en 2006). O acordo reco\u00f1eceu indirectamente o papel da enerx\u00eda nuclear - que non \u00e9 renov\u00e1bel - na reduci\u00f3n da emisi\u00f3n de gas de efecto invernadoiro, correspondendo a cada Estado membro decidir se recorrer\u00e1 ou non a esta tecnolox\u00eda.\nPor outra parte, estableceuse o compromiso de lograr unha cota m\u00ednima dun 10% de biocombust\u00edbeis no consumo total de gasolina e gas\u00f3leo de transporte en 2020.\nEnerx\u00eda e\u00f3lica.\nAlema\u00f1a \u00e9 o pa\u00eds l\u00edder do mundo en enerx\u00eda e\u00f3lica (con 20,622 MW instalados a 01/01/07). Un terzo da enerx\u00eda e\u00f3lica do mundo estase xerando neste pa\u00eds, que en 2005 comezou a construci\u00f3n da s\u00faa primeira planta e\u00f3lica mari\u00f1a alem\u00e1 no Mar do Norte na Illa Borkum.\nO crecemento medio anual do mercado europeo da enerx\u00eda e\u00f3lica \u00e9 dun 35%. Ademais Europa achega o 75% da enerx\u00eda e\u00f3lica mundial, con Alema\u00f1a e Espa\u00f1a como pa\u00edses l\u00edderes. O mercado e\u00f3lico axudou a xerar na Uni\u00f3n Europea (UE) m\u00e1is de 50.000 postos de traballo.\nSegundo Greenpeace, a enerx\u00eda e\u00f3lica mari\u00f1a poder\u00eda fornecer todos os fogares europeos en 2020. A instalaci\u00f3n de 50.000 turbinas e\u00f3licas nos mares europeos poder\u00edan xerar abonda enerx\u00eda para satisfacer as necesidades de 150 mill\u00f3ns de fogares europeos. Ademais, o desenvolvemento de todo este potencial permitir\u00eda crear tres mill\u00f3ns de empregos en toda Europa.\nAlema\u00f1a iguala en enerx\u00eda e\u00f3lica a toda a enerx\u00eda el\u00e9ctrica convencional xerada na Arxentina. No Estado federado m\u00e1is setentrional, Schleswig-Holstein, situado entre o Mar do Norte e o B\u00e1ltico, a enerx\u00eda e\u00f3lica cobre aproximadamente unha cuarta parte do consumo neto de electricidade; a escala nacional, esta marca \u00e9 do 3,5 por cento.\nNo 2002 a industria e\u00f3lica logrou un super\u00e1vit do 22%. Empresas como Nordex, Plambeck ou Energiekontor cotizan en bolsa, onde lograron recadar mill\u00f3ns de euros para a s\u00faa expansi\u00f3n. A empresa m\u00e1is importante do sector \u00e9 Enercon.\nAs turbinas alem\u00e1s modernas son 30 veces m\u00e1is potentes que as de hai 20 anos. Nos parques e\u00f3licos rex\u00edstrase unha onda rexuvenecedora \u00e1 que se bautizou como \"repowering\".\nOs terreos para fundar novos parques e\u00f3licos vanse acabando, polo que en vez de crear novos o que se est\u00e1 facendo \u00e9 modernizalos. O subproduto deste proceso \u00e9 un crecente n\u00famero de mu\u00ed\u00f1os desprazados. Moitos te\u00f1en menos de 10 anos de uso e funcionan perfectamente. A pesar diso, boa parte \u00e9 desmontada.\nA maior parte da maquinaria desmontada v\u00e9ndese a pa\u00edses de Europa do Leste, que aproveitan estas instalaci\u00f3ns para se iniciar no campo da xeraci\u00f3n de enerx\u00eda e\u00f3lica. Tam\u00e9n se rexistran as primeiras mostras de interese por parte de pa\u00edses do sueste Asi\u00e1tico como Vietnam, China e Sri Lanka.\nAlema\u00f1a negocia coa India unha cooperaci\u00f3n bilateral na \u00e1rea das enerx\u00edas e\u00f3licas. Enercon India (filial do l\u00edder alem\u00e1n na enerx\u00eda e\u00f3lica) alcanzou en 2004 unha participaci\u00f3n do 25 % no mercado das instalaci\u00f3ns de enerx\u00eda e\u00f3lica na India.\nEn 2004, as exportaci\u00f3ns alem\u00e1s de plantas e\u00f3licas foron por primeira vez maiores que as vendas no mercado interno. Segundo progn\u00f3sticos do \"Instituto Alem\u00e1n da Enerx\u00eda E\u00f3lica\", a xeraci\u00f3n global de enerx\u00eda e\u00f3lica duplicarase de agora ao 2012 e os investimentos neste sector atinxir\u00e1n os 130.000 mill\u00f3ns de euros.\n\"Ligaz\u00f3n:\" En alem\u00e1n e Ingl\u00e9s\nEnerx\u00eda solar fotovoltaica.\nAlema\u00f1a \u00e9 desde 2004 o primeiro produtor mundial de enerx\u00eda solar fotovoltaica (363 MW), superando ao Xap\u00f3n (280 MW), con preto de 10 mill\u00f3ns de metros cadrados de colectores de sol, que representa menos do 1% da s\u00faa produci\u00f3n enerx\u00e9tica total. As vendas de paneis fotovoltaicos creceron no mundo ao ritmo anual do 20% na d\u00e9cada dos novenda. Na UE o crecemento medio anual \u00e9 do 30%, e Alema\u00f1a ten m\u00e1is do 80% da potencia instalada.\nA maior central de enerx\u00eda solar do mundo inaugurouse en xullo de 2005 en Franconia, Baviera. O complexo ch\u00e1mase \"Bavaria Solarpark\" e os seus paneis solares cobren unha superficie de 250.000 m\u00b2. A empresa Siemens liderou este proxecto que xera enerx\u00eda para un total de 3.500 fogares tras unha investimento superior aos 70 mill\u00f3ns de euros provenientes do sector privado.\nA segunda central m\u00e1is grande do mundo tam\u00e9n est\u00e1 en Alema\u00f1a, preto de Leipzig. Con 33.500 paneis solares modulares monocristalinos e unha capacidade de produci\u00f3n de 5 megavatios, a central ser\u00e1 suficiente para fornecer 1.800 fogares. O investimento ascendeu a 20 mill\u00f3ns de euros, segundo Shell Solar e Geosol, as empresas construtoras.\nPola s\u00faa parte, a Estaci\u00f3n Central de Berl\u00edn que se inaugurara en 2006 cubrir\u00e1 m\u00e1is do 50 % das s\u00faas necesidades enerx\u00e9ticas grazas a paneis fotovoltaicos instalados na s\u00faa cuberta.\nO maior fabricante europeo de produtos fotovoltaicos \u00e9 a compa\u00f1\u00eda alem\u00e1 \"RWE SCHOTT Solar\" con sede en Alzenau (Baviera). Esta compa\u00f1\u00eda pos\u00fae a planta de produci\u00f3n fotovoltaica m\u00e1is moderna e completamente integrada do mundo. En 2003, a compa\u00f1\u00eda xerou unhas vendas netas de 123 mill\u00f3ns de euros e ten m\u00e1is de 800 empregados.\nAdemais Friburgo \u00e9 a sede de ISES (Sociedade Internacional de Enerx\u00eda Solar) e conta coa maior cantidade de paneis instalados do continente. Poboaci\u00f3ns pr\u00f3ximas como \"Sch\u00f6nau im Schwarzwald\" pos\u00faen unha densidade a\u00ednda maior de instalaci\u00f3ns solares.\nBiocombust\u00edbeis.\nO \"Ministerio alem\u00e1n de Protecci\u00f3n do Consumidor, Alimentaci\u00f3n e Agricultura (BMVEL)\" conxuntamente co \"Instituto Worldwatch\" iniciaron un proxecto para investigar o potencial global da utilizaci\u00f3n a grande escala de biocombust\u00edbeis para o transporte motorizado.\nNo proxecto participan tam\u00e9n a \"Axencia alem\u00e1 de Cooperaci\u00f3n T\u00e9cnica GTZ\" e a \"Axencia de Recursos Renov\u00e1beis\". O proxecto que finalizar\u00e1 en xullo de 2006 busca a trav\u00e9s dunha gu\u00eda crear as bases para os respons\u00e1beis pol\u00edticos sobre como minimizar os costos e maximizar os beneficios do desenvolvemento desta fonte de enerx\u00eda como un primeiro paso para aproveitar a enerx\u00eda solar, e\u00f3lica e biol\u00f3xica.\nAlema\u00f1a prev\u00e9 que nun prazo medio se poida cubrir unha cuarta parte da s\u00faa demanda de combust\u00edbeis con produtos como os refugallos biol\u00f3xicos, a palla ou o \u00e1lamo.\nNa actualidade o Brasil \u00e9 o l\u00edder mundial na implementaci\u00f3n desta clase de combust\u00edbeis, contando cun 40% do parque automotor equipado con motores a base de alcohol de cana de azucre. Esta medida tendente a diminu\u00edr as emisi\u00f3ns de CO2 vese complementada con autom\u00f3biles propulsados con gas que, a pesar das vantaxes tributarias desta clase de coche -pois o imposto ao gas \u00e9 menor que o da gasolina-, segue sendo relativamente custoso. Est\u00edmase que para o 2007 sexan preto de 1.000 as estaci\u00f3ns distribuidoras de gas vehicular en toda a Alema\u00f1a.\nNesta mesma li\u00f1a o consorcio DaimlerChrysler entregou en agosto de 2004 ao ex-chanceler federal, Gerhard Schr\u00f6der, un Necar 5 que funciona con hidr\u00f3xeno. Por\u00e9n, as novas tecnolox\u00edas baseadas no uso de hidr\u00f3xeno apenas estar\u00e1n bastante desenvolvidas para o ano 2010.\nOutras iniciativas.\nUmweltbank \u00e9 un banco especializado en proxectos ecol\u00f3xicos. Con sede en N\u00faremberg, o banco logrou en 2004 un super\u00e1vit de cerca do 40 por cento grazas a un crecemento do 10 por cento na s\u00faa carteira de clientes. A entidade inviste exclusivamente en proxectos ecol\u00f3xicos, como a construci\u00f3n de fogares ecol\u00f3xicos, proxectos de enerx\u00eda solar e e\u00f3lica.\nUn exemplo da cooperaci\u00f3n con outros pa\u00edses \u00e9 \u00d6kocity, un proxecto xerm\u00e1n-xapon\u00e9s que planifica o establecemento dunha urbanizaci\u00f3n de construci\u00f3n ecol\u00f3xica na metr\u00f3pole industrial Kitakyushu. En 2006 iniciouse a construci\u00f3n dunha urbanizaci\u00f3n con 30 a 50 casas. O proxecto complem\u00e9ntase mediante un intercambio cient\u00edfico con estancias de investigaci\u00f3n de expertos alem\u00e1ns e xaponeses en ambos os pa\u00edses. Por parte de Alema\u00f1a, participan o Centro Ecol\u00f3xico de Renania do Norte-Westfalia e como coordinador do proxecto a empresa alem\u00e1 ECOS Japan Consult."}
{"id": "55428", "revid": "22570", "url": "https://gl.wikipedia.org/wiki?curid=55428", "title": "Andrade (apelido)", "text": "Andrade \u00e9 un apelido galego, probabelmente orixinario da vila de Andrade en Pontedeume, que tam\u00e9n aparece rexistrado en ocasi\u00f3ns como \"Andrada\" e aparece por primeira vez en documentos galegos do s\u00e9culo XII.\nFamilia arist\u00f3crata de Andrade.\nA finais do s\u00e9culo XII, comeza a tomar importancia unha familia orixinaria de Andrade cuxas vilas o rei D. Henrique II fixo mercede a seu privado Fern\u00e1n P\u00e9rez de Andrade, descendente de Bermudo Peres de Traba Freire de Andrada que, segundo os xenealoxistas, provi\u00f1a dos antigos condes de Traba e Trast\u00e1mara. Esta familia chegar\u00eda a dominar as terras de Ferrol, Pontedeume, Betanzos e Vilalba.\nOs mesmos xenealoxistas soste\u00f1en que os Andrades - ou Andradas - lig\u00e1ronse por diversas veces aos Freires, raz\u00f3n por que os dous apelidos pasaron a considerarse indisoci\u00e1beis, usando uns Andrade Freire, outros Freire de Andrade.\nSegundo parte da historiograf\u00eda actual, a familia Andrade non descende dos condes de Traba e Trast\u00e1mara, e a orixe dos Freire de Andrade d\u00e9bese a un dictus (alcume) dun dos seus membros.\nA d\u00eda de hoxe, as propiedades que no seu d\u00eda pertenceron aos Condes de Andrade e Vilalba, forman parte das moitas outras posesi\u00f3ns da Casa de Alba.\nA esta familia pertenceron alg\u00fans personaxes importantes da historia de Galiza, como:\nOs Andrade en Portugal e no Brasil.\nAs principais ramas portuguesas prove\u00f1en de Rui Freire de Andrade (1295-1362), que se foi a Portugal cos seus dous fillos D. Nuno Rodrigues Freire de Andrade (c. 1300-1372), m\u00e1is tarde 6\u00ba mestre da Orde de Cristo, e Vasco Freire.\nXo\u00e1n Fernandes de Andrade, fillo de Fern\u00e1n Dias de Andrade e de D. Beatriz da Maia, serviu aos reis D. Afonso V e D. Jo\u00e3o II nas tomas de Arzila e de T\u00e1nxer e en recompensa dos seus servizos tivo mercede nova de armas (28 de febreiro de 1485), al\u00e9n da doaz\u00f3n, na illa de Madeira, das terras do Arco da Calheta.\nDistribuci\u00f3n do apelido na actualidade.\nAndrade \u00e9 un apelido relativamente frecuente en Espa\u00f1a, Portugal, Iberoam\u00e9rica, os Estados Unidos de Am\u00e9rica e as ex-colonias portuguesas en \u00c1frica."}
{"id": "55429", "revid": "29029", "url": "https://gl.wikipedia.org/wiki?curid=55429", "title": "Conde de Andrade", "text": ""}
{"id": "55432", "revid": "1131", "url": "https://gl.wikipedia.org/wiki?curid=55432", "title": "Galer\u00eda de imaxes de Monfero", "text": "Galer\u00eda de imaxes do concello de Monfero na provincia da Coru\u00f1a."}
{"id": "55436", "revid": "6279", "url": "https://gl.wikipedia.org/wiki?curid=55436", "title": "Biodi\u00e9sel", "text": "O biodi\u00e9sel \u00e9 un combust\u00edbel renov\u00e1bel e biodegrad\u00e1bel, obtido a partir de l\u00edpidos naturais como os aceites vexetais ou graxas animais mediante procesos industriais de esterificaci\u00f3n e transesterificaci\u00f3n, o que se aplica na preparaci\u00f3n de substitutos totais ou parciais do petrodi\u00e9sel ou gas\u00f3leo obtido do petr\u00f3leo.\nCaracter\u00edsticas.\nComo substituto total denom\u00ednase B100 (biodi\u00e9sel 100%), mentres que outras denominaciones como B5 ou B30 fan referencia \u00e1 proporci\u00f3n ou porcentaxe de biodi\u00e9sel empregado na mestura (por exemplo, B15 ten un 15% de biodi\u00e9sel e un 85% de di\u00e9sel).\nO biodi\u00e9sel, cuxas propiedades son co\u00f1ecidas dende mediados do s\u00e9culo XIX grazas aos traballos de Rudolf Diesel, \u00e9 destinado \u00e1 combusti\u00f3n en motores de ciclo di\u00e9sel convencionais ou adaptados, segundo o fabricante. Por iso, a comezos do s\u00e9culo XXI, no contexto de busca de novas fontes de enerx\u00eda e a crecente preocupaci\u00f3n polo quecemento global do planeta, estase a desenvolver como combust\u00edbel para autom\u00f3biles alternativo aos derivados do petr\u00f3leo.\nO impacto medioambiental e as consecuencias sociais da s\u00faa produci\u00f3n e comercializaci\u00f3n masiva, especialmente nos pa\u00edses en v\u00edas de desenvolvemento ou do Terceiro Mundo \u00e9 obxecto de debate entre os especialistas e os diferentes axentes sociais e gobernamentais internacionais."}
{"id": "55439", "revid": "56817", "url": "https://gl.wikipedia.org/wiki?curid=55439", "title": "Cuarteto Hellmesberger", "text": "O Cuarteto Hellmesberger foi un cuarteto de corda formado en Viena en 1849, fundado por Josef Hellmesberger, a s\u00faa importancia d\u00e9bese a que foi o primeiro cuarteto de corda permanente, os seus membros iniciais foron \nEn 1875 o fillo de Josef Hellmesberger entrou no cuarteto para ser o l\u00edder da formaci\u00f3n a partir de 1887, nesta segunda \u00e9poca os seus membros foron:"}
{"id": "55442", "revid": "336", "url": "https://gl.wikipedia.org/wiki?curid=55442", "title": "Biocombust\u00edbel", "text": ""}
{"id": "55443", "revid": "98629", "url": "https://gl.wikipedia.org/wiki?curid=55443", "title": "Sinope", "text": "Sinope (\u03a3\u03b9\u03bd\u03ce\u03c0\u03b7) \u00e9 un porto da costa do Mar Negro, capital dun distrito (Il) de igual nome de Turqu\u00eda.\nHistoria.\nFoi unha cidade hitita que aparece baixo o nome de Sinuwa.\nNo primeiro milenio antes da nosa era foi a principal das colonias gregas na costa do Euxino, situada nunha pen\u00ednsula da costa de Paflagonia, pr\u00f3xima ao Cabo Carambis.\nA lenda relaci\u00f3naa cos argonautas e con Sinope, a filla de Asopo. Os habitantes alegaban que fora fundada por Aut\u00f3lico, un argonauta e compa\u00f1eiro de H\u00e9rcules.\nFoi fundada como colonia de Mileto por Ambron; os colonos hab\u00edan ser expulsados polos cimerios aos que Herodoto asigna a fundaci\u00f3n. Expulsados os cimerios, estableceuse unha colonia de \u00c9feso (-632) dirixida por Cous e Cr\u00edtines (Estacio e Estevo de Bizancio ch\u00e1mano Cr\u00edtios de Corpo). Nos seguintes anos Sinope vai volverse unha cidade importante moi prospera.\nNa segunda metade do s\u00e9culo -V estaba gobernada por un tirano chamado Timesile\u00f3n, que foi aliado de Atenas na guerra do Peloponeso. Expulsado o tirano, os atenienses enviaron un corpo de 600 colonos. Xenofonte descr\u00edbea como rica e pr\u00f3spera e di que o seu territorio chegaba ao r\u00edo Halys, exercendo influencia sobre as tribos de Paflagonia e Capadocia; ti\u00f1a colonias en Ceraso, Cotiora e Trapezos (Trebisonda). Coa axuda da cidade os dez mil puideron embarcar para Heraclea P\u00f3ntica. Estrab\u00f3n di que a s\u00faa frota era das principais dos gregos e dona do Euxino, e repart\u00edase con Bizancio a pesca de at\u00fan.\nEra unha rep\u00fablica que o -362 se someteu aos persas e o -331 foi inclu\u00edda no reino de Capadocia sometido a Alexandre o grande.\nDo -322 ao -301 pasou por mans dalg\u00fans dos di\u00e1docos de Alexandre o grande e o -301 estableceuse outra vez a tiran\u00eda con Escidrotemis (Scydrothemis), pr\u00edncipe que recibiu unha embaixada de Tolomeo I Soter; o -280 foi outra vez rep\u00fablica.\nO -220 foi atacada polo rei Mitr\u00eddates do Ponto, pero foi rexeitado con axuda enviada desde Rodas. Un tempo despois foi atacada por Farnaces, sucesor de Mitr\u00eddates, nun ataque por sorpresa, e apoderouse (-183). Os reis do Ponto convert\u00e9rona na s\u00faa capital.\nMitr\u00eddates V Everxetes foi asasinado na cidade o -120 e sucedeuno o seu fillo Mitr\u00eddates VI Eup\u00e1tor chamado o grande, que fora educado na cidade e que a embeleceu, constru\u00edndo un novo porto, arsenais navais, e almac\u00e9ns pola pesca. Despois da batalla de C\u00edzico, Mitr\u00eddates nomeou tirano da cidade a B\u00e1quides, pero foi finalmente ocupada por L\u00faculo (70) que lle restaurou a s\u00faa independencia.\nDespois da derrota de Farnaces II do Ponto en Zela, Xulio C\u00e9sar puxo a cidade baixo protectorado romano e estableceu unha colonia romana (\"Colonia Julia Caesaris Felix Sinope\").\nA cidade permaneceu como cidade importante e praza forte destacada, pero o seu comercio comezou a decaer, con todo a pesca do at\u00fan a\u00ednda mantivo a s\u00faa prosperidade. O problema da falta de auga foi resolto por Traxano coa construci\u00f3n dun acueduto. Ficou no poder de Roma e de Bizancio, ata que o 1071 foi ocupada polos selx\u00facidas, pero os bizantinos recuper\u00e1rona o 1098 e conserv\u00e1rona ata o 1204. Neste ano, foi ocupada por tropas da ra\u00ed\u00f1a Tamara de Xeorxia que entregaron o poder a David Comneno, que estableceu un ef\u00e9mero despotado. O 1214 o territorio foi repartido entre Nicea e Iconio (que ocupou a cidade); o 1243 a rexi\u00f3n pasou a soberan\u00eda do IlKhan de Persia e sobre o 1302 o emir de Kastamonu (da dinast\u00eda Djahandar Oghlu) ocupouna. Baixo os turcos pasou a chamouse Sinab.\nNa segunda metade do s\u00e9culo XIV as loitas civ\u00eds levaron \u00e1 divisi\u00f3n dos dominios dos Djandar Oghlu e alg\u00fans dos emires pretendentes residiu en Sinope; aqu\u00ed resid\u00eda Isfandiyar cando a cidade foi ocupada polos otom\u00e1ns o 1393. O 1402 Isfandiyar foi restaurado por Timur Lenk (Tamerl\u00e1n) ata o 1458 en que foi outra vez ocupada polos otom\u00e1ns.\nO 1853 librouse en Sinope unha batalla naval na que os rusos, baixo mando do almirante Nakhimov, destru\u00edron a frota otom\u00e1n.\nNaceron al\u00ed o fil\u00f3sofo Di\u00f3xenes, o c\u00ednico, Bat\u00f3n historiador de Persia, e D\u00edfilo, poeta c\u00f3mico."}
{"id": "55444", "revid": "23204", "url": "https://gl.wikipedia.org/wiki?curid=55444", "title": "Lagerst\u00e4tte", "text": "En paleontolox\u00eda, o termo alem\u00e1n Lagerst\u00e4tte (en plural, Lagerst\u00e4tten) empr\u00e9gase para definir sitios arqueol\u00f3xicos paleontol\u00f3xicos excepcionais. En sentido amplo, o termo apl\u00edcase tam\u00e9n a sitios arqueol\u00f3xicos con concentraci\u00f3ns de f\u00f3siles excepcionalmente altas.\nClasificaci\u00f3n.\nP\u00f3dense diferenciar dous tipos de Lagerst\u00e4tten:\nOs Lagerst\u00e4tten de conservaci\u00f3n son xeralmente o resultado dun acontecemento catastr\u00f3fico, xa que para que se formen \u00e9 preciso que a necrose, que descomp\u00f3n a materia org\u00e1nica, det\u00e9\u00f1ase o antes posible, o que s\u00f3 ocorre con procesos que rematen rapidamente cos microorganismos encargados da descomposici\u00f3n. Os procesos que favorecen a conservaci\u00f3n son variados: unha conxelaci\u00f3n, un desecamento, ou condici\u00f3ns de anoxia poden ser exemplos v\u00e1lidos, a\u00ednda que os procesos m\u00e1is com\u00fans son o enterramento s\u00fabito (un fen\u00f3meno de afogo sedimentario, como a chuvia de cinzas), e condici\u00f3ns de anoxia na columna de auga.\nQuimismo.\nOs tecidos finos non biomineralizados exhiben un espectro da resistencia \u00e1 descomposici\u00f3n. Nun extremo est\u00e1n os tecidos finos estruturais robustos, tales como cut\u00edculas de artr\u00f3podos e os tecidos finos de capas de sementes e arborados das plantas, que son resistentes \u00e1 descomposici\u00f3n e se poden incorporar \u00f3 rexistro f\u00f3sil como restos org\u00e1nicos. No outro extremo est\u00e1n os tecidos finos propensos \u00e1 descomposici\u00f3n, tales como as v\u00edsceras, que se degradan moi rapidamente; pres\u00e9rvanse s\u00f3 cando se replican moi rapidamente en minerais autix\u00e9nicos (minerais formados \"in situ\"). A preservaci\u00f3n org\u00e1nica e inorg\u00e1nica pode ocorrer no mesmo dep\u00f3sito, ou a\u00ednda no mesmo f\u00f3sil.\nA formaci\u00f3n de minerais autix\u00e9nicos \u00e9 controlada pola qu\u00edmica dos restos e do sedimento circundante. Os minerais poden precipitarse arredor dun resto que se descomp\u00f3n para formar unha concreci\u00f3n, ou replicar a morfolox\u00eda do organismo orixinal substitu\u00edndo os tecidos finos. A descomposici\u00f3n microbiana \u00e9 precisa para xerar as condici\u00f3ns requiridas para a mineralizaci\u00f3n e, nalg\u00fans casos, para lanzar os i\u00f3ns que forman os minerais. O axuste requirido para este tipo de preservaci\u00f3n p\u00f3dese deducir de exemplos f\u00f3siles, pero s\u00f3 os experimentos poden proporcionar a informaci\u00f3n en condici\u00f3ns e a lonxitude do tempo requirida para a r\u00e9plica. Os experimentos demostran que os gradientes qu\u00edmicos escarpados forman arredor dun resto que se descomp\u00f3n antes da mineralizaci\u00f3n, que ocorre en semanas o meses.\nMinerais propicios.\nAlg\u00fans dos minerais que m\u00e1is propician estes fen\u00f3menos son: apatita, minerais de arxila, pirita etc ...\nLagerst\u00e4tten relevantes.\nOs Lagerst\u00e4tten m\u00e1is importantes \u00f3 longo da historia da Terra son:"}
{"id": "55445", "revid": "1821", "url": "https://gl.wikipedia.org/wiki?curid=55445", "title": "Lagerst\u00e4tten", "text": ""}
{"id": "55446", "revid": "23204", "url": "https://gl.wikipedia.org/wiki?curid=55446", "title": "Henrique II", "text": "Henrique II pode referirse \u00e1:"}
{"id": "55450", "revid": "23204", "url": "https://gl.wikipedia.org/wiki?curid=55450", "title": "Malaqu\u00edas O'Morgoir", "text": "San Malaqu\u00edas \u00e9 o nome galego do irland\u00e9s Malachia O'Morgoir, nado posiblemente en Armagh (Irlanda do Norte) cara 1094 e finado na Abad\u00eda de Claraval (Aube, Francia) o 2 de novembro de 1148.\nMembro dunha familia nobre, foi bautizado como \"Maelmhaedhoc\" (m\u00e1is tarde latinizado como \"Malachia\"); foi abade do mosteiro de Bangor, bispo de Connor e primado de Irlanda, como arcebispo de Armagh, durante varios anos. Amigo de san Bernaldo de Claraval, foi canonizado o 6 de xullo de 1199 polo papa Inocencio III. A s\u00faa festa conmem\u00f3rase o 3 de novembro.\nAtrib\u00faeselle a autor\u00eda da \"Profec\u00eda dos papas\", manuscrito que revela por medio dunha frase latina unha indicaci\u00f3n sobre cada papa desde Celestino II, mais este documento \u00e9 tachado, a mi\u00fado, por moitos estudosos, como un escrito ap\u00f3crifo do s\u00e9culo XVI.\nNon debe ser confundido, por outra parte, co b\u00edblico Malaqu\u00edas."}
{"id": "55453", "revid": "1556", "url": "https://gl.wikipedia.org/wiki?curid=55453", "title": "San Malaqu\u00edas", "text": ""}
{"id": "55454", "revid": "1556", "url": "https://gl.wikipedia.org/wiki?curid=55454", "title": "Malachia O'Morgoir", "text": ""}
{"id": "55455", "revid": "1556", "url": "https://gl.wikipedia.org/wiki?curid=55455", "title": "Imperio Comneno", "text": ""}
{"id": "55457", "revid": "56817", "url": "https://gl.wikipedia.org/wiki?curid=55457", "title": "Mesosauria", "text": "Os mesosauria ou mesosaurios (do grego \u03bc\u03ad\u03c3\u03bf\u03c2 \"situado no medio, intermedio\" e \u03c3\u03b1\u1fe6\u03c1\u03bf\u03c2 \"lagarto\") son un grupo de r\u00e9ptiles da subclase anapsida que ti\u00f1an un corpo moi alongado e delgado, a cola longa e as extremidades longas, con mans e p\u00e9s ensanchados formando aletas, o que fai supo\u00f1er que estes animais levaban unha vida case exclusivamente acu\u00e1tica, aliment\u00e1ndose de peixes."}
{"id": "55465", "revid": "22570", "url": "https://gl.wikipedia.org/wiki?curid=55465", "title": "Departamentos de Francia", "text": "A Rep\u00fablica francesa at\u00f3pase dividida administrativamente en cen departamentos (en franc\u00e9s: \"d\u00e9partements\"), 96 departamentos metropolitanos e catro departamentos ultramarinos (franc\u00e9s: d\u00e9partements d'outre-mer), os DOM. Cada departamento constit\u00fae tanto unha divisi\u00f3n administrativa como un estado e unha colectividade territorial (en franc\u00e9s: \"collectivit\u00e9 territoriale\").\nOs departamentos est\u00e1n numerados por orde alfab\u00e9tica do nome, ag\u00e1s o departamento do Territorio de Belfort, os departamentos da rexi\u00f3n parisiense, os departamentos de ultramar e os departamentos que mudaron o nome dende a s\u00faa creaci\u00f3n. Os n\u00fameros dos departamentos forman parte da vida coti\u00e1, pois at\u00f3panse nas placas dos autom\u00f3biles, nos c\u00f3digos postais e nos n\u00fameros da seguridade social.\nOs departamentos metropolitanos numer\u00e1banse orixinalmente por orde alfab\u00e9tica, ata que se produciu o cambio das denominaci\u00f3ns e a desmembraci\u00f3n do departamento da Illa de Francia en 1964.\nTrala divisi\u00f3n do departamento da C\u00f3rsega (cuxo n\u00famero era 20) en dous novos departamentos, en 1976, a C\u00f3rsega do Sur (Corse-du-Sud) e a Alta C\u00f3rsega (Haute-Corse) recibiron novos c\u00f3digos, respectivamente o 2A e o 2B. Estes novos c\u00f3digos aparecen nas placas dos autom\u00f3biles e nos n\u00fameros da seguridade social (soamente para as persoas nadas despois da subdivisi\u00f3n), en canto ao vello c\u00f3digo, contin\u00faa a ser empregado no c\u00f3digo postal e nos n\u00fameros da seguridade social das persoas nadas antes de 1976.\nA derradeira grande mudanza no car\u00e1cter dos departamentos tivo lugar o 2 de marzo de 1985, cando foi aprobada unha lei que transferiu a xesti\u00f3n ao executivo local os dominios descentralizados, ata ent\u00f3n exercidos polo prefecto (\"pr\u00e9fet\") como presidente do departamento, ao presidente do Consello Xeral (\"Conseil G\u00e9n\u00e9ral\"). O prefecto conserva no departamento a xesti\u00f3n dos dominios reservados ao Estado franc\u00e9s como representante do goberno franc\u00e9s."}
{"id": "55467", "revid": "1131", "url": "https://gl.wikipedia.org/wiki?curid=55467", "title": "Manifestaci\u00f3n polo Occitano", "text": "A Manifestaci\u00f3n polo occitano alcumada Anem! Per la lenga occitana, \u00f2c! (\"Vamos! Pola lingua occitana, si!\") \u00e9 unha manifestaci\u00f3n organizada polo colectivo \"Manifestar per l'occitan\", colectivo est\u00e1 formado polas principais asociaci\u00f3ns occitanas (Institut d'Estudis Occitans, Felibritge, F.E.L.C.O., Calandreta, \u00d2c-Bi e Conselh de la Joventut d'\u00d2c).\nEsta manifestaci\u00f3n ten o obxectivo de potenciar a diversidade ling\u00fc\u00edstica e cultural en Francia e no mundo, e pedir ao estado unha pol\u00edtica p\u00fablica para a lingua occitana.\nManifestaci\u00f3n de Carcassona do 22 de outubro de 2005.\nA manifestaci\u00f3n pola lingua occitana de Carcassona obtivo un grande \u00e9xito popular, con entre 8.000 e 12.000 persoas presentes. A comitiva partiu do xard\u00edn Andr\u00e9 Chenier para chegar \u00e1 Cidade de Carcassona. Na fin da manifestaci\u00f3n, a xente cantou \"Se canta\", considerada como o himno de Occitania. Ap\u00f3s a manifestaci\u00f3n, a asociaci\u00f3n Gardarem la T\u00e8rra organizou unha grande festa con diversos grupos de m\u00fasica en Vilagalhenc (Besi\u00e8rs). Con aquela mobilizaci\u00f3n, o movemento occitanista amosou que non \u00e9 un movemento marxinal, e f\u00e1lase dun antes e un despois da manifestaci\u00f3n de Carcassona.\nManifestaci\u00f3n de Besi\u00e8rs do 17 de marzo de 2007.\nM\u00e1is de 20.000 persoas manifest\u00e1ronse para facer entrar as linguas minorizadas nas elecci\u00f3ns presidenciais e para apoiar a lingua e cultura occitanas. O obxectivo foi demandar a modificaci\u00f3n do artigo segundo da constituci\u00f3n francesa e a ratificaci\u00f3n da carta europea de protecci\u00f3n das linguas rexionais e minorizadas.\nEsta manifestaci\u00f3n estivo maracada pola presenza de Felibritge, as\u00ed como a de diversos pol\u00edticos coma o c\u00f3nsul de Tolosa Jean-Luc Moudenc ou a candidata \u00e1s presidenciais dos Verdes, Dominique Voynet, as\u00ed como representantes doutros candidatos. Apoiaron a marcha delegaci\u00f3ns bretoas, catal\u00e1s, vascas e corsas."}
{"id": "55468", "revid": "56817", "url": "https://gl.wikipedia.org/wiki?curid=55468", "title": "I Should Coco", "text": "I Should Coco \u00e9 o \u00e1lbum de estrea da banda inglesa Supergrass, editado o 15 de maio do ano 1995 a trav\u00e9s do selo Parlophone."}
{"id": "55469", "revid": "865", "url": "https://gl.wikipedia.org/wiki?curid=55469", "title": "The Great Escape", "text": "The Great Escape \u00e9 o cuarto \u00e1lbum da banda inglesa de rock alternativo Blur, editado o 11 de setembro de 1995 a trav\u00e9s de Food/Virgin Records. O traballo recibiu moi boas cr\u00edticas e tivo grandes vendas despois da s\u00faa edici\u00f3n, acadando o n\u00famero 1 na lista de \u00e1lbums do Reino Unido, sendo tam\u00e9n o primeiro do disco da banda en entrar nas estadounidenses, chegando ao posto 150.\nListaxe de canci\u00f3ns.\nTodas as canci\u00f3ns compostas por Damon Albarn."}
{"id": "55471", "revid": "43749", "url": "https://gl.wikipedia.org/wiki?curid=55471", "title": "Testudines", "text": ""}
{"id": "55472", "revid": "23204", "url": "https://gl.wikipedia.org/wiki?curid=55472", "title": "Aisne", "text": "Aisne (02) \u00e9 un departamento franc\u00e9s situado no noroeste de Francia, que pertence \u00e1 rexi\u00f3n do Alta Francia. O seu nome v\u00e9n do r\u00edo Aisne, o cal atravesa o departamento.\nHistoria.\nO departamento de Aisne \u00e9 un dos 83 departamentos formados trala Revoluci\u00f3n francesa o 4 de marzo de 1790. O departamento de Aisne creouse a partir da segregaci\u00f3n das provincias de \u00cele-de-France, Picard\u00eda, e da Champagne.\nA maior\u00eda dos bosques da zona, foron destru\u00eddos durante a segunda guerra mundial. A ofensiva francesa na Chemin des Dames na primavera de 1917 \u00e9 co\u00f1ecida \u00e1s veces como a \"Segunda batalla de Aisne\".\nXeograf\u00eda.\nAisne bordea a rexi\u00f3n de Ardenas e B\u00e9lxica polo nordeste. O r\u00edo Aisne percorre o departamento de leste a oeste, onde se une ao r\u00edo Oise. A paisaxe do departamento est\u00e1 dominada polas rochas. Destacan sobre todo as paisaxes rochosas de Laon e de Chemin des Dames.\nAs principais cidades de Aine son:\nClima.\nAine ten unha media de precipitaci\u00f3ns de entre 500 e 750\u00a0mm ao ano.\nEconom\u00eda.\nA agricultura domina a econom\u00eda de Aisne. Destacan especialmente os cereais e a remolacha. A seda, o algod\u00f3n, e a la destacan en Saint-Quentin. Saint-Gobain \u00e9 co\u00f1ecida pola s\u00faa produci\u00f3n de espellos, que v\u00e9n xa dende o s\u00e9culo XVII. Guise \u00e9 o centro agr\u00edcola da parte setentrional de Aisne.\nCultura.\nDurante a segunda guerra mundial destru\u00edronse numerosas construci\u00f3ns de interese arquitect\u00f3nico. Das construci\u00f3ns que sobreviviron, as igrexas medievais de Laon, Braine, e Urcel son as m\u00e1is importantes. Tam\u00e9n destaca o castelo de La Fert\u00e9-Milon, en ru\u00ednas na actualidade."}
{"id": "55478", "revid": "5863", "url": "https://gl.wikipedia.org/wiki?curid=55478", "title": "Estratigraf\u00eda", "text": "A estratigraf\u00eda, unha rama da xeolox\u00eda, \u00e9 unha disciplina cient\u00edfica que estuda as capas de rocha e o seu proceso de formaci\u00f3n (estratificaci\u00f3n). Apl\u00edcase principalmente para o estudo de rochas sedimentarias e volc\u00e1nicas. A estratigraf\u00eda incl\u00fae d\u00faas subdisciplinas: a litoestratigraf\u00eda e a estratigraf\u00eda biol\u00f3xica ou bioestratigraf\u00eda.\nDesenvolvemento hist\u00f3rico.\nA base teor\u00e9tica da materia foi establecida por Nicholas Steno quen introduciu o principio da superposici\u00f3n, o principio da horizontalidade orixinal, e o principio da continuidade lateral nun traballo de 1669 sobre a fosilizaci\u00f3n de restos org\u00e1nicos en capas de sedimentos."}
{"id": "55479", "revid": "23204", "url": "https://gl.wikipedia.org/wiki?curid=55479", "title": "Allier", "text": "Allier (Occitano: \"Al\u00e8ir\") (03) \u00e9 un departamento localizado no centro sur da Francia. O seu nome v\u00e9n do r\u00edo Allier.\nHistoria.\nAllier \u00e9 un dos 83 departmentos orixinais creados trala Revoluci\u00f3n francesa o 4 de marzo de 1790. O departamento de Allier foi creado a partir da divisi\u00f3n das antigas provincias de Auvernia e Bourbonnais.\nEn 1940, o goberno do Mariscal Philippe P\u00e9tain elixiu \u00e1 vila de Vichy como a s\u00faa capital.\nXeograf\u00eda.\nO departamento de Allier pertence \u00e1 rexi\u00f3n de Auvernia. ao seu arredor at\u00f3panse os departamentos de Cher, Ni\u00e8vre, Saona e Loira, Loira, Puy-de-D\u00f4me, e Creuse.\nO departamento \u00e9 percorrido polos seguintes r\u00edos:\nEconom\u00eda.\nAllier \u00e9 a \u00e1rea m\u00e1is produtiva da rexi\u00f3n de Auvernia. A s\u00faa capital, Vichy \u00e9 co\u00f1ecida polas s\u00faas augas, as cales son exportadas por todo o mundo.\nDemograf\u00eda.\nAs principais cidades do departamento son Montlu\u00e7on, Vichy, e Moulins. O resto do departamento est\u00e1 poboado por pequenos n\u00facleos de poboaci\u00f3n, na s\u00faa maior\u00eda situados ao longo dos r\u00edos. En xeral, o departamento at\u00f3pase dispersamente poboado. Durante o s\u00e9culo XIX a poboaci\u00f3n do departamento medrou considerabelmente grazas ao crecemento das industrias de Montlu\u00e7on e Moulins, e polo desenvolvemento de Vichy grazas \u00e1s s\u00faas augas. Naquel tempo o departamento contaba cunha poboaci\u00f3n arredor dos 420.000 habitantes. Trala primeira guerra mundial, a poboaci\u00f3n estabilizouse, medrando en menor medida durante a d\u00e9cada de 1960. Dende aquela, a poboaci\u00f3n caeu dos 386.533 habitantes en 1968 \u00f3s 344.721 en 1999."}
{"id": "55480", "revid": "98629", "url": "https://gl.wikipedia.org/wiki?curid=55480", "title": "Lista de comandos do MS-DOS", "text": "Esta \u00e9 unha lista dos comandos m\u00e1is empregados do sistema operativo MS-DOS de Microsoft.\nNesta lista, cando un comando pode aceptar m\u00e1is dun nome de ficheiro ou un nome de arquivo con comod\u00edns (* e ?), dise que aceptan un par\u00e1metro \"ficheirospec\". Os comandos que s\u00f3 aceptan un nome de arquivo dise que aceptan un par\u00e1metro \"ficheiro\".\nPara moitos dos comandos tam\u00e9n se da a s\u00faa equivalencia c\u00f3s de Unix.\nCommandos.\nattrib.\nCambia ou amosa os atributos dun ou m\u00e1is ficheiros. Por defecto amosa os atributos de t\u00f3dolos ficheiros no directorio actual.\nOpci\u00f3ns\nAtributos\nattrib [+|-ahrs] [\"ficheirospec\"]\nEquivale ao comando de Unix codice_1. En Linux o comando codice_2 tam\u00e9n realiza funci\u00f3ns similares.\ncd.\nCambia o directorio actual.\ncd \"directory\"\nEquivale ao comando de Unix codice_3 (con par\u00e1metros), ou codice_4 (sen par\u00e1metros).\nchkdsk.\nVerifica a integridade do sistema de ficheiros dun disco duro ou disquete\nOpci\u00f3ns\nchkdsk \"unidade\" [/Q] [/F:tama\u00f1o] [/B | /S] [/C]\nFORMAT unidade: [/V[:etiqueta]] [/Q] [/T:pistas /N:sectores] [/B | /S] [/C]\nFORMAT unidade: [/V[:etiqueta]] [/Q] [/1] [/4] [/B | /S] [/C]\nFORMAT unidade: [/Q] [/1] [/4] [/8] [/B | /S] [/C]\n\u00c9 equivalente ao comando de Unix codice_5.\nhelp.\nAmosa a axuda. con codice_6 obtemos axuda dun comando espec\u00edfico.\n\u00c9 parcialmente equivalente ao comando de Unix man.\nlabel.\nCambia a etiqueta dunha unidade l\u00f3xica, coma por exemplo unha partici\u00f3n do disco duro ou un disquete\nmd.\nCrea un novo directorio. O directorio pai do que es especifica debe existir previamente.\nmd \"directorio\"\nEquivale ao comando de Unix codice_7.\nmem.\nAmosa o uso da memoria.\nmem\nEquivale ao comando de Unix codice_8.\nmore.\nPasa de p\u00e1xina a trav\u00e9s da sa\u00edda permitindo ver m\u00e1is dunha pantalla de texto.\n \"command\" | more\nEquivale aos comandos de Unix codice_9 e codice_10.\nmove.\nMove ficheiros ou cambia de nome directorios\nmove \"ficheiro\" \"novonome\"\nmove \"letraunidade:\\vellodir\" \"letraunidade:\\novodir\"\nEquivale ao comando de Unix codice_11.\nmsd.\nAmosa informaci\u00f3n t\u00e9cnica detallada sobre o hardware e software presente no ordenador\nmsd\nNon ten equivalente en Unix.\nrd.\nElimina un directorio, que debe estar baleiro.\nrd \"directorio\"\nEquivale ao comando de Unix codice_12.\nren.\nCambia o nome dun ficheiro. Non se pode usar para cambiar o nome de subdirectorios ou de ficheiros a trav\u00e9s de unidades. Pode usarse para cambiar o nome de ficheiros en masa empregando comod\u00edns.\nren \"filename\" \"newname\"\nEn Unix esta funci\u00f3n v\u00e9n dada polo comando codice_11, mentres que para cambiar o nome en masa se emprega o coamndo codice_14.\nscandisk.\n\u00c9 unha utilidade de diagn\u00f3stico de discos, substit\u00fae a utilidade codice_15.\nsort.\nFiltra un arquivo para escoller li\u00f1as dun ficheiro de entrada e mandalas a un de sa\u00edda.\nsort &lt; \"ficheiroentrada\" &gt; \"ficheirosaida\"\nEquivale ao comando de Unix codice_16.\ntime / date.\nEstablece ou amosa a data e a hora do sistema.\ndate\ntime\nEquivale ao comando de Unix codice_17.\ntree.\nAmosa a \u00e1rbore de directorios do directorio actual\nAtributos\ntree [/F] [/A] [\"directorio\"]\nEquivale ao comando de Unix codice_18.\ntype.\nAmosa o contido dun arquivo. O comando more pode usarse en conxunci\u00f3n con este comando da forma type \"ficheiro\" | more.\ntype \"filename\"\nO comando equivalente en Unix \u00e9 codice_19.\nver.\nAmosa a versi\u00f3n de MS-DOS que se est\u00e1 a empregar. Algunhas versi\u00f3ns do MS-DOS soportan un atributo /r que amosa a revisi\u00f3n ademais da versi\u00f3n.\nver [/r]\nEquivale ao comando de Unix codice_20.\nxcopy.\nCopia ficheiros e \u00e1rbores de directorios inclu\u00edndo t\u00f3dolos seus contidos.\nAtributos\nXCOPY orixe [destino] [/A] [/D[:data]] [/P] [/S [/E]] [/W] [/K] \n [/C] [/I] [/Q] [/F] [/L] [/H] [/R] [/T] [/U]\nEn Unix unha funci\u00f3n similar obtense c\u00f3 comando codice_21."}
{"id": "55481", "revid": "736", "url": "https://gl.wikipedia.org/wiki?curid=55481", "title": "Levantamento Espartaquista", "text": ""}
{"id": "55488", "revid": "98629", "url": "https://gl.wikipedia.org/wiki?curid=55488", "title": "Asquenac\u00ed", "text": "A cultura asquenac\u00ed, ou asquenasita, (en ) descende das comunidades xud\u00edas medievais da Renania, chamada \"Ashkenaz\", palabra do hebreo medieval coa que se co\u00f1ec\u00eda \u00e1 Alema\u00f1a.\nEstas comunidades xud\u00edas emigraron cara o leste e formaron comunidades en Alema\u00f1a, Hungr\u00eda, Polonia, Rusia, e en xeral en toda a Europa central e do leste entre os s\u00e9culos X e XIX. Dende a Idade Media ata mediados do s\u00e9culo XX, a s\u00faa lingua franca foi o yiddish- En menor medida, empregaban tam\u00e9n o Jud\u00e6o-Franc\u00e9s ou Zarp\u00e1tico, o Cana\u00e1nico ou Jud\u00e6o-Checo e o Jud\u00e6o-Provenzal ou Shuadit, os tres extintos na actualidade. \nA cultura asquenac\u00ed ten importante influencia da liturxia, e en diversos graos das culturas alem\u00e1, polaca, checa, eslovaca, caxubia, h\u00fangara, ucra\u00edna, lituana, letoa, belarusa e rusa.\nA\u00ednda que no s\u00e9culo XI s\u00f3 supo\u00f1\u00eda o 3% da poboaci\u00f3n xud\u00eda mundial, a comunidade asquenac\u00ed seguiu medrando. Acadou o seu m\u00e1ximo en 1931, ao constitu\u00edr o 91% da poboaci\u00f3n xud\u00eda mundial. Na actualidade conforma o 80% da poboaci\u00f3n xud\u00eda. A maior\u00eda das comunidades hist\u00f3ricas xud\u00edas na Europa son asquenac\u00eds, coa excepci\u00f3n das da Europa meridional e mediterr\u00e1nea. Unha significante porci\u00f3n da emigraci\u00f3n xud\u00eda europea noutros continentes nos pasados dous s\u00e9culos \u00e9 asquenac\u00ed do leste europeo. Destaca a comunidade dos EUA.\nQuen \u00e9 asquenac\u00ed?\nNa actualidade existe un debate sobre \"quen \u00e9 un xudeu\". Isto fai que sexa dif\u00edcil dicir quen \u00e9 asquenac\u00ed, xa que pode definirse pola relixi\u00f3n, a cultura ou a etnia. Debido a que hoxe en d\u00eda os xudeus asquenac\u00eds xa non viven s\u00f3 na Europa do leste, a s\u00faa homoxeneidade e unidade cultural desapareceu. A palabra \"asquenac\u00ed\" en si mesma desenvolveu novos significados, sobre todo en Israel, onde adoita empregarse dun xeito diferente ao tradicional.\nDefinici\u00f3n relixiosa.\nNo sentido relixioso, un xudeu asquenac\u00ed \u00e9 aquel cunha familia que practica a liturxia asquenac\u00ed. Cando a comunidade asquenac\u00ed comezou a desenvolverse, entre o comezo da Idade Media e o s\u00e9culo X, os centros da autoridade relixiosa estaba no mundo isl\u00e1mico, no Bagdad e na Espa\u00f1a isl\u00e1mica. \"Ashkenaz\" (Alema\u00f1a) atop\u00e1base tan xeograficamente distante que desenvolveu a s\u00faa propia \"minhag\" (conxunto de tradici\u00f3ns, costumes e oraci\u00f3ns do xuda\u00edsmo). Tam\u00e9n desenvolveron a s\u00faa propia pronuncia do hebreo empregado na liturxia.\nPor tradici\u00f3n, cando unha muller sefard\u00ed ou \"mizrahi\" casa cun xudeu ortodoxo ou \"haredi\", cr\u00eda os fillos nas tradici\u00f3ns asquenac\u00eds, o mesmo que se un xentil se converte ao xuda\u00edsmo e segue as pr\u00e1cticas asquenac\u00eds.\nA lei xud\u00eda, a \"Halacha\", non emprega criterios de fe ou confesionalidade para definir unha persoa xud\u00eda. Tampouco ningunha autoridade dentro do xuda\u00edsmo, nin a comunidade. Incluso un membro dunha comunidade xud\u00eda que non quixese seguir practicando ou consider\u00e1ndose xudeu, segue a ser considerado xudeu pola lei. Segundo a tradici\u00f3n, o \"status\" de xudeu h\u00e9rdase pola li\u00f1a materna. A\u00ednda que non sexa practicante, sexa doutra relixi\u00f3n ou nin sequera saiba que \u00e9 xudeu, forma parte da comunidade xud\u00eda.\nOs seguintes exemplos ilustran os aspectos da identidade xud\u00eda:\nCoa reintegraci\u00f3n dos xudeus de todo o mundo en Israel, Norte Am\u00e9rica e outros lugares, a definici\u00f3n de xudeu asquenac\u00ed est\u00e1 a cambiar, especialmente f\u00f3ra do xuda\u00edsmo ortodoxo. Na actualidade, moitos sefard\u00eds e mizrahi un\u00edronse \u00f3s movementos liberais iniciados nun comezo polo xuda\u00edsmo asquenac\u00ed. Nas \u00faltimas d\u00e9cadas, as congregaci\u00f3ns \u00e1s que se uniron absorberon as s\u00faas propias tradici\u00f3ns dentro da minhag asquenac\u00ed. Os rabinos e cantores de movementos non ortodoxos est\u00e1n comezando a estudar en Israel o hebreo lit\u00farxico sefard\u00ed en lugar do tradicional asquenac\u00ed. As\u00ed mesmo, as congregaci\u00f3ns asquenac\u00eds adoptaron melod\u00edas sefard\u00eds para as s\u00faas oraci\u00f3ns e canci\u00f3ns tradicionais. Dende mediados do s\u00e9culo XX, estase a producir o sincretismo e a fusi\u00f3n das tradici\u00f3ns, o que est\u00e1 a afectar \u00e1 minhag e \u00e1s congregaci\u00f3ns relixiosas m\u00e1is tradicionais.\nAs novas tendencias do xuda\u00edsmo a mi\u00fado transcenden as diferenzas entre os xudeus asquenac\u00eds e sefard\u00eds. En cidades de Norte Am\u00e9rica, tendencias sociais como o movemento chavurah ou o xuda\u00edsmo pos-denominacional adoitan xuntar a mocidade xud\u00eda de distintas orixes \u00e9tnicas. Recentemente, aumentou o interese en pr\u00e1cticas como a Kabbalah, a cal se practica en moitos casos f\u00f3ra da yeshiva (instituci\u00f3n do xuda\u00edsmo ortodoxo en que se estuda a Torah e o Talmud)."}
{"id": "55489", "revid": "23204", "url": "https://gl.wikipedia.org/wiki?curid=55489", "title": "Breta\u00f1a (rexi\u00f3n hist\u00f3rica)", "text": "A Breta\u00f1a (; ; ), \u00e9 unha rexi\u00f3n xeogr\u00e1fica e cultural que se atopa nunha pen\u00ednsula no extremo noroeste de Francia. Nos tempos do Imperio Romano a rexi\u00f3n era co\u00f1ecida co nome de Arm\u00f3rica, a\u00ednda que posteriormente chegou a ser un reino independente e tam\u00e9n un ducado, antes de pasar a ser unha provincia do Reino de Francia en 1532, gobernada como se fose unha naci\u00f3n separada dentro da coroa. A pen\u00ednsula limita co canal da Mancha ao norte, o mar C\u00e9ltico e o oc\u00e9ano Atl\u00e1ntico ao oeste, e o golfo de Biscaia ao sur. Ten unha superficie de 34\u00a0023\u00a0km\u00b2.\nA provincia hist\u00f3rica da Breta\u00f1a est\u00e1 hoxe en d\u00eda dividida en cinco departamentos: Finist\u00e8re, C\u00f4tes-d'Armor, Ille e Vilaine, Loira Atl\u00e1ntico e Morbihan. Dende a reorganizaci\u00f3n de 1956, a actual rexi\u00f3n administrativa da Breta\u00f1a s\u00f3 abrangue catro dos cinco departamentos bret\u00f3ns, mentres que o departamento do Loira Atl\u00e1ntico pertence \u00e1 rexi\u00f3n dos Pa\u00edses do Loira. A s\u00faa reunificaci\u00f3n administrativa \u00e9 obxecto de debate.\nSegundo o censo de 2010, a poboaci\u00f3n da Breta\u00f1a era de 4\u00a0475\u00a0295 persoas, das que o 71% viven na rexi\u00f3n da Breta\u00f1a e o 29% no departamento do Loira Atl\u00e1ntico. No ano 2012, as \u00e1reas metropolitanas m\u00e1is grandes eran a de Nantes (897\u00a0713 habitantes), Rennes (690\u00a0467 habitantes) e Brest (314\u00a0844 habitantes). A Breta\u00f1a \u00e9 a naci\u00f3n tradicional do pobo bret\u00f3n e est\u00e1 reco\u00f1ecida pola \"Celtic League\" como membro das Naci\u00f3ns celtas. Existen movementos nacionalistas que reclaman m\u00e1is autonom\u00eda e a reunificaci\u00f3n dos departamentos bret\u00f3ns.\nHistoria.\nO ducado da Breta\u00f1a foi unido \u00e1 coroa de Francia no ano 1532, volv\u00e9ndose unha provincia ata que desapareceu administrativamente a entidade da Breta\u00f1a en 1790 pola divisi\u00f3n en cinco departamentos, o C\u00f4tes-d'Armor, o Finist\u00e8re, o Ille e Vilaine, o Loira Atl\u00e1ntico e o Morbihan. Coa creaci\u00f3n das rexi\u00f3ns durante o s\u00e9culo XX volveu aparecer unha rexi\u00f3n Breta\u00f1a, sac\u00e1ndolle o departamento do Loira Atl\u00e1ntico. Polo tanto a hist\u00f3rica provincia da Breta\u00f1a foi dividida entre as actuais rexi\u00f3ns de Francia a maior\u00eda da Breta\u00f1a converteuse na \"r\u00e9gion Bretagne\", mentres que \u00f3 sur-oeste da Breta\u00f1a (o departamento de Loira Atl\u00e1ntico coa s\u00faa prefectura en Nantes, unha das antigas capitais do ducado da Breta\u00f1a) foi agrupada xunto con outros territorios hist\u00f3ricos (Anjou, Maine) para crear a \"r\u00e9gion\" de Pa\u00eds do Loira (o que v\u00e9n a ser \"terras do Loira\").\nLingua.\nO franc\u00e9s, o \u00fanico idioma oficial da rep\u00fablica francesa, f\u00e1lase hoxe en d\u00eda en toda a Breta\u00f1a. As catro linguas rexionais non te\u00f1en status de oficialidade diante do estado, malia a isto est\u00e1n apoiados polas autoridades rexionais dentro dos l\u00edmites constitucionais:\nGastronom\u00eda.\nMalia a que \u00e9 producido vi\u00f1o branco preto do r\u00edo Loira, as bebidas tradicionais da Breta\u00f1a son:\nTam\u00e9n se producen hoxe en d\u00eda cervexas. Historicamente, a Breta\u00f1a foi unha rexi\u00f3n produtora de cervexa, pero, debido \u00e1 importaci\u00f3n de vi\u00f1o doutras rexi\u00f3ns francesas, a produci\u00f3n e o consumo de cervexa foron diminu\u00edndo lentamente at\u00e9 case desaparecer a mediados do s\u00e9culo vinte. Nos anos setenta, debido a un rexurdimento rexional, abr\u00edronse novas cervexar\u00edas. Arredor de vinte delas permanecen hoxe abertas.\nTam\u00e9n se produce Whisky, e hai un pequeno n\u00famero de destilar\u00edas tradicionais que producen excelentes whiskies. Outra bebida recente \u00e9 o \"kir bret\u00f3n\" (cr\u00e8me de cassis e sidra) que se pode tomar como aperitivo.\nAs filloas de trigo sarraceno c\u00f3mense con xam\u00f3n, ovos e outros recheos apetitosos. Adoitan ser chamadas \"galettes\" (en bret\u00f3n \"galetes\"), ag\u00e1s nas partes orientais da Breta\u00f1a onde se lles chama \"cr\u00eapes\" (en bret\u00f3n \"krampouezh\"). As torti\u00f1as delgadas feitas con fari\u00f1a de trigo son comidas na sobremesa. Outros pasteis, tales como o \"kouign amann\" (\"torta de manteiga\" en bret\u00f3n feito coa masa do pan, manteiga e azucre, ou o \"far\", un tipo de pudding, ou o \"clafoutis\" con pasas, son tradicionais.\nRodeada polo mar, a Breta\u00f1a ofrece un amplo abano de peixe fresco e abundante marisco, especialmente mexill\u00f3ns e ostras. Un prato tradicional \u00e9 a \"cotriade\", elaborado con peixes locais e verduras."}
{"id": "55492", "revid": "89787", "url": "https://gl.wikipedia.org/wiki?curid=55492", "title": "Paracryptodira", "text": "Os paracript\u00f3diros (\"Paracryptodira\") son unha infraorde extinta de da orde dos \"Testudines\", orde de r\u00e9ptiles que incl\u00fae \u00e1s tartarugas. Inicialmente considerada como unha suborde irm\u00e1n do grupo dos cript\u00f3diros (\"Cryptodira\"), agora consid\u00e9ranse como unha li\u00f1axe moi primitiva dentro dos \"Cryptodira\", de acordo co m\u00e1is com\u00fan uso deste \u00faltimo taxon. Alg\u00fans cript\u00f3diros algo menos primitivos (por exemplo, as denominadas \"tartarugas cornudas\", familia \"Meiolaniidae\") as\u00ed como as formas actuyalmente viventes conforman o grupo \"Eucryptodira\".\nDe acordo co concepto hoxe en desuso, os paracript\u00f3diros comprend\u00edan d\u00faas familias do cret\u00e1ceo, a dos pleurost\u00e9rnidos (\"Pleurosternidae\") e a dos b\u00e9nidos (\"Baenidae\"). Exemplares da primeira ach\u00e1ronse en Am\u00e9rica do Norte, Europa e, posibelmente, en Asia, mentres que a segunda co\u00f1\u00e9cese s\u00f3 en Norteam\u00e9rica.\nDe acordo co moderno entendemento, as familias \"Macrobaenidae\" e \"Neurankylidae\" separ\u00e1ronse da dos \"Baenidae\" para formaren as tres a superfamilia dos \"Baenoidea\", cuxa monofilia, por\u00e9n, require ser confirmada. Adicionalmente, existen un certo n\u00famero de familias m\u00e1is basais, as\u00ed como alg\u00fans taxons de posici\u00f3n incerta no que concirne a \"Baenoidea\":\nOs \"Macrobaenidae\", outro grupo de cript\u00f3diros que pode ser realmente unha agregaci\u00f3n parafil\u00e9tica, son \u00e1s veces situados tam\u00e9n, parcial ou totalmente, entre os paracript\u00f3diros.\nCaracter\u00edsticas.\nOs paracript\u00f3diros te\u00f1en unha exposici\u00f3n reducida prefrontal na superficie dorsal do cranio, unha reducida fenestra perilinf\u00e1tica e unha crista supraoccipital secundariamente reducida. No cranio, o \"foramen\" posterior do canal carot\u00eddeo interior local\u00edzase nunha posici\u00f3n media ao longo da superficie da sutura basisfenoide-pterigoide.\nFiloxenia.\n \u2514\u2500o Testudines ou Rhaptochelydia\n \u2514\u2500o Casichelydia\n \u251c\u2500o Pleurodira\n \u2502 \u2514\u2500o Eupleurodira\n \u2502 \u2514\u2500o Pelomedusoides\n \u2502 \u2514\u2500o Pelomedusoidea\n \u2502 \u2514\u2500o Podocnemidoidea\n \u2514\u2500o Cryptodira\n \u2514\u2500o Selmacryptodira\n \u251c\u2500o Paracryptodira (extinta)\n \u2514\u2500o Eucryptodira\n \u2514\u2500o Centrocryptodira\n \u2514\u2500o Polycryptodira\n \u2514\u2500o Procoelocryptodira\n \u251c\u2500o Chelonioidea\n \u2502 \u2514\u2500o Dermochelyoidea\n \u2514\u2500o Chelomacryptodira\n \u251c\u2500o Testudinoidea\n \u2514\u2500o Trionychoidea"}
{"id": "55493", "revid": "98629", "url": "https://gl.wikipedia.org/wiki?curid=55493", "title": "Cript\u00f3diros", "text": "Os cript\u00f3diros ou criptodiros (\"Cryptodira\") constit\u00faen unha suborde dos \"Testudines\" que incl\u00faen a maior\u00eda das tartarugas terrestres e todas as tartarugas mari\u00f1as, as\u00ed como certas tartarugas anfibias.\nCaracter\u00edsticas.\nOs \"Cryptodira\" difer\u00e9ncianse dos \"Pleurodira\" en que baixan o seu pescozo e tiran da cabeza cara a dentro da cuncha, en vez de dobrar o pescozo de lado ao longo do corpo. Os \"Pleurodira\" e os \"Cryptodira\" son tam\u00e9n diferentes pola relaci\u00f3n entre o seu espaldar e o peto. O funcionamento das queixadas tam\u00e9n serve para distinguir estas d\u00faas subordes.\nOs \"Cryptodira\" desenvolv\u00e9ronse principalmente ao final do xur\u00e1sico e substitu\u00edron case totalmente aos \"Pleurodira\" nos lagos e nos r\u00edos, ao mesmo tempo que comezaban a evolucionar estes seres en terra.\nClasificaci\u00f3n.\nTaxonom\u00eda.\nSuborde \"Cryptodira\"\nSistem\u00e1tica.\nA clasificaci\u00f3n presentada aqu\u00ed \u00e9 a de Maylan e Ganko (1997) e Lapparent de Broin (2000)\n --o \"Casichelydia\"\n |--o \"Pleurodira\"\n `--o \"Cryptodira\" Dumeril &amp; Bibron, 1835\n |--o\n | `-- ... \u2020\"Kayentachelys\"\n `--o \"Selmacryptodira\" Gaffney, Hutchinson, Jenkins &amp; Meeker, 1987\n |--o \u2020\"Paracryptodira\"\n | |--o \u2020\"Pleurosternidae\"\n | `\u2014o \u2020\"Baenidae\"\n `--o \"Eucryptodira\" Gaffney\n |--o\n | |--o \u2020\"Eurysternidae\" Dollo, 1886\n | `\u2014o \u2020\"Plesiochelyidae\" R\u00fctimeyer, 1873\n `--o\n |--o \u2020\"Xinjiangchelyidae\" Nesov, 1990\n `\u2014o \"Centrocryptodira\"\n |--o \u2020\"Meiolaniidae\"\n `--o\n |--o\n `\u2014o \"Polycryptodira\" Parham &amp; Hutchison, 2003\n |--o \"Chelydridae\"\n `--o \"Procoelocryptodira\"\n |--o \"Chelonioidea\" Bauer, 1893\n | |--o \"Cheloniidae\"\n | `\u2014o \"Dermochelyoidea\" dont la tortue luth\n `--o \"Chelomacryptodira\", c'est \u00e0 dire les autres tortues cryptodires (\"Testudinoidea\", \"Trionychoidea\", ...)"}
{"id": "55494", "revid": "1987", "url": "https://gl.wikipedia.org/wiki?curid=55494", "title": "Fontainebleau", "text": "Fontainebleau \u00e9 unha cidade francesa, situada no departamento de Sena e Marne, na rexi\u00f3n de Illa de Francia, famosa polo seu palacio, antiga residencia real francesa. Os seus habitantes son chamados, en franc\u00e9s, les \"Bellifontains\".\n\"Fontaine Belle Eau\" ou \"Fontaine Belleau\", logo Fontainebleau, veu fixado oficialmente o seu nome en 1169. O que era unha simple aldea veuse dotada cun pavill\u00f3n de caza e unha capela polo rei Lu\u00eds VII de Francia. San Lu\u00eds, que apreciaba moito Fontainebleau, que a chamaba os seus \u00ab ermos \u00bb, fixo constru\u00edr aqu\u00ed un pavill\u00f3n e m\u00e1is un hospital. Filipe o Fermoso naceu neste lugar en 1268, no que tam\u00e9n faleceu en 1314.\nEn total, 34 soberanos, desde Lu\u00eds VI o Gordo ata Napole\u00f3n III, residiron en Fontainebleau ao longo de sete s\u00e9culos.\nEntre os s\u00e9culos XVI e XVIII, todos os reis, de Francisco I a Lu\u00eds XV, encargaron traballos importantes (derrubamento - reconstruci\u00f3n - engrandecemento - afermosamento), que lle deron o seu car\u00e1cter \"heterox\u00e9neo\", mais con todo harmonioso, \u00e1 arquitectura do ch\u00e2teau (castelo-pazo)."}
{"id": "55495", "revid": "98629", "url": "https://gl.wikipedia.org/wiki?curid=55495", "title": "Harry Potter e a Orde do F\u00e9nix", "text": "Harry Potter e a Orde do F\u00e9nix \u00e9 a quinta novela da saga \"Harry Potter\" escrita por J. K. Rowling e que ten como protagonista a Harry Potter, un mozo meigo. O libro conta as aventuras do quinto ano de Harry na Escola Hogwarts de Maxia e Feiticer\u00eda, que debe enfrontarse ao regreso do seu inimigo Lord Voldemort, os exames E.M.O. e a un Ministrerio de Maxia que pon trabas.\nO libro sa\u00edu \u00e1 venda o 21 de xu\u00f1o de 2003 publicado por Bloomsbury no Reino Unido e no mes de decembro de 2008 en Galicia pola Editorial Galaxia coa traduci\u00f3n de Laura S\u00e1ez. O libro ga\u00f1ou varios premios, entre os que destaca o mellor libro para xente nova segundo a American Library Association concedido en 2003. Durante as 24 primeiras horas da posta \u00e1 venda, a novela vendeu cinco mill\u00f3ns de copias. A versi\u00f3n cinematogr\u00e1fica do libro estreouse en 2007.\nSinopse.\nIntroduci\u00f3n.\nDurante as catro novelas anteriores, o personaxe principal, Harry Potter, fixo fronte \u00e1s dificultades de medrar co reto engadido de ser un meigo famoso. Cando Harry era un beb\u00e9, Voldemort, o meigo escuro m\u00e1is poderoso da historia, matara os pais de Harry pero desapareceu misteriosamente despois de intentar asasinar o cativo. Isto foi o que fixo a Harry ga\u00f1ar a s\u00faa fama. O neno p\u00faxose ao coidado dos seus t\u00edos muggles, Vernon e Petunia.\nHarry entra no mundo m\u00e1xico con once anos, e ingresa na Escola Hogwarts de Maxia e Feiticer\u00eda. Fai amizade con Ron Weasley e Hermione Granger e ten unha confrontaci\u00f3n con Lord Voldemort, que intenta recuperar o seu poder. Coa volta ao colexio despois das vacaci\u00f3ns de ver\u00e1n, alg\u00fans estudantes de Hogwarts sofren ataques despois de que a lendaria C\u00e1mara dos Segredos sexa aberta. Harry pon fin aos ataques matando ao basilisco agochado nesta gorida e frustrando outro intento de Lord Voldemort de ga\u00f1ar os seus poderes completos. Ao outro ano, Harry oe que \u00e9 o obxectivo de Sirius Black, un asasino que escapou do c\u00e1rcere de Azkaban. Malia as rigorosas medidas de seguridade presentes en Hogwarts, Black consegue dar con Harry ao final do ano, e Harry descobre que Black fora incriminado e era seu padri\u00f1o. No cuarto ano, Harry participa nunha competici\u00f3n m\u00e1xica chamada Torneo Tres Meigos. \u00c1 fin do Torneo, Harry \u00e9 testemu\u00f1a do regreso ao poder de Lord Voldemort.\nResumo.\nA novela comeza cando Harry e seu curm\u00e1n, Dudley Dursley, son atacados por dementores. Harry emprega a maxia para loitar contra eles, de modo que debe asistir a unha vista disciplinaria por utilizar a maxia sendo menor de idade. En resposta \u00e1 reaparici\u00f3n de Voldemort, Dumbledore volve activar a Orde do F\u00e9nix, unha sociedade secreta que traballa para derrotar a Voldemort e os seus aliados, as\u00ed como protexer os seus obxectivos. Malia as descrici\u00f3ns de Harry das actividades recentes de Voldemort, o Ministerio de Maxia e moita xente do mundo m\u00e1xico que rexeita crer que Voldemort regresou.\nNun intento de impor a s\u00faa versi\u00f3n do plan de estudos escolar, o Ministerio designa a Dolores Umbridge como a nova profesora de Defensa contra a Maxia Negra de Hogwarts. Umbridge imp\u00f3n na escola un r\u00e9xime case ditatorial e rexeita ensinar aos estudantes a se defenderen contra a maxia negra por si mesmos. Finalmente, consegue facerse co posto de directora tras a marcha forzada de Dumbledore. Ron e Hermione persuaden a Harry para que cree un grupo de estudos secreto e ensinar ao alumnado as habilidades m\u00e1is avanzadas que el aprendeu. Harry tam\u00e9n descobre que el e mais Voldemort pos\u00faen unha conexi\u00f3n telep\u00e1tica, que permite a Harry ollar algunhas das acci\u00f3ns de Voldemort.\nNo cl\u00edmax da novela, Voldemort leva a Harry mediante un cebo ata o Ministerio de Maxia para que lle axude roubar o rexistro dunha profec\u00eda que os involucra aos dous. Harry e os seus amigos entran nunha batalla cos Devoradores da Morte de Voldemort e no transcurso a profec\u00eda esnaqu\u00edzase ao caer contra o chan. A chegada a tempo dos membros da Orde do F\u00e9nix salva as vidas dos mozos, pero Sirius Black morre na batalla a mans de Bellatrix Lestrange. No vest\u00edbulo do Ministerio, Harry enfr\u00f3ntase a Voldemort unha vez m\u00e1is, pero aparece Dumbledore e entra nun feroz combate co Se\u00f1or Escuro. Ao final, a meirande parte dos Devoradores da Morte son capturados, e o mundo m\u00e1xico acepta a volta de Voldemort.\nTras a batalla, Dumbledore explica a Harry que antes do seu nacemento se fixera unha profec\u00eda que dic\u00eda que nacer\u00eda un neno co poder de derrotar a Voldemort. A profec\u00eda pod\u00eda referirse a Harry ou a Neville Longbottom, pero foi Harry ao que Voldemort pensou que alud\u00eda. Desde o seu regreso, Voldemort intentara descubrir o contido da profec\u00eda ao completo. Esta indica que o Se\u00f1or Escuro sinalarao como o seu igual e ning\u00fan poder\u00e1 vivir mentres o outro a\u00ednda viva; \u00e9 dicir, ou ben Harry ou ben Voldemort ter\u00e1 que matar ao outro.\nDesenvolvemento.\nNunha entrevista para a BBC News, Rowling indicou que a morte dun personaxe principal fix\u00e9raa entristecer. Engadiu que a\u00ednda que o seu esposo suxerira que non matara o personaxe para evitar a s\u00faa tristeza, ela necesitaba ser \"unha asasina desapiadada\". Por\u00e9n, Rowling revelou noutra entrevista en 2007 que inicialmente ti\u00f1a en mente matar a Arthur Weasley neste libro, pero finalmente non o puido aturar. Nunha nova entrevista, \u00e1 pregunta de se cambiar\u00eda algo das sete novelas se puidese volver ao pasado, Rowling respondeu que quitar\u00eda algunhas cousas d\u2019\"a Orde do F\u00e9nix\", porque \u00e9 longo de m\u00e1is para ela.\nFilme.\nA versi\u00f3n cinematogr\u00e1fica estreouse en 2007. O filme foi dirixido por David Yates e escrito por Michael Goldenberg."}
{"id": "55500", "revid": "56817", "url": "https://gl.wikipedia.org/wiki?curid=55500", "title": "Chelydridae", "text": ""}
{"id": "55504", "revid": "407866", "url": "https://gl.wikipedia.org/wiki?curid=55504", "title": "Xudeu Asquenac\u00ed", "text": ""}
{"id": "55505", "revid": "65337", "url": "https://gl.wikipedia.org/wiki?curid=55505", "title": "Arechis II de Benevento", "text": "Arechis II (? - 26 de agosto de 787) foi duque de Benevento do 758 ao 774, e despois pr\u00edncipe da mesma cidade do 774 ata a s\u00faa morte. Desde 774 afincouse en Salerno no pazo que constru\u00edu, creando o que se hab\u00eda de converter no 839 no Principado de Salerno.\nTraxectoria.\nNobre longobardo, de orixe probabelmente beneventana, Arechis casou con Adelperga, filla do rei Desiderio e foi nomeado polo seu sogro duque de Benevento no 758, no lugar do rebelde Liutprando. Tras a vitoria de Carlomagno no 774 e o fin da \"Longobardia Maior\", Arechis tomou o t\u00edtulo de \"princeps\" convert\u00e9ndose en herdeiro das tradici\u00f3ns, da cultura e da identidade nacional do propio pobo.\nA s\u00faa actividade pol\u00edtica virouse cara a independencia do seu dominio: prestou formal obediencia a Carlomagno sen aceptar ligaz\u00f3ns de vasalaxe, non buscou o conflito aberto co papado, manifestou un comportamento amig\u00e1bel canto aos bizantinos. Fundador da bas\u00edlica beneventana de Santa Sofia e promotor de inxentes iniciativas urban\u00edsticas, Arechis II foi un protector de homes de cultura, entre eles o seu irm\u00e1n Paulo Di\u00e1cono, as\u00ed como benfeitor de numerosos mosteiros.\nO refinamento de inspiraci\u00f3n grega da corte beneventana testemu\u00f1a un florecemento econ\u00f3mico do principado, mentres o c\u00f3dice lexislativo emanado de Arechis II testemu\u00f1a a s\u00faa preparaci\u00f3n xur\u00eddica. Morreu o 26 agosto de 787, poucos d\u00edas antes do desembarco en Lucania de embaixadores bizantinos encargados polo imperio de establecer co pr\u00edncipe unha alianza formal."}
{"id": "55506", "revid": "65337", "url": "https://gl.wikipedia.org/wiki?curid=55506", "title": "Sicardo de Benevento", "text": "Sicardo (m. 839) foi pr\u00edncipe de Benevento desde 832, \u00faltimo soberano do principado beneventano como un todo unitario, que cubr\u00eda boa parte do Mezzogiorno (chamado \"Longobardia Minor\"). \u00c1 s\u00faa morte, o principado cae nunha guerra civil que determinou a definitiva separaci\u00f3n do dominio de Salerno. Unha breve reunificaci\u00f3n tivo lugar baixo Pandulfo Testa de Ferro do 977 ao 981. Sicardo foi fillo e sucesor de Sic\u00f3n, pr\u00edncipe da estirpe de Spoleto.\nTraxectoria.\nDurante o seu reinado combateu repetidamente contra os sarracenos e as cidades veci\u00f1as, especialmente contra Sorrento, N\u00e1poles e Amalfi, e representou a m\u00e1xima potencia econ\u00f3mica e militar de todo o sur de Italia. No 836, co \"Pactum Sicardi\", estipulou unha paz de cinco anos coas tres cidades antes mencionadas e reco\u00f1eceu o dereito destas \u00e1 libre circulaci\u00f3n dos seus mercadores. Pero a guerra continuou igualmente. No 837 entrou en conflito co duque Andrea II de N\u00e1poles, que por primeira vez chamou na s\u00faa axuda aos sarracenos, dando inicio a unha \"tradici\u00f3n\" seguida por moitos outros pr\u00edncipes cristi\u00e1ns. No 838 deu sometido Amalfi atac\u00e1ndoa por mar.\nMalia a aptitude para a guerra, Sicardo foi tam\u00e9n un alegre patrocinador de novas construci\u00f3ns. A el d\u00e9bese a edificaci\u00f3n dunha nova igrexa en Benevento, que quere po\u00f1er en valor fac\u00e9ndoa sede das reliquias de San Bertomeu, supostamente tomadas aos sarracenos grazas a alg\u00fans mercadores amalfitanos. Tras a toma de Amalfi apoderouse tam\u00e9n das reliquias de Santa Trofimena.\nSicardo morreu asasinado no 839 nunha conxura encabezada polo tesoureiro Radelchis, que se autoproclamou pr\u00edncipe. A usurpaci\u00f3n foi obstaculizada polo irm\u00e1n do defunto Sicardo, Siconulfo, que foi proclamado pr\u00edncipe polo pobo de Salerno. O choque entre os dous pretendentes prolongouse dez anos e conclu\u00edu coa subdivisi\u00f3n do principado en d\u00faas novas realidades estatais. Da repartici\u00f3n do dominio beneventano nace o Principado de Salerno, do cal Siconolfo foi o primeiro soberano."}
{"id": "55507", "revid": "624", "url": "https://gl.wikipedia.org/wiki?curid=55507", "title": "Principado de Benevento", "text": ""}
{"id": "55508", "revid": "89787", "url": "https://gl.wikipedia.org/wiki?curid=55508", "title": "Radelchis I de Benevento", "text": "Radelchis I (m. 851) foi tesoureiro e despois pr\u00edncipe de Benevento desde 839, ano no que asumiu o trono tras o asasinato (ocorrido probabelmente baixo a s\u00faa propia instigaci\u00f3n) do pr\u00edncipe Sicardo, ata a s\u00faa morte. Durante o seu reinado, o principado beneventano perdeu boa parte dos seus territorios, que pasaron a constitu\u00edr o Principado de Salerno.\nTraxectoria.\nSegundo a \"Chronica Sancti Benedicti Casinensis\", Landolfo o Vello, que fora aliado de Sicardo, liberou de prisi\u00f3n ao irm\u00e1n deste \u00faltimo, Siconolfo, e coa axuda Guaiferio, xefe da familia salernitana dos \"Dauferidi\", conduciuno a Salerno para que fose proclamado pr\u00edncipe en oposici\u00f3n ao usurpador Radelchis. Coa aclamaci\u00f3n de Siconolfo tivo comezo unha guerra civil de m\u00e1is de dez anos que convulsionou o principado e levou \u00e1 divisi\u00f3n en d\u00faas partes do seu vasto territorio, correspondente \u00e1 chamada \"Longobardia Minor\".\nNo 841 Radelchis obt\u00e9n a axuda de mercenarios sarracenos, como fixera hab\u00eda catro anos o duque Andrea II de N\u00e1poles. \u00c1s correr\u00edas dos soldados musulm\u00e1ns, que saquearon a cidade de Capua e obrigaron a Landolfo a fundar unha nova capital nos arredores do outeiro de Triflisco, respondeu Siconolfo, que pagou \u00e1 s\u00faa vez tropas de mercenarios sarracenos para contrarrestar as ofensivas de Radelchis. Os dous pr\u00edncipes cristi\u00e1ns e os seus guerreiros musulm\u00e1ns provocaron por todas partes saqueos e devastaci\u00f3ns, ga\u00f1\u00e1ndose a c\u00f3lera do rei de Italia Ludovico II. Coroado co-emperador no 850, Ludovico dedicouse enseguida \u00e1 pacificaci\u00f3n dos longobardos do sur de Italia, obrigando a Radelchis e Siconolfo a asinar un acordo de paz no 851. O capitular serviu para ratificar oficialmente, baixo a autoridade do soberano carolinxio, o acordo de principio ao que xa chegaran os dous rivais. Este establec\u00eda que o vasto territorio beneventano fose dividido en d\u00faas partes: o principado de Benevento, notabelmente reducido, quedoulle a Radelchis; a Siconolfo foille reco\u00f1ecido o dominio sobre as restantes rexi\u00f3ns, que constitu\u00edron o principado de Salerno. Ademais, Ludovico expulsou de Benevento aos guerreiros sarracenos do Emirato de Bari. Tras a divisi\u00f3n, Radelchis viviu poucos meses e o seu trono foi herdado polo seu fillo Radelgardo."}
{"id": "55509", "revid": "25871", "url": "https://gl.wikipedia.org/wiki?curid=55509", "title": "Ribeira Sacra", "text": "A Ribeira Sacra \u00e9 unha paraxe natural galega que comprende as ribeiras dos r\u00edos Sil, Cabe e Mi\u00f1o. Sit\u00faase na zona sur da provincia de Lugo e a zona norte da de Ourense. A s\u00faa capital acordouse que fose a vila lucense de Monforte de Lemos.\nO 5 de abril de 2019, o Consello de Patrimonio Hist\u00f3rico do Ministerio de Cultura aprobou a s\u00faa candidatura para formar parte da lista de Patrimonio da Humanidade da UNESCO. A decisi\u00f3n tomarase no 45\u00ba Comit\u00e9 de Patrimonio Mundial, no ver\u00e1n de 2021.\nOrixe do nome.\nO primeiro testemu\u00f1o escrito que se conserva do top\u00f3nimo \u00e9 o documento fundacional do Mosteiro de Santa Mar\u00eda de Montederramo, outorgado en Allariz o 21 de agosto de 1124 por dona Tareixa de Portugal. A nomenclatura popularizouse a partir da publicaci\u00f3n, traduci\u00f3n e comentario dese documento polo historiador Antonio de Yepes. Este sinalou que nel fac\u00edase referencia \u00e1 zona coma \"Rivoira Sacra\", traducido coma \"Ribeira Sacra\", en referencia \u00e1 gran cantidade de mosteiros existentes na zona.\nO historiador Manuel Vid\u00e1n Torreira cuestionou esta traduci\u00f3n en 1987, coa publicaci\u00f3n dunha serie de artigos en \"La Voz de Galicia\" e un traballo titulado \"El roble sagrado de la Rivoira Sacrata\". Vid\u00e1n deriva \"riboira/reboira/reboiro\", e concl\u00fae que Rivoira responder\u00eda denantes ao \u00e9timo latino (carballo) que a . Esta tese adquiriu m\u00e1is relevancia grazas ao tam\u00e9n historiador Torquato de Sousa Soares, quen, sometendo a estudo cr\u00edtico o documento fundacional e public\u00e1ndoo en facs\u00edmile, atopa un erro na transcrici\u00f3n de Antonio de Yepes. Sinala, as\u00ed, que no documento p\u00f3dese ler claramente \"Rovoyra\" e non \"Riboira\"; o que o aparta de \"ribeira\" e poder\u00eda ter o significado de carballeira, do lat\u00edn .\nIsto enlaza coa obra de James Frazer \"The Golden Bough\", que recolle as tradici\u00f3ns celtas en torno ao carballo. Esta \u00e1rbore era considerada como sagrada e gardi\u00e1 do esp\u00edrito da tribo, polo que as fragas de carballos constitu\u00edan lugares de veneraci\u00f3n. Vid\u00e1n tam\u00e9n se refire ao top\u00f3nimo de Montederramo como prob\u00e1bel alusi\u00f3n ao visgo recollido polos dru\u00eddas. Deste xeito, reforza a visi\u00f3n da orixe deste top\u00f3nimo como \"Carballeira Sagrada\" antes que como \"Ribeira Sacra\", xa establecida popular e turisticamente.\nCaracter\u00edsticas.\nActualmente p\u00f3dense visitar 18 mosteiros, entre eles:\nA Ribeira Sacra \u00e9 especialmente co\u00f1ecida polos seus tesouros naturais e biol\u00f3xicos, o que a converte nun ecosistema de gran variedade e riqueza. Son salient\u00e1beis os Can\u00f3ns do Sil, un val en que o r\u00edo discorre encaixonado a trav\u00e9s destes. Os can\u00f3ns dispo\u00f1en de miradoiros nas d\u00faas ribeiras do r\u00edo, as\u00ed como dun catamar\u00e1n aberto ao p\u00fablico que transita os can\u00f3ns dun lado ao outro.\nA Denominaci\u00f3n de Orixe Ribeira Sacra foi outorgada pola calidade dos seus vi\u00f1os. Co\u00f1\u00e9cense popularmente na zona co nome xen\u00e9rico de \"Menc\u00eda\" por seren elaborados principalmente con esta variedade de uva, a\u00ednda que tam\u00e9n se usa a uva \"Godello\". As vi\u00f1as, que se poden contemplar seguindo o curso do r\u00edo, est\u00e1n dispostas nun sistema de chanzos de pedra chamados socalcos, ao longo da ribeira, e datan da \u00e9poca romana.\nNesa \u00e9poca hist\u00f3rica xa hab\u00eda grande aprecio por estes caldos, afroitados e de gran presenza, ideais para tomar con carnes. Segundo unha lenda, unha das variantes deste vi\u00f1o, procedente da \u00e1rea de Amandi, fac\u00edaselle chegar ao C\u00e9sar desde a Gallaecia romanizada. Posteriormente, alg\u00fans documentos hist\u00f3ricos acreditan que este mesmo vi\u00f1o elaborouse durante s\u00e9culos de maneira exclusiva para o Papa.\nExtensi\u00f3n xeogr\u00e1fica.\nA Ribeira Sacra abrangue os seguintes concellos:\nEn Lugo:\nEn Ourense:"}
{"id": "55510", "revid": "1131", "url": "https://gl.wikipedia.org/wiki?curid=55510", "title": "Furafollas Agrupaci\u00f3n Teatral", "text": "Furafollas Agrupaci\u00f3n Teatral ou FAT \u00e9 un grupo de teatro afeccionado nado en 1997 no seo da Universitat de Barcelona e radicado na cidade de Barcelona. Realiza montaxes en galego e en catal\u00e1n, principalmente.\nActividade.\nA compa\u00f1\u00eda xorde por iniciativa de Anxo Baranga, o seu director, e outras persoas vinculadas ao teatro afeccionado e ao activismo cultural galego en Catalu\u00f1a. Furafollas ten colaborado coa Universidade de Barcelona, a Universidade Aut\u00f3noma de Barcelona, a Galer\u00eda Sargadelos, o Centro Galego de Barcelona, ou os concellos de Barcelona, L'Hospitalet de Llobregat ou Castelldefels, entre outras entidades. Ten participado no \"Festival Internacional de Teatre al Carrer de Viladecans\", nas \"Xornadas de Teatro Florencio Delgado Gurriar\u00e1n\" (C\u00f3rgomo) e en diversas marat\u00f3ns de contos. Desenvolve as s\u00faas actividades en diversos x\u00e9neros, dende montaxes teatrais a performances e obradoiros. A partir de 2005 o grupo ofreceu unha programaci\u00f3n estable de contacontos titulada \"Os Troleiros de Proven\u00e7a\". A escenificaci\u00f3n de contos f\u00edxose en galego e en catal\u00e1n, sempre cun f\u00edo condutor. Repetiron a experiencia con \"Os Troleiros de Proven\u00e7a: Mulleres no Tempo\" (2006). En 2008 fan a lectura dun texto de Marcos Abalde, \"Canibalismo\".\nParticipa en diversas mobilizaci\u00f3ns a prol da cultura galega, o activismo social e nacionalista, como as acci\u00f3ns de animaci\u00f3n para as campa\u00f1as \"Defensem la llengua\" (2010) e \u201cQueremos galego\u201d, diversas performance co gallo do 17 de maio, ou \u201cEl Castell del capitalisme, CaCa\u201d (2011), unha acci\u00f3n concibida para o movemento de indignaci\u00f3n cidad\u00e1 do 15-M. Pola s\u00faa adaptabilidade e capacidade creativa, conv\u00e9rtese nun n\u00facleo de referencia na produci\u00f3n dram\u00e1tica na emigraci\u00f3n galega en Catalu\u00f1a feita en galego. \"Somos unha especie de factor\u00eda de produtos culturais e non nos baseamos tanto na calidade dram\u00e1tica do espect\u00e1culo como en transmitir ese trasfondo cultural\", sinala Anxo [Baranga]. A actividade da agrupaci\u00f3n \u00e9 incesante; s\u00f3 no \u00faltimo ano, o director calcula que fixeron unha media dun espect\u00e1culo cada 15 d\u00edas. O segredo est\u00e1 no desexo de divertirse, mais tam\u00e9n na s\u00faa versatilidade. [traduci\u00f3n do espa\u00f1ol]Ademais de Anxo Baranga, forman parte da agrupaci\u00f3n o escritor e cr\u00edtico de arte Lito Caram\u00e9s, a regueifeira Paola Beiro, a poeta Eva M\u00e9ndez do Roxo, Ana Escourido, o humorista e actor Alberte Montes, Xos\u00e9 Manuel Conde 'Xepe' e Ana Bel\u00e9n Real (ambos, integrantes da rede de emisi\u00f3ns galegas ERGAC e do bolet\u00edn A Micro Pechado), David Magdalena,Monica Claver,Leticia Rey,Daniel Regueiro,Blanca Cotado y Jose Luis Ouro\nPrincipais obras representadas.\nProduci\u00f3n propia.\nCorgomo 2008"}
{"id": "55512", "revid": "35560", "url": "https://gl.wikipedia.org/wiki?curid=55512", "title": "Banco Europeo de Investimento", "text": "O Banco Europeo de Investimento (BEI) \u00e9 o \u00f3rgano financeiro comunitario da Uni\u00f3n Europea (UE). Foi creado no marco dos Tratados de Roma e a s\u00faa sede est\u00e1 en Luxemburgo. Ten por misi\u00f3n contribu\u00edr ao desenvolvemento equilibrado do territorio comunitario a trav\u00e9s da integraci\u00f3n econ\u00f3mica e da cohesi\u00f3n social.\nOs accionistas do BEI son os Estados que compo\u00f1en a Uni\u00f3n Europea e est\u00e1 dirixido polo Consello de Gobernadores, composto polos quince ministros de facenda.\nF\u00f3ra da Uni\u00f3n, o BEI apoia as estratexias de preadhesi\u00f3n dos pa\u00edses candidatos a formar parte da uni\u00f3n e aplica o apartado financeiro dos acordos celebrados no marco das pol\u00edticas europeas de axuda e cooperaci\u00f3n ao desenvolvemento.\nEsta instituci\u00f3n outorga un total de 43\u00a0000 mill\u00f3ns de euros ao ano en cr\u00e9ditos, e goza dun mellor estado financeiro que o do Banco Mundial. O BEI non concede financiamento xeral a un Estado, sen\u00f3n que cofinancia proxectos concretos.\nO BEI emprega uns 1\u00a0000 expertos europeos en finanzas."}
{"id": "55515", "revid": "1576", "url": "https://gl.wikipedia.org/wiki?curid=55515", "title": "Lugares das Pontes", "text": ""}
{"id": "55517", "revid": "1576", "url": "https://gl.wikipedia.org/wiki?curid=55517", "title": "Microsoft Windows Vista", "text": ""}
{"id": "55519", "revid": "23204", "url": "https://gl.wikipedia.org/wiki?curid=55519", "title": "Mitrofan", "text": "Mitrofan era o nome que ti\u00f1a o oso que supostamente matou Xo\u00e1n Carlos I de Espa\u00f1a nunha cacer\u00eda, en 2006 na vila rusa de Novlenskoye, nunha visita de car\u00e1cter privado.\nVeracidade do episodio.\nDiversos medios fix\u00e9ranse eco da nova logo das denuncias que escribira Sergei Starostin, vicedirector do Departamento de Conservaci\u00f3n do Medio do Parque Natural de Vologda, dirixida a Vyacheslav Pozgalevdado, gobernador da zona. Na carta Sergei afirmaba que o oso estaba b\u00e9bedo porque lle deran un combinado de vodka e mel. O oso era dom\u00e9stico e fora instru\u00eddo para entreter aos visitantes dun parque bailando. Foi levado para o lugar da cacer\u00eda nunha gaiola e solto co \u00fanico obxectivo de ser matado polo rei.\nSegundo a mesma fonte asegura \"El gobernador Viacheslav Pozgaliov (...) \"nin sequera sospeita\" da \"farsa\", que s\u00f3 era co\u00f1ecida por \"un c\u00edrculo moi pequeno de persoas\" e que este tipo de falcatruadas son \"algo com\u00fan nese couto\".\nExisten episodios ben co\u00f1ecidos de pol\u00edticos rusos que cazaron animais en situaci\u00f3ns similares as descritas. Pola outra banda, a asociaci\u00f3n rusa conservacionista WWF din non ter constancia de tales pr\u00e1cticas nos \u00faltimos dez anos.\nA casa do Rei negou o episodio, sen achegar informaci\u00f3n de se o monarca estivo cazando al\u00ed nesas datas. A informaci\u00f3n non puido ser inequivocamente comprobada, coma di Adrian Blomfield, correspondente en Moscova do \"The Telegraph\" \"It is unclear whether the king committed an illegal act...\" (\"Non est\u00e1 claro se o rei cometeu un acto ilegal\")\nRepercusi\u00f3n nos medios.\nO \"asunto Mitrofan\" tivo ampla repercusi\u00f3n na rede, en clave de cr\u00edtica e de humor. At\u00e9 tal punto transcendeu o asunto que rompeu a barreira da informaci\u00f3n alternativa podendo ser lido na prensa espa\u00f1ola con titulares como \"Investigan si el Rey Juan Carlos caz\u00f3 un oso amaestrado y borracho\"., e tam\u00e9n estranxeira"}
{"id": "55520", "revid": "98629", "url": "https://gl.wikipedia.org/wiki?curid=55520", "title": "Lista de ordes de Unix", "text": "Esta \u00e9 unha lista dalgunhas das ordes empregadas no sistema UNIX."}
{"id": "55521", "revid": "1576", "url": "https://gl.wikipedia.org/wiki?curid=55521", "title": "Lista de comandos de MS-DOS", "text": ""}
{"id": "55522", "revid": "1131", "url": "https://gl.wikipedia.org/wiki?curid=55522", "title": "Celoriu, Llanes", "text": "Celoriu \u00e9 unha parroquia do concello de Llanes, no Principado de Asturias. En 2006 ti\u00f1a unha poboaci\u00f3n de 406 habitantes (segundo o INE) en 8,9 km\u00b2. A localidade at\u00f3pase situada entre a costa, ao norte, e a estrada AS-263 e a li\u00f1a de Feve, ao sur. Dista 4,5 quil\u00f3metros da capital do concello, situada ao leste.\nLocalizaci\u00f3n.\nCeloriu limita ao leste coas parroquias de Po e Porr\u00faa, ao oeste con Barru, Posada e Caldue\u00f1u, e ao sur co concello de Cabrales.\nLugares de interese tur\u00edstico.\nUnha das caracter\u00edsticas de Celoriu \u00e9 o seu gran n\u00famero de praias, como Palombina, Las C\u00e1maras, Samart\u00edn, Portiellu e Borizu. sendo as d\u00faas primeiras urbanas. \nTam\u00e9n de interese tur\u00edstico \u00e9 unha conxunci\u00f3n rochosa que se produce en certo punto da marea xunto \u00e1 praia de Troenzo, e que se co\u00f1ece como a \"Cara de Cristo\". Desde un punto dunha pen\u00ednsula adxunta p\u00f3dese observar unha figura que se asemella ao perfil dun rostro.\nDestaca na vila a igrexa e o mosteiro de San Salvador (patr\u00f3n de Celoriu), fundados segundo algunhas tradici\u00f3ns en 1017, pero de cuxas construci\u00f3ns orixinais s\u00f3 queda en p\u00e9 unha torre e o arco dunha portada, obras do s\u00e9culo XIII en estilo rom\u00e1nico tard\u00edo, as\u00ed como unha cruz de pedra pr\u00f3xima \u00e1 igrexa e cuxa representaci\u00f3n est\u00e1 inclu\u00edda no escudo da vila que existe no adro da igrexa."}
{"id": "55523", "revid": "89787", "url": "https://gl.wikipedia.org/wiki?curid=55523", "title": "Meiolaniidae", "text": "As Meiolaniidae son un grupo de tartarugas pertencentes \u00e1 suborde Cryptodira e das que non queda ning\u00fan exemplar vivo, xa que se extinguiron no Plistoceno. Trat\u00e1base de animais herb\u00edvoros que habitaron as selvas Australianas e que xurdiron no oligoceno. Un resto desta poboaci\u00f3n de tartarugas viviu na Illa Lord Howe, no Oc\u00e9ano Pac\u00edfico a uns 600 km de Australia, ata hai uns 2.000 anos."}
{"id": "55526", "revid": "98629", "url": "https://gl.wikipedia.org/wiki?curid=55526", "title": "Banco Mundial", "text": "O Banco Mundial \u00e9 unha instituci\u00f3n financeira internacional que proporciona pr\u00e9stamos aos pa\u00edses en v\u00edas de desenvolvemento para os programas de capital. Componse de d\u00faas instituci\u00f3ns: o Banco Internacional para a Reconstruci\u00f3n e o Desenvolvemento (BIRD) e a Asociaci\u00f3n Internacional para o Desenvolvemento (AID). O Banco Mundial \u00e9 un compo\u00f1ente do Grupo do Banco Mundial, e membro do Grupo para o Desenvolvemento das Naci\u00f3ns Unidas.\nO Banco Mundial traballa con outra entidade, o Fondo Monetario Internacional (FMI), o cal d\u00e1 financiamento para alixeirar os problemas na balanza dos pagos da d\u00e9beda. Ambos son co\u00f1ecidos como \"Instituci\u00f3ns de Bretton Woods\", posto que a conferencia internacional que levou \u00e1 creaci\u00f3n destas instituci\u00f3ns e onde se asinaron os Acordos de Bretton Woods levouse a cabo na vila hom\u00f3nima, Bretton Woods, parte do municipio de Carroll, no estado de Nova Hampshire (Estados Unidos de Am\u00e9rica), do 1 ao 22 de xullo de 1944.\nO obxectivo oficial do Banco Mundial \u00e9 a reduci\u00f3n da pobreza. De acordo co seu Convenio constitutivo, todas as s\u00faas decisi\u00f3ns te\u00f1en que ser guiadas por un compromiso coa promoci\u00f3n da investimento estranxeiro e o comercio internacional e a facilitaci\u00f3n do investimento de capital.\nHistoria.\nO Banco Mundial foi creado en 1944 na Conferencia de Bretton Woods, xunto con outras tres instituci\u00f3ns, inclu\u00edndo o Fondo Monetario Internacional (FMI). O Banco Mundial e o FMI te\u00f1en os dous a s\u00faa sede en Washington DC, e traballan estreitamente entre eles. Non foi ata a ratificaci\u00f3n internacional dos Acordos de Bretton Woods o 27 de decembro de 1945 que non empezou a funcionar formalmente.\nA pesar de que moitos pa\u00edses estiveron representados na Conferencia de Bretton Woods, os Estados Unidos e o Reino Unido eran os m\u00e1is destacados en presenza e dominaron as negociaci\u00f3ns.\n1944-1969.\nAntes de 1969, a reconstruci\u00f3n e os pr\u00e9stamos ao desenvolvemento proporcionados polo Banco Mundial eran relativamente pequenos. O persoal do Banco era consciente da necesidade de xerar confianza no banco. Gobernaba un conservadorismo fiscal, e as petici\u00f3ns de pr\u00e9stamos segu\u00edan criterios estritos.\nO primeiro pa\u00eds en recibir un pr\u00e9stamo do Banco Mundial foi Francia. O presidente do Banco da \u00e9poca, John McCloy, escolleu Francia por riba dos outros solicitantes: Polonia e Chile. O pr\u00e9stamo era de 250 mill\u00f3ns de d\u00f3lares, a metade da cantidade pedida, e estaba acompa\u00f1ado de condici\u00f3ns moi estritas. Francia aceptou para conseguir un orzamento equilibrado e tivo que dar prioridade \u00f3 reembolso desta d\u00e9beda diante dos outros gobernos. O Banco Mundial controlou de preto o uso dos fondos para asegurar que o goberno franc\u00e9s cumpr\u00eda as condici\u00f3ns. Ademais, antes de aprobar o pr\u00e9stamo, o departamento de estado dos Estados Unidos esixiu ao goberno franc\u00e9s que ter\u00edan que ser apartados aqueles membros asociados ao Partido Comunista. O goberno franc\u00e9s cumpriu a esixencia e sacou o partido comunista do goberno de coalici\u00f3n. O pr\u00e9stamo a Francia foi aprobado en cuesti\u00f3n de horas.\nCando se despregou o Plan Marshall en 1947, moitos dos pa\u00edses europeos empezaron a recibir axudas doutras fontes. Enfrontado con esta competencia, o Banco Mundial cambiou o seu foco a pa\u00edses extraeuropeos. Ata que en 1968, os seus pr\u00e9stamos foron consignados para a construci\u00f3n de infraestruturas que produzan ingresos, como portos, redes de autoestrada, e plantas de enerx\u00eda, que xerar\u00edan suficientes ingresos para habilitar ao pa\u00eds a devolver o pr\u00e9stamo.\n1968-1980.\nDe 1968 a 1980, o banco concentrouse en satisfacer as necesidades b\u00e1sicas das persoas no mundo en desenvolvemento. A media e o n\u00famero de pr\u00e9stamos a prestatarios incrementouse en gran medida como pr\u00e9stamos orientados a ampliar as infraestruturas dos servizos sociais e outros sectores.\nEstes cambios hai que atribu\u00edlos a Robert McNamara, quen foi designado como presidente en 1968 por Lyndon B. Johnson. McNamara pediu ao tesoureiro do banco, Eugene Rotberg, buscar novas fontes de capital m\u00e1is al\u00f3 dos bancos norte\u00f1os que foran as fontes primarias habituais. Rotberg utilizou o mercado de bonos global para aumentar o capital dispo\u00f1ible do banco. Unha consecuencia deste per\u00edodo de atenuaci\u00f3n da pobreza foi un aumento r\u00e1pido da d\u00e9beda do terceiro mundo. De 1976 a 1980 a d\u00e9beda mundial do mundo en desenvolvemento aumentou a un \u00edndice anual medio do 20%.\nEn 1980, o Tribunal administrativo do Banco Mundial creouse para decidir nas disputas entre o Grupo Banco Mundial e o seu persoal nas alegaci\u00f3ns de incumprimento de contratos de ocupaci\u00f3n ou dos termos dos acordos.\n1980-1989.\nEn 1980, McNamara foi sucedido por Alden W. Clausen candidato do presidente dos Estados Unidos, Jimmy Carter. Substitu\u00edu moitos membros do equipo de McNamara e institu\u00edu un novo enfoque ideol\u00f3xico. A s\u00faa decisi\u00f3n de 1982 de substitu\u00edr o economista principal do banco, Hollis B. Chenery, por Anne Krueger era unha indicaci\u00f3n deste novo enfoque. Krueger destacouse pola s\u00faa cr\u00edtica sobre o financiamento ao desenvolvemento e por describir os gobernos do Terceiro Mundo como \"estados buscadores de rendas\".\nDurante os anos 1980, o banco fixo fincap\u00e9 nos pr\u00e9stamos para pagar a d\u00e9beda do Terceiro Mundo, e as pol\u00edticas de axuste estrutural dese\u00f1adas para optimizar as econom\u00edas das naci\u00f3ns en desenvolvemento. A finais da d\u00e9cada de 1980, UNICEF informou que os programas de axustamento estruturais do Banco Mundial foran responsables da \"diminuci\u00f3n da sa\u00fade, dos niveis nutritivos e educativos de decenas de mill\u00f3ns de nenos de Asia, Latinoam\u00e9rica, e \u00c1frica\".\n1989-presente.\nA comezos de 1989, en resposta \u00e1 dura cr\u00edtica de moitos grupos, o banco empezou a inclu\u00edr grupos ambientais e ONGs nos seus pr\u00e9stamos para mitigar os anteriores efectos das s\u00faas pol\u00edticas de desenvolvemento. Tam\u00e9n creou unha axencia para desenvolver, de acordo co Protocolo de Montreal, as medidas de protecci\u00f3n da capa de ozono e da atmosfera terrestre reducindo nun 95% o uso de substancias qu\u00edmicas que esgotan o ozono, co 2015 como data obxectivo. Desde ent\u00f3n, de acordo cos seus co\u00f1ecidos como \"Seis Temas Estrat\u00e9xicos\", o banco aplicou varias pol\u00edticas adicionais para conservar a contorna \u00e1 vez que se promove o desenvolvemento. Por exemplo, en 1991, o banco anunciou que para protexer contra a deforestaci\u00f3n, especialmente da Amazonia, non financiar\u00eda ning\u00fan desenvolvemento comercial ou proxecto de infraestrutura que botara a perder o medio ambiente.\nPara promover bens p\u00fablicos globais, o Banco Mundial tenta controlar as enfermidades contaxiosas como a malaria, repartindo vacinas en varias partes do planeta e unindo forzas para combatelas. En 2000, o banco anunciou unha \"guerra \u00e1 SIDA\", e o 2011, o Banco uniuse \u00e1 Sociedade para Parar a Tuberculose.\nNesta li\u00f1a, en 2010 levou un proxecto \u00e1s Seychelles para promover o turismo local chamado MAGIC. Este foi continuado polo proxecto TIME, lanzado en 2012.\nTradicionalmente, e por un acordo t\u00e1cito entre os Estados Unidos e Europa, o presidente do Banco Mundial sempre foi seleccionado entre os candidatos dos Estados Unidos.\nO 23 de marzo de 2012, o presidente dos Estados Unidos Barack Obama anunciou que o pa\u00eds nomear\u00eda a Jim Yong Kim como presidente do Banco. Jim Yong Kim foi elixido o 27 de abril de 2012.\nGrupo Banco Mundial.\nAs cinco instituci\u00f3ns est\u00e1n estreitamente relacionadas e funcionan baixo unha \u00fanica presidencia. Son:\nO BIRF proporciona pr\u00e9stamos e asistencia para o desenvolvemento a pa\u00edses de rendas medias con bos antecedentes de cr\u00e9dito. O poder de voto de cada pa\u00eds membro est\u00e1 vinculado \u00e1s s\u00faas subscrici\u00f3ns de capital, que a s\u00faa vez est\u00e1n baseadas no poder econ\u00f3mico relativo de cada pa\u00eds. O BIRF recolle gran parte dos seus fondos a trav\u00e9s da venda de t\u00edtulos nos mercados internacionais de capital. Xuntos, o BIRF e a AIF forman o Banco Mundial.\nDesempe\u00f1a un papel importante na misi\u00f3n do Banco que \u00e9 a reduci\u00f3n da pobreza. A asistencia da AIF conc\u00e9ntrase nos pa\u00edses m\u00e1is pobres, aos cales proporciona pr\u00e9stamos sen xuros e outros servizos. A AIF depende das contribuci\u00f3ns dos seus pa\u00edses membros m\u00e1is ricos - incluso alg\u00fans pa\u00edses en desenvolvemento - para recadar a maior parte dos seus recursos financeiros.\nA CFI promove o crecemento no mundo en desenvolvemento mediante o financiamento de investimentos do sector privado e a prestaci\u00f3n de asistencia t\u00e9cnica e de asesoramento aos gobernos e empresas.\nOMGI axuda a estimular investimentos estranxeiros nos pa\u00edses en desenvolvemento por medio de garant\u00edas a investidores estranxeiros contra prexu\u00edzos causados por riscos non comerciais. A OMGI tam\u00e9n proporciona asistencia t\u00e9cnica para axudar aos pa\u00edses a divulgar informaci\u00f3ns sobre oportunidades de investimento.\nO CIADI proporciona instalaci\u00f3ns para a resoluci\u00f3n- mediante conciliaci\u00f3n ou arbitraxe - de disputas referentes a investimentos entre investidores estranxeiros e os seus pa\u00edses anfitri\u00f3ns.\nPresidencia.\nO presidente do Banco Mundial foi tradicionalmente un cidad\u00e1n estadounidense, at\u00e9 que en 2008 accedeu ao cargo o surcoreano Jim Yong Kim.\nTipos de pr\u00e9stamo.\nPor medio dos seus diferentes organismos, descritos anteriormente, o BM xestiona cinco tipos diferentes de pr\u00e9stamos, controlando aspectos de investimentos, desenvolvemento institucional e pol\u00edticas p\u00fablicas de aproximadamente 150 naci\u00f3ns.\n1) Pr\u00e9stamos para proxectos: este tipo de pr\u00e9stamos out\u00f3rgase para desenvolver un proxecto espec\u00edfico como estradas, proxectos pesqueiros, infraestrutura en xeral.\n2) Pr\u00e9stamos sectoriais, v\u00eda BIRF e AIF: estes pr\u00e9stamos gobernan todo un sector da econom\u00eda dun pa\u00eds, \u00e9 dicir, enerx\u00eda, agricultura, etc\u00e9tera. Estes comportan condici\u00f3ns que determinan as pol\u00edticas e prioridades nacionais para este sector.\n3) Pr\u00e9stamos Institucionais: estes serven para a reorganizaci\u00f3n de instituci\u00f3ns gobernamentais co fin de orientar as s\u00faas pol\u00edticas cara ao libre comercio e obter o acceso sen restrici\u00f3ns, das empresas transnacionais (ETN), aos mercados e rexi\u00f3ns. Doutra banda serven para cambiar as estruturas gobernamentais sen aprobaci\u00f3n parlamentaria, baixo as directrices do Banco.\n4) Pr\u00e9stamos de axuste estrutural: este tipo de pr\u00e9stamos foron creados teoricamente para aliviar a crise da d\u00e9beda externa co fin de converter os recursos econ\u00f3micos nacionais en produci\u00f3n para a exportaci\u00f3n e fomentar a entrada das empresas transnacionais en econom\u00edas restrinxidas. Os pa\u00edses do sur experimentaron estes axustes e as consecuentes medidas de austeridade.\n5) Pr\u00e9stamos a fondo Perdido: este tipo de pr\u00e9stamos foron creados como maneira de cambio monetario sen retorno, o prestamista non recibe de novo este di\u00f1eiro prestado.\nNo ano 1993 o BIRF marcaba como os seus maiores prestatarios por orde descendente a: M\u00e9xico, India, Brasil, Indonesia, Turqu\u00eda, China, Filipinas, Arxentina, Corea, Colombia, Marrocos e Nixeria. Os pr\u00e9stamos do BIRF neg\u00f3cianse de forma individual, incl\u00faen un per\u00edodo de cinco anos sen necesidade de amortizaci\u00f3n; despois os gobernos prestatarios dispo\u00f1en dun prazo de 15 a 20 anos para amortizar a d\u00e9beda aos tipos de xuro do mercado. O Banco nunca reestrutura a d\u00e9beda nin cancela un pr\u00e9stamo. Pola s\u00faa influencia en fontes p\u00fablicas e privadas o Banco figura entre os primeiros lugares de acredores dos seus clientes.\nCr\u00edticas.\nO Banco Mundial sempre foi criticado por organizaci\u00f3ns non gobernamentais, por exemplo o grupo de dereitos dos ind\u00edxenas Survival International e acad\u00e9micos, inclu\u00eddo os seus ex economistas en xefe Joseph Stiglitz, Henry Hazlitt e Ludwig Von Mises. Henry Hazlitt argumentou que o Banco Mundial, xunto co sistema monetario, foi dese\u00f1ado (cando eles o defenderon) para promover unha inflaci\u00f3n mundial contida e \"un mundo no cal o comercio internacional fose rexido polo estado\". Stiglitz sostivo que as chamadas pol\u00edticas de reforma do mercado libre que defend\u00eda o Banco a mi\u00fado eran prexudiciais para o desenvolvemento econ\u00f3mico se se aplicaban mal, demasiado r\u00e1pido (\"terapia de choque\"), nunha secuencia equivocada ou en econom\u00edas competitivas d\u00e9biles.\nUnha das cr\u00edticas m\u00e1is fortes ao Banco Mundial foi a forma en que se rexe. A\u00ednda que o Banco Mundial representa 188 pa\u00edses, est\u00e1 dirixido por un pequeno n\u00famero de pa\u00edses economicamente poderosos. Estes pa\u00edses (que tam\u00e9n proporcionan a maior parte do financiamento da instituci\u00f3n) elixen a presidencia e a alta direcci\u00f3n do Banco Mundial, as\u00ed os seus intereses dominan o banco. Titus Alexander sost\u00e9n que o poder de voto desigual dos pa\u00edses occidentais e do Banco Mundial, respecto dos pa\u00edses en desenvolvemento, fai que o seu papel sexa similar ao do Banco Surafricano polo Desenvolvemento baixo o apartheid, e por tanto un dos alicerces do apartheid global.\nNa d\u00e9cada de 1990, o Banco Mundial e o FMI forxaron o Consenso de Washington, unhas pol\u00edticas que inclu\u00edron a desregulaci\u00f3n e a liberalizaci\u00f3n dos mercados, a privatizaci\u00f3n e a reduci\u00f3n do poder dos gobernos. A pesar de que o Consenso de Washington foi concibido como unha pol\u00edtica para promover un mellor desenvolvemento, foi criticado por ignorar a equidade, a ocupaci\u00f3n e como se levaron a cabo reformas como a privatizaci\u00f3n. Joseph Stiglitz argumenta que o Consenso de Washington puxo demasiada \u00e9nfase no crecemento do PIB, e non bastante na permanencia do crecemento ou de se o crecemento contribu\u00eda a elevar o nivel de vida.\nO Comit\u00e9 do Senado dos Estados Unidos de Relaci\u00f3ns Exteriores elaborou un informe cr\u00edtico co Banco Mundial e outras instituci\u00f3ns financeiras internacionais por centrarse demasiado \"na emisi\u00f3n de pr\u00e9stamos en lugar de no logro de resultados concretos de desenvolvemento dentro dun per\u00edodo definido\", e pediu \u00e1 instituci\u00f3n \"fortalecer os esforzos contra a corrupci\u00f3n\".\nAs cr\u00edticas ao Banco Mundial a mi\u00fado toman a forma de protestas como en acontecementos recentes: as Protestas de Oslo do 2002 ao Banco Mundial, a Rebeli\u00f3n de Outubro e a Batalla de Seattle. Estas manifestaci\u00f3ns produc\u00edronse en todo o mundo, mesmo entre o pobo brasileiro kayap\u00f3.\nOutra fonte de cr\u00edtica foi a tradici\u00f3n de ter un presidente norteamericano. Implementouse debido ao feito de que os Estados Unidos proporcionan a maior parte do financiamento do Banco Mundial. \"Cando os economistas do Banco Mundial visitan os pa\u00edses pobres para dispensar axuda monetaria e consellos\", observou \"The Economist\" en 2012, \"din rutineiramente aos gobernos que te\u00f1en que rexeitar o amiguismo e que o mellor candidato dispo\u00f1ible ocupe cada traballo importante. \u00c9 un bo consello. O Banco Mundial ter\u00edao que aplicar.\""}
{"id": "55527", "revid": "1308", "url": "https://gl.wikipedia.org/wiki?curid=55527", "title": "Norte Am\u00e9rica", "text": ""}
{"id": "55530", "revid": "15490", "url": "https://gl.wikipedia.org/wiki?curid=55530", "title": "Lactancio", "text": "Lucius C\u00e6cilius Firmianus, dito \"Lactantius\" (Lactancio) foi un ret\u00f3rico nado cara 240 e morto arredor de 325.\nTraxectoria.\nDe orixe pag\u00e1 e alumno de Arnobio, un ret\u00f3rico cristi\u00e1n, instalouse en Nicomedia, en Bitinia cando, no 303, foi chamado por Diocleciano para exercer o cargo de ret\u00f3rica latina. Esta decisi\u00f3n foi desafortunada, pois a cidade era de lingua grega e Lactancio achou poucos alumnos. Perder\u00eda o traballo cando a gran persecuci\u00f3n do emperador Diocleciano, por mor de se ter convertido ao cristianismo, de xeito que tentou ocupar o seu ocio escribindo. \nSan Xerome, no \"De viris illustribus\", afirma que ao final da s\u00faa vida atopou a graza do emperador Constantino I, pois foi chamado a Tr\u00e9veris para ensinarlle literatura latina ao seu fillo m\u00e1is vello Crispo. Seguramente, este nomeamento chegoulle no ano 317, ano en que Crispo foi proclamado C\u00e9sar. Morreu poucos anos despois, seguramente na mesma cidade de Tr\u00e9veris, unha das capitais do Imperio romano occidental. \nObras.\nAs cartas e versos anteriores \u00e1 s\u00faa conversi\u00f3n ao cristianismo perd\u00e9ronse. Logo de converterse as s\u00faas obras est\u00e1n dominadas por un tema central: a Providencia. O seu libro principal, as \"Diuinae institutiones\" (\"Instituci\u00f3ns divinas\"), est\u00e1 formado por 7 obras, nas que tenta explicar aos pag\u00e1ns \u2013polo menos aos que pos\u00faen instruci\u00f3n\u2013 que o polite\u00edsmo \u00e9 indefendible e que a raz\u00f3n obriga a admitir os dogmas e a moral do cristianismo.\nAtrib\u00faeselle ademais o \"Carmen de aue phoenice\" (Oda da ave f\u00e9nix), un dos textos m\u00e1is ricos sobre esa ave fabulosa.\n\"De Mortibus Persecutorum\".\n\"De Mortibus Persecutorum\" (Sobre a morte dos perseguidores) \u00e9 unha das fontes m\u00e1is usadas pola historiograf\u00eda para o estudo da tetrarqu\u00eda e das persecuci\u00f3ns cristi\u00e1s, as\u00ed como para a reconstruci\u00f3n da chegada ao poder de Constantino I e os seus primeiros anos de reinado. A obra est\u00e1 composta de 52 cap\u00edtulos, de gran brevidade. Os seis primeiros c\u00e9ntranse nas persecuci\u00f3ns sufridas polos cristi\u00e1ns desde os tempos de Ner\u00f3n. Os seguintes tratan da persecuci\u00f3n do cristianismo emprendida polos tetrarcas e dos feitos que levaron a Constantino I ao trono. \nA s\u00faa conclusi\u00f3n \u00e9 que os emperadores perseguidores do cristianismo foron tiranos e tiveron unha morte atroz, como castigo divino; mais non menciona que entre aqueles que considerou como bos emperadores alg\u00fans puxeran en marcha medidas contra os cristi\u00e1ns, como Traxano, Marco Aurelio ou Septimio Severo. Constantino, por\u00e9n, \u00e9 desde o principio do seu reinado un protector dos cristi\u00e1ns e un elixido de Deus. De feito, a obra \u00e9 a fonte m\u00e1is antiga conservada en relatar o so\u00f1o en que Constantino, antes da batalla da Ponte Milvio, recibe de Deus a orde de po\u00f1er o s\u00edmbolo de Cristo nos escudos dos seus soldados.\nExiste un gran debate hist\u00f3rico acerca da data de composici\u00f3n desta obra. Polos sucesos que trata, non pode ser anterior a finais do 313. Posto que tampouco recolle o disenso entre Constantino e Licinio, deber\u00eda ser anterior ao 316. Por tanto, ser\u00eda redactada en Nicomedia, antes do seu nomeamento como preceptor de Crispo. Con todo, hai autores que pensan que a obra demostra unha gran intimidade co emperador. Por tanto ser\u00eda escrita cando xa Lactancio era preceptor de Crispo."}
{"id": "55532", "revid": "1283", "url": "https://gl.wikipedia.org/wiki?curid=55532", "title": "Banco Europeo de Inversi\u00f3ns", "text": ""}
{"id": "55534", "revid": "1283", "url": "https://gl.wikipedia.org/wiki?curid=55534", "title": "Banco Europeo de Investimentos", "text": ""}
{"id": "55536", "revid": "46362", "url": "https://gl.wikipedia.org/wiki?curid=55536", "title": "Xins\u00e9n", "text": "O xins\u00e9n ou ginseng (\"Panax sp.\") \u00e9 unha planta utilizada na medicina chinesa hai millares de anos para incrementar a lonxevidade e a cualidade de vida. O \"Panax ginseng\" \u00e9 a especie m\u00e1is estudada e dispo\u00f1\u00edbel comercialmente. Outra especie, \"Panax quinquefolius\" (ginseng americano), \u00e9 cultivada no medio oeste dos Estados Unidos e exportada a China.\nO ginseng \"branco\" consiste simplemente na ra\u00edz deshidratada, n o ginseng \"vermelo\" consiste na ra\u00edz aquecida ao vapor e deshidratada.\nPropiedades medicinais.\nA parte medicinal da planta \u00e9 a s\u00faa ra\u00edz, de crecemento lento, collida despois de catro a seis anos, cando o seu teor global de ginsenos\u00eddeo - o ingrediente activo principal do ginseng - atinxe o m\u00e1ximo. Existen trece ginsenos\u00eddeos en total. O \"Panax ginseng\" tam\u00e9n cont\u00e9n panaxanos, substancias que poden reducir os niveis de azucre no sangue (glicosa) e polisac\u00e1ridos, mol\u00e9culas complexas de azucre.\nS\u00e1bese que o ginseng mellora a actuaci\u00f3n da corrente sangu\u00ednea, facendo as\u00ed unha mellora das actividades f\u00edsicas e mentais.\nAlgunhas persoas testemu\u00f1an que o ginseng tam\u00e9n mellora a actividade sexual, actuando nunha r\u00edxida erecci\u00f3n. Esta \u00faltima afirmaci\u00f3n a\u00ednda est\u00e1 sen comprobaci\u00f3n cient\u00edfica."}
{"id": "55540", "revid": "25871", "url": "https://gl.wikipedia.org/wiki?curid=55540", "title": "Car Button Cloth", "text": "Car Button Cloth \u00e9 un \u00e1lbum da banda estadounidense de rock alternativo The Lemonheads, editado en 1996 polo selo Atlantic Records."}
{"id": "55545", "revid": "785", "url": "https://gl.wikipedia.org/wiki?curid=55545", "title": "Marquesado de Rodil", "text": "O marquesado de Rodil \u00e9 un t\u00edtulo nobiliario outorgado por Fernando VII a Jos\u00e9 Ram\u00f3n Rodil y Campillo por toda a s\u00faa grande obra e desapareceu tras a morte sen fillos do seu primeiro titular."}
{"id": "55548", "revid": "1822", "url": "https://gl.wikipedia.org/wiki?curid=55548", "title": "Pasta", "text": "Denom\u00ednanse pasta os alimentos preparados a partir dunha masa (a palabra \"pasta\" v\u00e9n do italiano \"pasta\", que significa \"masa\") cuxo ingrediente b\u00e1sico \u00e9 a fari\u00f1a de trigo mesturada con auga formando un produto que xeralmente \u00e9 cocido en auga. Comunmente ad\u00f3itase empregar a especie \"Triticum durum\" (trigo duro) na s\u00faa elaboraci\u00f3n.\nTam\u00e9n se lle poden engadir outros ingredientes de maneira opcional:\nCaracter\u00edsticas.\nP\u00f3dense atopar diferentes tipos de pasta, fresca ou non, e de diversos tama\u00f1os, formas e variedades. Probablemente a m\u00e1is co\u00f1ecida \u00e9 o espaguete. Os macarr\u00f3ns son outro dos tipos de pasta m\u00e1is co\u00f1ecidos, estes son de diversos tama\u00f1os, a\u00ednda que os m\u00e1is co\u00f1ecidos son aqueles de forma cil\u00edndrica e ocos.\nA pasta tam\u00e9n fai referencia a calquera tipo de prato no cal o ingrediente principal sexa a propia pasta, servida con salsa de tomate ou calquera outro tipo de salsa.\nAs pastas secas ao estilo italiano fanse a partir da s\u00e9mola do trigo duro, o que lle d\u00e1 unha cor amarela clara e unha textura levemente cauchutosa. A pasta ad\u00f3itase coci\u00f1ar \"al dente\" (en italiano: \u201cpequeno bocado\u201d).\nAlgunhas pastas americanas est\u00e1n feitas dunha mestura de fari\u00f1a e s\u00e9mola. Estas pastas adoitan ter un sabor e textura diferentes. Outras pastas como a Pizzoccheri, est\u00e1n feitas de trigo sarraceno. Os Gnocchi adoitan inclu\u00edrse dentro dos pratos de pasta, a\u00ednda que est\u00e1n feitos de distintos ingredientes (principalmente de patacas mo\u00eddas) e te\u00f1en un xeito distinto de preparaci\u00f3n.\nXeitos de servir a pasta.\nA forma m\u00e1is sinxela de servir a pasta \u00e9 cocida en auga e servida con diferentes mollos e salsas, cun mollo sinxelo, de tomate se se trata dun entrante, ou cun mollo que conte\u00f1a carne, peixe, vexetais ou mariscos se se trata dun prato principal. O costume dos italianos de botarlle ao mollo queixo relado, converteuse nun h\u00e1bito universal, sendo moi popular hoxe en d\u00eda.\nOutra forma sinxela de servir a pasta, principalmente as de pequeno tama\u00f1o, \u00e9 nas sopas. Ou guisada, se esta se fai dentro do mollo.\nOs \"macarroni and cheese\", son un dos pratos de pasta m\u00e1is apreciados nos Estados Unidos. Fanse ao forno con queixo fundido ao forno enriba da pasta.\nExisten outros pratos de pasta feitos ao forno, como a lasa\u00f1a (\"lasagna\") e os canel\u00f3ns (\"cannelloni\").\nConmemoraci\u00f3n.\nO d\u00eda 25 de outubro cel\u00e9brase o D\u00eda Mundial da Pasta , conmemorando que en tal d\u00eda de 1995 se celebrou en Roma o primeiro Congreso Mundial sobre a Pasta."}
{"id": "55549", "revid": "89787", "url": "https://gl.wikipedia.org/wiki?curid=55549", "title": "Protostegidae", "text": "Os Protostegidae son unha familia extinta de tartarugas mari\u00f1as que viviron durante a era Mesozoica. A familia incl\u00fae algunhas das tartarugas de mar m\u00e1is grandes que existiron. A m\u00e1is grande, \"Archelon\", ti\u00f1a unha cabeza dun metro de longo. Como a maior\u00eda das tartarugas de mar, ti\u00f1an o corpo aplanado e aletas nas extremidades dianteiras.\nOs Protostegidae ti\u00f1an unha cuncha reducida en forma similar \u00e1 tartaruga de coiro (\"Dermochelys coriacea\") actual."}
{"id": "55550", "revid": "98629", "url": "https://gl.wikipedia.org/wiki?curid=55550", "title": "Bas\u00edlica de Santa Mar\u00eda a Maior de Roma", "text": "A bas\u00edlica de Santa Mar\u00eda a Maior de Roma \u00e9 unha das catro bas\u00edlicas maiores. \u00c9 propiedade do Vaticano, sendo o maior grande monumento dedicado \u00e1 gloria da Virxe Mar\u00eda.\nA lenda conta que en agosto do 356, a Virxe pediulle ao papa san Liberio que edificase un santuario. Pola ma\u00f1\u00e1, do d\u00eda 5, constatando que nevara en pleno mes de agosto, o papa ordenou constru\u00edr a bas\u00edlica de \"Santa Maria ad Nives\" sobre do chan nevado no alto do outeiro do Esquilino.\nSanta Mar\u00eda a Maior \u00e9, coa s\u00faa planta basilical de nobres proporci\u00f3ns, os seus mosaicos, as s\u00faas impo\u00f1entes capelas policromadas da \u00e9poca da Contrarreforma, un compendio das grandes etapas da arte cristi\u00e1 de Roma."}
{"id": "55552", "revid": "85894", "url": "https://gl.wikipedia.org/wiki?curid=55552", "title": "Thalassemyidae", "text": "Thalassemyidae \u00e9 unha familia extinta de tartarugas mari\u00f1as cript\u00f3diras. Existiu desde o per\u00edodo Xur\u00e1sico at\u00e9 o Eoceno (hai 196-40 mill\u00f3ns de anos). Encontr\u00e1ronse f\u00f3siles da familia nos Estados Unidos e Europa (Gran Breta\u00f1a, Francia, B\u00e9lxica, Alema\u00f1a, Eslovenia)."}
{"id": "55553", "revid": "56817", "url": "https://gl.wikipedia.org/wiki?curid=55553", "title": "Toxochelyidae", "text": ""}
{"id": "55555", "revid": "89787", "url": "https://gl.wikipedia.org/wiki?curid=55555", "title": "Quel\u00f3nidos", "text": "Os quel\u00f3nidos ou quelon\u00edidos (\"Cheloniidae\") son unha familia de tartarugas mari\u00f1as (na superfamilia dos quelonioideos), que incl\u00fae cinco x\u00e9neros.\nA maior\u00eda das s\u00faas especies \u00e1chanse en perigo de extinci\u00f3n.\nQuel\u00f3nidos (\"Cheloniidae\") non \u00e9 exactamente sin\u00f3nimo de \"tartaruga mari\u00f1a\", xa que existe unha especie de tartaruga mari\u00f1a que non pertence \u00e1 familia dos quel\u00f3nidos, que \u00e9 a tartaruga de coiro (\"Dermochelys coriacea\"), da familia \"Dermochelyidae\". Tartaruga mari\u00f1a \u00e9 sin\u00f3nimo de quelonioideos.\nClasificaci\u00f3n.\nTaxonom\u00eda.\nA familia dos quel\u00f3nidos est\u00e1 dividida en tres subfamilias, con 12-13 x\u00e9neros, seis deles extintos e seis ou sete especies actuais (segundo os autores):\nSubfamilia \"Carettinae\" \nSubfamilia \"Cheloniinae\" \nSubfamilia \"Toxochelyinae\" \u2020\nFiloxenia.\nCladograma dos principais grupos evolutivos segundo Meylan &amp; Ganko, 1988 [de Meylan &amp; Ganko, 1997 e Meylan, 2001] e Anquetin, Barrett, Jones, Moore-Fay &amp; Evans, 2009:\n --o \"Procoelocryptodira\"\n |--o \"Chelonioidea\" Oppel, 1811\n | |--o\n | | |--o \u2020\"Toxochelyidae\"\n | | `--o Cheloniidae\n | | |--o \"Caretta\" Linn\u00e9, 1758 \n | | |--o \"Natator\" Garman, 1880\n | | `\u2014o \"Chelonini\"\n | | |--o \"Eretmochelys\" (Linn\u00e9, 1758) \n | | `--o\n | | |--o \"Lepidochelys\" Girard, 1858 \n | | `\u2014o \"Chelonia\" Linn\u00e9, 1758\n | `--o \"Dermochelyidae\" (a tartaruga de coiro)\n `\u2014o \"Chelomacryptodira\", \u00e9 dicir, os outros cript\u00f3diros\nEn Galicia.\n\u00c1s veces, extraviadas, son ocasionais visitantes das nosas augas varias especies de quel\u00f3nidos:"}
{"id": "55556", "revid": "1131", "url": "https://gl.wikipedia.org/wiki?curid=55556", "title": "Castro de Santa Mar\u00eda de Cervantes", "text": "O castro de Santa Mar\u00eda de Cervantes \u00e9 un poboado castrexo situado na ribeira dos Ancares, na parroquia do Castro, a 12\u00a0km da capital do concello de Cervantes, na provincia de Lugo.\nCaracter\u00edsticas.\nLocal\u00edzase nun promontorio no val do r\u00edo Quind\u00f3s, afluente do r\u00edo Navia. Ten forma el\u00edptica, de norte a sur mide uns 80 metros e de leste a oeste uns 50 metros. Est\u00e1 datado na idade de ferro (s\u00e9culo I ou II), e ten grande interese polo gran potencial dos seus restos.\nFoi estudado entre 1995 e 1996, se ben calc\u00falase que s\u00f3 se escavou unha d\u00e9cima parte da s\u00faa superficie. Os materiais atopados cons\u00e9rvanse no Museo Provincial de Lugo. Document\u00e1ronse 23 construci\u00f3ns de uso dom\u00e9stico, amais de zonas de paso, canles, muros de nivelaci\u00f3n, escaleiras, enlousados, muros de descarga e de nivelaci\u00f3n e sistemas de drenaxe. Nunha das vivendas documentouse a existencia dun andar superior. Varias das construci\u00f3ns ti\u00f1an os muros interiores enlucidos e pequenas alacenas de pedra. Document\u00e1ronse os marcos de madeira das portas, que foron restitu\u00eddos.\nSobre os restos do conxunto constru\u00eduse unha necr\u00f3pole medieval, entre os s\u00e9culos XIII e XIV, reutilizando parcialmente pedras do asentamento castrexo, e mesmo alg\u00fan muro da construci\u00f3n anterior. Ti\u00f1a 63 sepulturas, en moitas das cales se puideron recuperar restos \u00f3seos.\nEnriba do mesmo sit\u00faase a igrexa de Santa Mar\u00eda."}
{"id": "55560", "revid": "5863", "url": "https://gl.wikipedia.org/wiki?curid=55560", "title": "Batalla de Oca\u00f1a", "text": "Durante a guerra da Independencia espa\u00f1ola, a batalla de Oca\u00f1a librouse o 19 de novembro de 1809, cerca desa vila toledana, finalizando coa vitoria dos franceses mandados polo mariscal Jean-de-Dieu Soult, sobre os espa\u00f1ois do xeneral Juan de Arizagua. Ao longo de todo o conflito, esta foi a maior derrota do ex\u00e9rcito espa\u00f1ol, que perdeu cerca de 19\u00a0000 homes, entre mortos, feridos, prisioneiros, contando mesmo os desertores, sobre un total de 51\u00a0000 homes. Tal resultado debeuse principalmente \u00e1 brillante utilizaci\u00f3n da cabalar\u00eda francesa.\nWilliam Napier escribiu: \"os espa\u00f1ois chegaron ao trote, e Sebastiani deu instruci\u00f3ns a Paris, de arrodear e logo caer sobre o flanco dereito dos escuadr\u00f3ns, aproxim\u00e1ndose cun rexemento de cabalar\u00eda lixeira e mais os lanceiros polacos, o que foi executado con gran forza, en particular polos polacos, o que provocou unha confusi\u00f3n considerable, tentando o xeneral espa\u00f1ol remedialo reagrup\u00e1ndose cara o flanco atacado\".\nAs consecuencias estrat\u00e9xicas desa derrota foron devastadoras, pois destru\u00eduse a \u00fanica forza capaz de defender o Sur de Espa\u00f1a. As\u00ed, esta rexi\u00f3n ser\u00eda invadida ao longo do inverno, durante a denominada campa\u00f1a de Andaluc\u00eda."}
{"id": "55561", "revid": "1556", "url": "https://gl.wikipedia.org/wiki?curid=55561", "title": "Guerra de Independencia espa\u00f1ola", "text": ""}
{"id": "55563", "revid": "1131", "url": "https://gl.wikipedia.org/wiki?curid=55563", "title": "Batalla de Vilafranca", "text": "A batalla de Vilafranca tivo lugar o 17 de marzo de 1809 no decurso da ocupaci\u00f3n francesa da actual provincia de Le\u00f3n polos franceses na Guerra da Independencia espa\u00f1ola. Despois dun sanguento asedio de catro horas, unha guarnici\u00f3n francesa, illada en Vilafranca do Bierzo, rendeuse perante as milicias espa\u00f1olas do xeneral Gabriel de Mendiz\u00e1bal.\nContexto.\nEn 1809 as operaci\u00f3ns do ex\u00e9rcito espa\u00f1ol no Noroeste estiveron marcadas por esforzos irregulares para expulsar os franceses das zonas que a invadiran, e logo do afundimento dese ex\u00e9rcito no discorrer do ano anterior. Os restos dos ex\u00e9rcitos desfeitos polos ataques franceses, operando en colaboraci\u00f3n coas guerrillas e a milicia, organizaran razias e escaramuzas, que de xeito ocasional permit\u00edan a captura de tropas ou equipos militares franceses.\nUnha das formaci\u00f3ns sobreviventes, a divisi\u00f3n regular de infanter\u00eda do xeneral marqu\u00e9s de La Romana, estabeleceuse en Asturias, fustrigando os franceses en Le\u00f3n e Galiza. En marzo, elementos desa unidade, armados cun can\u00f3n de 12 libras e con munici\u00f3ns recobradas dun posto, abandonado polos napole\u00f3nicos, en Ponferrada, a pouca distancia de Vilafranca do Bierzo.\nDesenvolvemento da batalla.\nA vangarda de ataque estaba formada por uns 1.500 homes dos rexementos Zaragoza e Zamora, \u00e1s ordes de Mendizabal, cos que colaboraron milicianos e guerrilleiros, entre eles valdeorreses. O 17 de marzo entraron en Vilafranca e arrodearon aos franceses, que se fixeron fortes no castelo. Comezou daquela unha cruenta batalla, que levou a vida de varios oficiais espa\u00f1ois, mais logo de catro horas de combate, os franceses decidiron renderse."}
{"id": "55564", "revid": "85894", "url": "https://gl.wikipedia.org/wiki?curid=55564", "title": "Principado de Salerno", "text": "O Principado de Salerno foi un principado longobardo do sur da pen\u00ednsula it\u00e1lica nado o ano 851.\nHistoria.\nO ano 839 morre o pr\u00edncipe de Benevento Sicardo. O xefe do ex\u00e9rcito Radelchis (Radelchis) apoderouse do poder e proclamouse no seu lugar. O irm\u00e1n e herdeiro de Sicardo, Siconulfo, foi encarcerado en Taranto, por\u00e9n foi rescatado por barcos de Amalfi e levado a Salerno, onde foi proclamado pr\u00edncipe. Inmediatamente iniciouse unha guerra civil que ir\u00eda durar dez anos. Coa intervenci\u00f3n do emperador do Occidente Lu\u00eds II o Xerm\u00e1nico (847) decidiuse pola divisi\u00f3n do principado en dous, con sedes en Benevento e Salerno respectivamente. En 849 o rei de Italia oficializou a divisi\u00f3n.\nO acabado de crear principado de Salerno ti\u00f1a como principais cidades Salerno, Taranto, Cassano, Cosenza, Paestum, Conza, Sarno, Cimitile (Nola), Capua, Teano e Sora. A s\u00faa proximidade ao mar Adri\u00e1tico e os seus numerosos portos converteron o principado nun poderoso territorio mar\u00edtimo. Os primeiros anos do principado ser\u00edan convulsivos at\u00e9 a chegada ao poder de Gaiferos, que nun reinado de 19 anos, estabilizou o pa\u00eds. En pouco tempo o principado de Salerno superou o de Benevento. Durante este per\u00edodo creouse unha nova divisi\u00f3n territorial. O Principado de Capua tornouse independente creando o seu propio principado. Tecnicamente Salerno era dependente do Imperio Occidental, por\u00e9n na pr\u00e1ctica era un territorio independente, chegando mesmo a manter acordos cos sarracenos. Guaifero foi deposto polo seu fillo Guaimaro I. Este rompeu as alianzas cos sarracenos e aproximouse do emperador occidental Carlos o Calvo primeiro e co emperador bizantino Basilio I despois (887), chegando a recibir deste \"devandito\" o t\u00edtulo de patricio.\nO seguinte gobernante, Guaimaro II, levou o principado de Salerno a uns momentos \u00e1lxidos. Tomou parte na batalla de Garigliano contra os musulm\u00e1s o 915. O fillo de Guaimaro, Xisulfo I, tivo que superar unha tentativa de invasi\u00f3n de Xo\u00e1n III de N\u00e1poles e Landulfo II de Benevento. Posteriormente sa\u00edu na defensa de Pandulfo Testa de Ferro, que era pr\u00edncipe de Capua e Benevento. Ao morrer sen descendentes decidiu entregar o principado a Landulfo. Entre 978 e 983 Salerno foi gobernado por pr\u00edncipes de fora das casas de Capua e Amalfi. Neste \u00faltimo ano subiu ao poder Xo\u00e1n, da casa de Spoleto. Con el e os seus sucesores o principado viviu un \u00faltimo per\u00edodo de esplendor. O seu fillo Guaimaro III tivo que enfrontar os ataques sarracenos, por\u00e9n contou coa axuda de mercenarios normandos. Ap\u00f3s o seu reinado floreceu a Schola Medica Salernitana.\nGuaimaro IV uniu o seu principado co de Capua. Despois, coa axuda de Conrado II, emperador romano xerm\u00e1nico estendeu os seus dominios sobre as cidade-estado de Gaeta, N\u00e1poles e Amalfi. O fillo de Conrado, Henrique III, sucesor seu, expulsou a Guaimaro de Capua o 1047 para limitar o seu poder. Aos poucos Salerno foi declinando. En 1077 o \u00faltimo pr\u00edncipe longobardo Xisulfo foi derrotado polo normando Robert Guiscard, duque de Puglia. Salerno deixou de ser a capital dun pr\u00f3spero principado independente para pasar a ser a capital do ducado de Puglia, Calabria e Sicilia."}
{"id": "55565", "revid": "624", "url": "https://gl.wikipedia.org/wiki?curid=55565", "title": "Pr\u00edncipe de Salerno", "text": ""}
{"id": "55566", "revid": "482", "url": "https://gl.wikipedia.org/wiki?curid=55566", "title": "Miss Ledya", "text": ""}
{"id": "55571", "revid": "98629", "url": "https://gl.wikipedia.org/wiki?curid=55571", "title": "Tartaruga de coiro", "text": "A tartaruga de coiro ou tartaruga mari\u00f1a de coiro, (\"Dermochelys coriacea\"), \u00e9 unha especie de tartaruga mari\u00f1a, a \u00fanica do x\u00e9nero \"Dermochelys\", que \u00e1 s\u00faa vez \u00e9 o \u00fanico x\u00e9nero actual da familia dos dermoqu\u00e9lidos. Son as \u00fanicas tartarugas mari\u00f1as que non pertencen \u00e1 familia quelon\u00edidos.\n\u00c9 a maior de todas as tartarugas, xa que alcanzan unha lonxitude de 2,3 m, e o cuarto r\u00e9ptil m\u00e1is pesado, cun peso de m\u00e1is de 600\u00a0kg, s\u00f3 superado por tres crocodilos. Un individuo macho chegou a pesar 916\u00a0kg, a\u00ednda que as tartarugas deste tama\u00f1o son raras. Vive en todos os mares tropicais e subtropicais. Tam\u00e9n se pode ver en augas europeas e galegas (ver Lista de r\u00e9ptiles de Galicia), e mesmo \u00e1s veces no norte de Europa.\nEsta especie ten moitas caracter\u00edsticas \u00fanicas que a distinguen doutras tartarugas mari\u00f1as. A s\u00faa coiraza ou \"cuncha\" non est\u00e1 formada de placas c\u00f3rneas duras como as outras tartarugas mari\u00f1as, sen\u00f3n que est\u00e1 cuberta por unha pel especial con pequenos osteodermos. A s\u00faa taxa metab\u00f3lica \u00e9 aproximadamente 3 veces maior do esperado nun r\u00e9ptil do seu tama\u00f1o, o que, unido aos intercambiadores de calor contracorrente que pos\u00fae e ao seu gran tama\u00f1o, perm\u00edtelle manter unha temperatura corporal de ata 18\u00a0\u00b0C por riba da temperatura da auga circundante. Alg\u00fans cient\u00edficos mesmo opinan que a tartaruga de coiro ten algunha capacidade para xerar a s\u00faa propia calor corporal, como far\u00eda un mam\u00edfero, malia que os r\u00e9ptiles son abimais ectotermos ou de \"sangue fr\u00edo\", polo que dependen da temperatura externa para regular a s\u00faa propia. Por\u00e9n, tam\u00e9n pode considerarse a esta especie como xigantoterma.\nEsta especie fai viaxes de miles de quil\u00f3metros. Abandona cada ano as augas tropicais para ir moi ao norte a augas fr\u00edas seguindo a corrente do Golfo. Pode somerxerse longo tempo grazas \u00e1 utilizaci\u00f3n de ox\u00edxeno acumulado nalg\u00fans dos seus tecidos. Tam\u00e9n se pode mergullar a gran profundidade e nada moi r\u00e1pido.\nTaxonom\u00eda.\nDescrici\u00f3n.\nA familia dos dermoqu\u00e9lidos foi descrita en 1843 polo zo\u00f3logo austr\u00edaco Leopold Fitzinger.\nO x\u00e9nero \"Dermochelys\" fora descrito en 1816 polo naturalista e zo\u00f3logo franc\u00e9s Henri Marie Ducrotay de Blainville.\nA especie \"Dermochelys coriacea\" describiuna en 1761 o naturalista veneciano Domenico Agostino Vandelli, co nome de \"Testudo coriacea\".\nEtimolox\u00edas.\nO nome cient\u00edfico \"Dermochelys\" est\u00e1 formado poa uni\u00f3n dos elementos do lat\u00edn cient\u00edfico \"derm\"- e -\"chelys\". O primeiro est\u00e1 tirado do grego antigo \u03b4\u03ad\u03c1\u03bc\u03b1 \"d\u00e9rma\", \"pel\", \"coiro\", e o segundo do grego antigo \u03c7\u03b5\u03bb\u03cd\u03c2 \"chel\u00fds\", \"tartaruga\".\nO ep\u00edteto espec\u00edfico, \"coriacea\", deriva do nominativo singular feminino do adxectivo do lat\u00edn vulgar \"coriaceus, -a, -um\", derivado do lat\u00edn cl\u00e1sico \"corium\", \"coiro\".\nSin\u00f3nimos.\nAdemais de polo seu nome v\u00e1lido actualmente, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nA tartaruga de coiro \u00e9 a maior de todas as tartarugas actuais e moi diferente do resto, tanto na s\u00faa aparencia coma na s\u00faa fisiolox\u00eda. A coiraza ou \"cuncha\" pode chegar a superar os 2 metros, \u00e9 de tipo mosaico, presentando un total de sete quillas no dorso e o ventre. Ademais, non est\u00e1 cuberta por escudos c\u00f3rneos (coma \u00e9 o normal nas tartarugas), sen\u00f3n de tecido conectivo relativamente brando (de a\u00ed o seu nome de \"tartaruga de coiro\"), con pequenos osteodermos. Na coiraza non se observa o plastr\u00f3n nin as afiadas beiras laterais, s\u00f3 unha suave curva que lle d\u00e1 ao animal un aspecto semicil\u00edndrico. Esta forma lembra tam\u00e9n vagamente a un la\u00fade, polo que nalg\u00fans idiomas ten o nome dese instrumento (\"tortue luth\", \"tortuga la\u00fad\", \"tortuga lla\u00fct\", \"tartaruga liuto\").\nAs aletas dianteiras son moito m\u00e1is longas que en todas as demais tartarugas, tanto proporcionalmente coma en tama\u00f1o total. Nos individuos adultos, a distancia de punta a punta das aletas pode ser de ata 270 cent\u00edmetros.\nO peteiro desenvolveuse tomando unha forma de gancho para axudar a morder medusas e a s\u00faa garganta ten barbas que apuntan cara a dentro, que lle axudan a tragalas.\nAlimentaci\u00f3n.\nAs tartarugas de coiro subsisten grazas a unha dieta de medusas ou augamares. Debido \u00e1 natureza xeralmente transparente das s\u00faas presas, estas tartarugas poden confundirse e comer cachos de pl\u00e1stico \u00e1 deriva que ao animal lle parecen medusas. Encontr\u00e1ronse exemplares mortos con bolsas de pl\u00e1stico, pezas de pl\u00e1stico duro e li\u00f1as de pesca no est\u00f3mago. Nas poboaci\u00f3ns do Pac\u00edfico est\u00edmase que un terzo dos adultos inxeriron pl\u00e1stico. Mesmo pequenas cantidades de pl\u00e1stico inxerido poden provocarlles unha obstruci\u00f3n intestinal e a morte ou unha diminuci\u00f3n da absorci\u00f3n de nutrientes e menor crecemento.\nA\u00ednda que as medusas forman a maior parte do seu alimento, tam\u00e9n poden comer peixes, crust\u00e1ceos, luras, ourizos de mar e algas. Poden comer cada d\u00eda unha cantidade de medusas equivalente ao seu propio peso, e ata 50 individuos das medusas grandes. A tartaruga de coiro ten, pois, un papel fundamental no mantemento do equilibrio ecol\u00f3xico e tam\u00e9n econ\u00f3mico: consumindo medusas reduce o seu n\u00famero e as\u00ed estas non comen os peixes pequenos e aumenta a pesca e non molestan en zonas tur\u00edsticas.\nReproduci\u00f3n.\nAs tartarugas de coiro apar\u00e9anse no mar e o primeiro apareamento prod\u00facese despois de que a tartaruga te\u00f1a dez anos. Os machos nunca abandonan a auga unha vez que entran nela como cr\u00edas, e as femias s\u00f3 o fan para desovar. As femias apar\u00e9anse cada tres ou catro anos, e volven \u00e1s praias onde naceron para depositar al\u00ed os seus ovos. Unha femia pode po\u00f1er uns cen ovos en cada posta. O intervalo entre unha posta e a seguinte \u00e9 duns nove d\u00edas.\nDespois de encontrar unha femia (que posiblemente exsuda unha feromona para indicar a s\u00faa receptividade reprodutiva), a tartaruga de coiro macho fai movementos coa cabeza, toques co foci\u00f1o, mordedelas ou movementos das aletas para manifestar a s\u00faa disposici\u00f3n. As tartarugas mari\u00f1as atopan a mi\u00fado dificultades ou te\u00f1en que facer perigosas manobras cando intentan reproducirse: o macho ten que montar a femia desde atr\u00e1s e subirse encima co fin de poder copular, mais \u00e1s veces as coirazas dificultan este proceso. O apareamento pode tam\u00e9n tornarse perigoso cando o macho est\u00e1 tan ansioso por conseguir aparearse que pasa demasiado tempo baixo a auga sen respirar. A fertilizaci\u00f3n \u00e9 interna, e \u00e9 normal que varios machos se apareen cunha soa femia. Sinalouse que este comportamento puido ter evolucionado como un seguro contra a infertilidade masculina, eliminando o exceso de esperma de baixa calidade e permitindo \u00e1 femia seleccionar o mellor, ademais de incrementar a variabilidade xen\u00e9tica da descendencia. Por\u00e9n, os estudos demostraron que a poliandria nas tartarugas mari\u00f1as, en realidade, reduce o \u00e9xito da fertilizaci\u00f3n.\nA divisi\u00f3n do cigoto comeza unhas horas despois da fertilizaci\u00f3n, pero o desenvolvemento susp\u00e9ndese na etapa de g\u00e1strula ata que se depositan os ovos. O desenvolvemento volve a comezar axi\u00f1a, pero os embri\u00f3ns seguen sendo extremadamente susceptibles de morrer nos seus ni\u00f1os polo desprazamento do ovo ata que se forman as membranas completamente durante os primeiros 20-25 d\u00edas de incubaci\u00f3n, cando contin\u00faa a diferenciaci\u00f3n estrutural de corpo e \u00f3rganos (organox\u00e9nese).\nAs praias de ani\u00f1aci\u00f3n deben estar cubertas de area branda e ter unha zona de auga costeira pouco profunda, xa que as s\u00faas brandas coirazas se danan facilmente coas rochas duras. Isto \u00e9 unha fonte de vulnerabilidade para as tartarugas debido a que estas praias son susceptibles de erosionarse. As femias escavan un ni\u00f1o por riba da li\u00f1a de marea alta coas s\u00faas aletas e s\u00f3 depositan os ovos pola noite, porque a calor do d\u00eda aumenta a s\u00faa temperatura corporal por riba do seu l\u00edmite e pode ser perigoso. Depositan uns 110 ovos, dos cales 70 son m\u00e1is grandes e f\u00e9rtiles, e os 40 restantes m\u00e1is pequenos e est\u00e9riles. Estes 40 ovos restantes serven ao resto como amortecedores e son depositados con ese \u00fanico prop\u00f3sito, sendo a \u00fanica especie de tartaruga que fai isto. As femias cobren coidadosamente o ni\u00f1o, asegur\u00e1ndose de camuflalo fronte aos depredadores cunha capa de area.\nOs ovos inc\u00fabanse durante 60 d\u00edas. Igual que noutros r\u00e9ptiles, a temperatura ambiente do ni\u00f1o determina o sexo das cr\u00edas. Os ovos \u00e1brense mentres contin\u00faan baixo a area e todas xuntas \u00e1 vez, despois de anoitecer, as cr\u00edas escavan o seu cami\u00f1o cara \u00e1 superficie e inician a s\u00faa marcha cara ao mar. Unha vez que as cr\u00edas alcanzan o oc\u00e9ano non volven a verse normalmente ata chegar \u00e1 madurez. Moi poucas delas sobreviven a este per\u00edodo pouco co\u00f1ecido para converterse en adultos. Moitas son devoradas por aves e por outros r\u00e9ptiles antes de que te\u00f1an a oportunidade de mergullarse na auga. Cando as luces das cidades son visibles desde a zona de ani\u00f1aci\u00f3n, as cr\u00edas poder verse atra\u00eddas polas luces e af\u00e1stanse do mar. Moitas destas cr\u00edas son atropeladas polo tr\u00e1fico rodado ou morren esgotadas ou doutras formas.\nAs tartarugas de coiro atl\u00e1nticas ani\u00f1an entre febreiro e outubro segundo as zonas. Nas Illas Canarias rexistr\u00e1ronse postas desta tartaruga en Lanzarote, pero as s\u00faas praias preferidas son as da desembocadura do r\u00edo Marowijne en G\u00fciana, Bigi Santi (Suriname), Acand\u00ed choco (Colombia), Illa de Culebra (Porto Rico), Laguna Jalova e Naranjo en Costa Rica, Terengan\u00fa (Malaisia), e Quintana Roo (M\u00e9xico), en praias como Mexiquillo, Tierra Colorada e numerosas praias m\u00e1is de M\u00e9xico. Mexiquillo \u00e9 unha das maiores \u00e1reas de ani\u00f1aci\u00f3n desta especie no mundo, mientres que Terengan\u00fa est\u00e1 actualmente en moi mala situaci\u00f3n e reduce cada ano o n\u00famero de ani\u00f1amentos debido \u00e1 presi\u00f3n humana, ata o punto de que hai tempadas en que non chegan tartarugas de coiro a Malaisia, a pesar de ser historicamente a zona asi\u00e1tica m\u00e1is frecuentada por estes animais.\nNo Pac\u00edfico americano, o principal lugar de ani\u00f1amento \u00e9 Playa Grande, situada no Parque Nacional Marino Las Baulas, na provincia de Guanacaste de Costa Rica. Demostrouse que existe un corredor biol\u00f3xico mari\u00f1o destes r\u00e9ptiles no Pac\u00edfico, cunha lonxitude de 7000\u00a0km, nunha traves\u00eda que inc\u00fae Costa Rica como sitio de desova, logo as Illas Gal\u00e1pagos de Ecuador (onde repousan e se alimentan para continuar a traves\u00eda, pero non desovan) e finalmente, Suram\u00e9rica, onde a ruta se ramifica.\nDistribuci\u00f3n e h\u00e1bitat.\nAs tartarugas de coiro viven en case todos os oc\u00e9anos do mundo, e frecuentan augas fr\u00edas moito m\u00e1is ao norte ou ao sur que outras tartarugas mari\u00f1as, grazas au seu peculiar sistema de regulaci\u00f3n da temperatura corporal.\nEn Am\u00e9rica, en ver\u00e1n, son m\u00e1is com\u00fans na zona que vai desde o golfo de Maine ao norte ata Florida no sur. Foron observadas tam\u00e9n ao norte do golfo de San Lourenzo, no Canad\u00e1. As do oc\u00e9ano Pac\u00edfico son com\u00fans nas illas Hawai, onde se congregan ao norte do arquip\u00e9lago. Cando se aproxima o inverno dir\u00edxense ao sur, ao mar Caribe e \u00e1s zonas costeiras de Am\u00e9rica do Sur e \u00c1frica, onde se encontran coas tartarugas procedentes de Europa. Neste \u00faltimo lugar, seguindo a corrente do Golfo, viaxan m\u00e1is ao norte durante os meses de ver\u00e1n, e chegaron a verse de forma espor\u00e1dica nas costas de Noruega e no mar B\u00e1ltico. As poboaci\u00f3ns do leste de Asia emigran cara \u00e1s costas de Indonesia e Australia e ao oc\u00e9ano \u00cdndico. Grazas a recapturas, s\u00e1bese que esta especie realiza migraci\u00f3ns transoce\u00e1nicas; por exemplo, individuos marcados en Gab\u00f3n, \u00c1frica, foron recapturados en augas do oc\u00e9ano Atl\u00e1ntico suroccidental.\nEstas tartarugas prefiren augas profundas pero agr\u00fapanse cando arriban a terra. No ver\u00e1n son vistas frecuentemente tomando o sol preto da superficie, particularmente na \u00e1rea de Long Island, onde algunhas veces son feridas polas h\u00e9lices de barcos.\nAmeazas e conservaci\u00f3n.\nA especie est\u00e1 inclu\u00edda na Convenci\u00f3n sobre o Comercio Internacional de Especies Ameazadas (CITES). Por tanto, \u00e9 ilegal ferilas ou matalas. Concretamente, nos Estados Unidos, a tartaruga de coiro foi clasificada como en perigo ao longo de toda a s\u00faa \u00e1rea de distribuci\u00f3n desde 1970.\nOs exemplares adultos son grandes animais, polo que son pouco vulnerables aos depredadores. Os ovos e as cr\u00edas acabadas de nacer son as que corren m\u00e1is perigo. Aves, cans e outros depredadores oportunistas escavan os seus ni\u00f1os para apa\u00f1ar ovos ou atacan \u00e1s cr\u00edas, as cales son moi vulnerables no traxecto desde o ni\u00f1o ao mar. Unha vez que entran na auga conv\u00e9rtense en presas doutros depredadores e moi poucas sobreviven ata a idade adulta.\nA actividade humana ameaza as tartarugas de coiro de moitas maneiras. Os ovos son recollidos pola xente en Porto Rico, as illas circundantes e noutros lugares. A remodelaci\u00f3n das praias pode perturbar ou destru\u00edr o particular tipo de h\u00e1bitat que estas tartarugas precisan para ani\u00f1ar, e as luces das cidades poden causar que as cr\u00edas se vexan atra\u00eddas por elas e se afasten do mar no canto de ir cara a el. O uso humano das praias pode destru\u00edr ni\u00f1os e postas ou enterrar ovos a demasiada profundidade para que as cr\u00edas poidan emerxer. Finalmente, os humanos poden danar \u00e1s femias cando est\u00e1n ani\u00f1ando movidos pola curiosidade.\nCando os adultos est\u00e1n no mar as s\u00faas maiores ameazas proceden esencialmente dos humanos. A inxesti\u00f3n de pl\u00e1sticos, caucho, alcatr\u00e1n, aceite de motor e outros produtos sint\u00e9ticos poden matar unha tartaruga adulta ou danala gravemente. Moitas delas son feridas por colisi\u00f3ns con embarcaci\u00f3ns, especialmente en augas pouco profundas. O equipo asociado \u00e1 pesca comercial, como li\u00f1as, redes, cabos e cables poden enredarse nas tartarugas adultas e afogalas. Malia que os \"dispositivos de exclusi\u00f3n de tartarugas\" son obrigatorios para as redes camaroneiras, a mi\u00fado fallan cando se trata de permitir que un animal do tama\u00f1o destas tartarugas adultas escape delas. A NOAA (National Oceanic and Atmospheric Administration) dos Estados Unidos estima que arredor de 640 tartarugas de coiro adultas morren cada ano polas actividades da industria pesqueira.\nNalgunhas \u00e1reas de Porto Rico e Asia p\u00f3\u00f1ense ilegalmente redes \u00e1 mantenta para capturar outras especies de tartarugas, e, a pesar de que non est\u00e1n pensadas para a tartaruga de coiro, estas son capturadas ocasionalmente. En Nova Guinea, c\u00e1zanse regularmente como alimento."}
{"id": "55574", "revid": "56817", "url": "https://gl.wikipedia.org/wiki?curid=55574", "title": "Testudinoidea", "text": "As Testudinoidea son unha superfamilia de tartarugas pertencentes \u00e1 suborde taxon\u00f3mica Cryptodira dos Testudines. Este grupo incl\u00fae seis familias de tartarugas, algunhas das cales se extinguiron no pasado e agora s\u00f3 temos os seus restos fosilizados."}
{"id": "55575", "revid": "56817", "url": "https://gl.wikipedia.org/wiki?curid=55575", "title": "Haichemydidae", "text": ""}
{"id": "55576", "revid": "56817", "url": "https://gl.wikipedia.org/wiki?curid=55576", "title": "Lindholmemydidae", "text": ""}
{"id": "55579", "revid": "127505", "url": "https://gl.wikipedia.org/wiki?curid=55579", "title": "Cabeceira", "text": "A cabeceira ou testeira \u00e9 un moble que se pega \u00e1 parte da cama onde se deita a cabeza. Antigamente usado para illarse do fr\u00edo e da humidade, o seu uso moderno \u00e9 o est\u00e9tico. Normalmente conta cuns p\u00e9s independentes dos da cama para estabilizarse, a\u00ednda que vai pegado entre a cama e a parede.\nHistoria.\nHistoricamente, as cabeceiras serv\u00edan para illar as camas das correntes de aire e do fr\u00edo en edificios menos illados, estaban feitas de madeira mellor illante t\u00e9rmico ca pedra ou o ladrillo. Constru\u00eddos para crear espazo baleiro contra a parede (facendo os piares extremos m\u00e1is grosos), permit\u00edan que o aire m\u00e1is fr\u00edo baixase ao chan en lugar de sobre a cama.\nHoxe, en residencias con mellor calefacci\u00f3n e illamento, as cabeceiras cumpren principalmente unha funci\u00f3n est\u00e9tica, as\u00ed como funci\u00f3ns pr\u00e1cticas menores, como evitar que as almofadas se caian da cama. Poden inclu\u00edr espazo para almacenar libros e bens persoais, e comodidades como luces ou tel\u00e9fonos. As cabeceiras das camas hospitalarias poden incorporar funci\u00f3ns de coidados cr\u00edticos."}
{"id": "55580", "revid": "23204", "url": "https://gl.wikipedia.org/wiki?curid=55580", "title": "San Bieito", "text": "O nome de San Bieito p\u00f3dese referir aos seguintes santos do cristianismo:\nComo top\u00f3nimo, San Bieito pode referirse a:\nD\u00e1 nome aos seguintes templos ou celebraci\u00f3ns relixiosas:"}
{"id": "55581", "revid": "1131", "url": "https://gl.wikipedia.org/wiki?curid=55581", "title": "San Bernardo", "text": ""}
{"id": "55582", "revid": "56817", "url": "https://gl.wikipedia.org/wiki?curid=55582", "title": "ELA", "text": "ELA pode referirse a:"}
{"id": "55583", "revid": "98629", "url": "https://gl.wikipedia.org/wiki?curid=55583", "title": "Dereito de pernada", "text": "O dereito de pernada (en lat\u00edn vulgar medieval, \"ius primae noctis\", \u00abdereito da primeira noite\u00bb; en ingl\u00e9s \u00fasase a expresi\u00f3n francesa Droit de seigneur, a\u00ednda que en franc\u00e9s \u00e9 m\u00e1is acertada a locuci\u00f3n Droit de cuissage) foi un dereito feudal que teoricamente establec\u00eda a potestade se\u00f1orial de ter relaci\u00f3ns sexuais (e polo tanto a gozar da s\u00faa virxindade) con toda doncela serva do seu feudo, que fora casar cun dos seus servos. Este presunto dereito tivo vixencia durante a Idade Media da Europa Occidental (a\u00ednda que hai paralelismos noutras partes do mundo) como compo\u00f1ente do modo de produci\u00f3n feudal. O Dicionario da Real Academia Galega (DRAG) recolle a acepci\u00f3n estrita que acabamos de enunciar, pero tam\u00e9n engade unha segunda acepci\u00f3n coloquial, m\u00e1is ampla, referente ao abuso de autoridade.\nDado que non apareceron documentos legais acerca deste presunto privilexio feudal, discutiuse moito sobre a s\u00faa natureza real. Basicamente hai quen acepta que se trata dun dereito se\u00f1orial tal cal o define a historiograf\u00eda tradicional, inclu\u00edda a agresi\u00f3n sexual na noite de vodas; outros, en cambio, pensan que era un ritual simb\u00f3lico de submisi\u00f3n que se saldaba co pagamento dunha taxa en especie ou met\u00e1lico e unha cerimonia; hainos, por fin, que aceptan que o abuso sexual era un feito social (non referido \u00e1s vodas, a\u00ednda que si \u00e1 servidume feudal), pero non un dereito: m\u00e1is ben o reflexo da dominaci\u00f3n dunha clase privilexiada e da baixa consideraci\u00f3n que se ti\u00f1a da muller na \u00e9poca.\nOrixe posiblemente ancestral.\nProp\u00faxose que o \"Dereito de Pernada\" ser\u00eda un uso ou costume de tradici\u00f3n moi antiga (non se sabe se prerromana, pag\u00e1 ou xerm\u00e1nica, pero, en todo caso, \u00e9 allea ao dereito can\u00f3nico).\nCertos especialistas ap\u00f3ianse en paralelismos etol\u00f3xicos para buscarlle unha explicaci\u00f3n, a partir do feito comprobado de que, en moitas especies, os machos loitan pola supremac\u00eda no grupo, para as\u00ed asegurar a descendencia.\nEste paralelismo \u00e9 m\u00e1is estreito no caso de certos primates antropoides, especialmente os chimpanc\u00e9s, en cuxas comunidades se detectou unha clara estratificaci\u00f3n social na que un macho dominante (ou \u00abmacho alfa\u00bb) se asegura a c\u00f3pula con todas as femias ao seu cargo.\nTam\u00e9n hai paralelismos etnogr\u00e1ficos. Talvez os rituais de iniciaci\u00f3n sexual levados a cabo orixinalmente por un membro importante da comunidade -\u00e1s veces, a nai, outras un xam\u00e1n, ata un h\u00f3spede importante-. Hai ritos de fecundidade e de desfloraci\u00f3n testemu\u00f1ados nas Illas Marquesas (Pac\u00edfico Sur) e relatos de cerimoniais similares en culturas precolombianas; tam\u00e9n na India e en \u00c1frica. Certos viaxeiros do s\u00e9culo XVI describ\u00edan, neste tipo de ritos de iniciaci\u00f3n, o emprego de idoli\u00f1os \"ad hoc\" (polo que se insinuou que algunhas das venus paleol\u00edticas -por exemplo, a Venus de Willendorf- servir\u00edan neste tipo de pr\u00e1cticas).\nA\u00ednda que se chegou a propor que, no feudalismo, o oficiante do ritual ser\u00eda substitu\u00eddo pola persoa de m\u00e1is alto rango estamental (isto \u00e9, o se\u00f1or feudal), tal afirmaci\u00f3n parece unha extrapolaci\u00f3n simplista para a que non se obtiveron probas e, ata, alg\u00fans estudosos soste\u00f1en que o ritual prenupcial de desfloraci\u00f3n \u00e9 algo moi distinto, ata oposto, ao dereito de pernada medieval.\nFontes cl\u00e1sicas.\n\u00c9 patente a semellanza con certos mitos cl\u00e1sicos gregos nos que os deuses abusan sexualmente dos humanos, sen que iso supuxese, necesariamente, unha \"humillaci\u00f3n\". De feito, a mi\u00fado, os fillos que resultaban destas uni\u00f3ns eran \"heroes\" (no sentido etimol\u00f3xico da palabra: \u1f25\u03c1\u03c9\u03c2, \u00e9 dicir, semideuses, non necesariamente virtuosos), e permit\u00edan a certas estirpes ilustres defender a s\u00faa ascendencia divina. De todos co\u00f1ecido \u00e9 que a familia de Xulio C\u00e9sar (a dinast\u00eda Xulio-Claudia) pretend\u00eda descender da deusa Venus a trav\u00e9s de Eneas o troiano.\nAlg\u00fans escritores cl\u00e1sicos poder\u00edan referirse a este suposto \"dereito da primeira noite\", por exemplo Her\u00f3doto (s\u00e9culo IV a.C.) no seu 4\u00ba Libro sobre a Historia (), relata certos feitos acerca da tribo l\u00edbica dos Adirm\u00e1quidas, dos que se dic\u00eda que era costume \"\u00abpresentar ao rei todas as doncelas que est\u00e1n para casar, e se algunha lle agrada, el \u00e9 o primeiro en co\u00f1ecela\u00bb\". Outro fil\u00f3sofo grego, Her\u00e1clides P\u00f3ntico (s\u00e9culo IV\u00a0a.\u00a0C.) f\u00e1lanos do goberno desp\u00f3tico da illa de Cefalonia, cuxo tirano esix\u00eda ser o primeiro en xacer coas noivas o d\u00eda da s\u00faa voda.\nO romano Valerio M\u00e1ximo (s\u00e9culo I) describe un dos presuntos costumes impostos na revolta de escravos de Volsini: \"\u00abNing\u00fan home libre poder\u00e1 casar cunha doncela que non sexa desflorada previamente por un escravo\u00bb\" \nTeor\u00eda da orixe xerm\u00e1nica.\nNon hai ningunha seguridade sobre a s\u00faa orixe, pero alg\u00fans documentos relacionan o dereito de pernada con certos costumes xerm\u00e1nicos; concretamente o chamado \"\u00abBeilager\u00bb\" (anterior \u00e1 ca\u00edda do Imperio Romano), que foi traducido ao lat\u00edn vulgar como \"Mundium\" ou \u00abMunt\u00bb e que, entre outras moitas cousas, reservaba simbolicamente, para o se\u00f1or da sippe, a primeira c\u00f3pula coa noiva. O \"Beilager xerm\u00e1nico\" era unha parte tan importante do matrimonio, que ata en certas rexi\u00f3ns foi parcialmente incorporado \u00e1 uni\u00f3n eclesi\u00e1stica. En sentido estrito, o \"Beilager xerm\u00e1nico\" consist\u00eda no dereito do se\u00f1or de compartir a cama coa recentemente casada, dereito que este perder\u00eda a cambio dun pago en met\u00e1lico. A mi\u00fado as esixencias do se\u00f1or eran maiores cando un servo pretend\u00eda casar cunha noiva de condici\u00f3n superior: se o servo se v\u00eda obrigado a pedir prestada a cantidade estipulada no \"Mundium\" ao seu propio amo iso implicaba a degradaci\u00f3n social da noiva, do seu fogar e at\u00e9 da s\u00faa familia, que pasaban \u00e1 xurisdici\u00f3n se\u00f1orial.\nEn calquera caso, \u00e9 case seguro que un acto sexual aut\u00e9ntico entre o se\u00f1or e a noiva non formaba parte do proceso legal da uni\u00f3n. Simplemente, era un s\u00edmbolo que non outorgaba ning\u00fan dereito marital. Pero o concepto do privilexio sobre a primeira noite perpetuouse na \u00e9poca feudal, a\u00ednda que sempre asociado a impostos ou tributos que recibiron nomes locais, como o \"merchet\", o \"cullagium\" ou o \"vadimonium\", entre outros..\nProbas documentais directas e indirectas.\nComo se mencionou, os investigadores non atoparon ningunha lei medieval que recollese a prerrogativa do \"Ius primae noctis\"; pero existen documentos escritos oficiais de diversa \u00edndole, ata recompilaci\u00f3ns lexislativas, datables polo menos a partir do s\u00e9culo VIII:\nEstas probas seica confirmar\u00edan a existencia dun aut\u00e9ntico \"Dereito de Pernada\", por m\u00e1is que a lei do silencio parece correr un manto de escurantismo sobre a natureza real deste fen\u00f3meno. Pero dous dos catro casos, os procedentes de territorios ib\u00e9ricos, son prohibici\u00f3ns nas que non se pode confirmar se exist\u00eda un dereito se\u00f1orial reco\u00f1ecido legalmente ou, m\u00e1is ben, un mal costume herdado de tempos inmemoriais (no que, ao parecer, cr\u00edan tanto campesi\u00f1os como se\u00f1ores e que era moi dif\u00edcil de desarraigar). Como dir\u00eda Matilda Joslyn Gage en 1893: \"\u00abAs mentes do pobo foran corrompidas ao longo dos s\u00e9culos con estas doutrinas\" [...] \"a muller, sempre oprimida, deb\u00eda proporcionar solaz a uns homes afeitos \u00e1 violencia e a obter pracer no sufrimento alleo\u00bb\"\nOs abusos sexuais como feito, pero non como dereito.\n\u00c9 posible que poida discutirse, como veremos m\u00e1is adiante, se o \"Dereito de Pernada\" era algo simb\u00f3lico ou unha aut\u00e9ntica agresi\u00f3n sexual e moral; o que si \u00e9 indiscutible que na Idade Media exist\u00eda o costume (non reco\u00f1ecido, por suposto) de violar mulleres de estamentos inferiores. Non estariamos estritamente falando do \"Dereito de Pernada\", pero si dun acto de dominaci\u00f3n machista, social e criminal.\nOs servos, polo menos ao principio, admit\u00edano como un mal necesario, amparado por unha tradici\u00f3n consuetudinaria. Xa que logo non s\u00f3 se trata dunha violaci\u00f3n, que o \u00e9, sen\u00f3n que \u00eda acompa\u00f1ada dunha coacci\u00f3n moito m\u00e1is profunda.\nA instituci\u00f3n do matrimonio can\u00f3nico entre servos feudais foi reco\u00f1ecida bastante tarde, no s\u00e9culo XII. Ata ent\u00f3n era un privilexio dos se\u00f1ores (os matrimonios campesi\u00f1os eran, m\u00e1is ben, uni\u00f3ns civ\u00eds coa conformidade dos pais e dos l\u00edderes da comunidade). Cando a Igrexa reco\u00f1ece que o matrimonio entre os alde\u00e1ns \u00e9 bendicido por Deus \u00e9 a muller a que se beneficia m\u00e1is, ao ser case o \u00fanico cerimonial no que act\u00faa como unha igual. Por iso, no momento en que ela se sente bendicida por Deus, no momento m\u00e1is legal da s\u00faa vida, a humillaci\u00f3n que supuxese o \"Dereito de Pernada\" multiplic\u00e1base ata l\u00edmites dif\u00edciles de comprender hoxe d\u00eda.\nA partir deste reco\u00f1ecemento do matrimonio can\u00f3nico para os servos feudais as cousas comezan a cambiar. Os abusos se\u00f1oriais van perdendo aceptaci\u00f3n social, os campesi\u00f1os toman conciencia da s\u00faa dignidade persoal e de que esta non \u00e9 patrimonio da nobreza. Por iso os abusos sexuais, ademais de crimes, comezan a considerarse afrontas moi graves e, loxicamente, desembocan en revoltas populares contra o se\u00f1or.\nPrecisamente as cr\u00f3nicas e os escritos recollidos sobre estas sedici\u00f3ns proporcionan a m\u00e1is rica documentaci\u00f3n sobre os abusos sexuais institucionalizados pola nobreza. Moitos campesi\u00f1os atr\u00e9vense a denunciar a s\u00faa situaci\u00f3n e mesmo a esixir reparaci\u00f3ns. O caso \u00e9 que ao romper a \u201clei do silencio\u201d, ao enfrontarse ao problema abertamente, o campesi\u00f1o traspasa os l\u00edmites do encubrimento, obtendo as\u00ed a mellor arma para acabar co abuso do nobre.\n\u00c9 ent\u00f3n cando o que vi\u00f1a consider\u00e1ndose un \"mal costume\" (aceptado tacitamente), un dereito, ata un privilexio feudal, pasa a converterse, simplemente, nun crime: nunha \"malfeitor\u00eda se\u00f1orial\". Estariamos, pois, ante un feito lamentable, pero non ante un dereito. Algo que, ademais, non ten relaci\u00f3n algunha con rituais de desfloraci\u00f3n, nin con cerimonias ancestrais asociadas ao matrimonio, sen\u00f3n caprichos dun se\u00f1or descontrolado e incapaz de respectar a lei e a dignidade das persoas ao seu cargo.\nEntre as rebeli\u00f3ns campesi\u00f1as m\u00e1is co\u00f1ecidas e dilatadas est\u00e1 a dos Campesi\u00f1os de Remensa en Catalu\u00f1a (entre 1440 e 1486), os cales fan unha relaci\u00f3n de agravios entre os que figuran os abusos sexuais.\nA fuxida ou a liberaci\u00f3n de remensas a causa do abuso dos seus se\u00f1ores deu lugar \u00e1 fundaci\u00f3n de vilas libres, como \u00e9 o caso de Vilanova i la Geltr\u00fa (Barcelona), grazas \u00e1 Carta de poboaci\u00f3n concedida polo rei Xaime I o Conquistador.\nCaso m\u00e1is concreto \u00e9 o ocorrido en Carballo Torto, Aranga (A Coru\u00f1a), onde un xu\u00edz real relataba: \nEste episodio enlaza coas ulteriores revoltas dos irmandi\u00f1os galegos, que, en 1467-1469, qu\u00e9ixanse por escrito de numerosas violaci\u00f3ns, non s\u00f3 por parte do seu se\u00f1or, sen\u00f3n tam\u00e9n por parte dos seus comandados. Unha das actividades m\u00e1is co\u00f1ecidas dos irmandi\u00f1os \u00e9 a derriba de castelos; neste sentido citamos o seguinte texto: \"\u00abTestimonia un cl\u00e9rigo que el Duque derroc\u00f3 la fortaleza de Marceo por dous abades que lle durmian con las damas e acoll\u00e9ronse a la fortaleza\u00bb\"\n\u00c9 moi co\u00f1ecida a queixa dos veci\u00f1os de Allariz contra os abusos de Don Juan Alfonso Pimentel, irm\u00e1n do conde de Benavente. O concello enviou un informe ao rei Henrique III sinalando a falta de respecto aos foros da vila, nomeando oficiales, monopolizando vendas e cobrando gabelas inusitadas, xunto a iso, engaden que o citado conde \"\u00abten\u00eda consigo en la dicha fortaleza algunos criados e parientes suyos y les consent\u00edan que matasen ombres y llevasen mujeres casadas e que matasen despu\u00e9s aquellos que las llevaban a sus maridos e por aquella cabsa en la dicha villa se han desfecho ocho o nueve casas de oficiales\u00bb\". En Castela tam\u00e9n hai exemplos concretos nos que os \"Malos Usos\" van unidos aos abusos sexuais\nOutros incidentes destacables son o de Fadrique Enr\u00edquez, Conde de Trast\u00e1mara, Duque de Arjona, que morreu axustizado por Xo\u00e1n II en 1430 por mor das s\u00faas \"malfeitor\u00edas \". Ou o asunto de Don Rodrigo de Luna, arcebispo de Santiago de Compostela e sobri\u00f1o do co\u00f1ecido condestable, \u00c1lvaro de Luna, sobre o que ca\u00eda unha acusaci\u00f3n de pr\u00e1ctica do dereito de pernada en 1458, e que foi expulsado perdendo a vida en estra\u00f1as circunstancias en 1560. Segundo as investigaci\u00f3ns de Carlos Barros esta ser\u00edao \u00faltimo destes delitos dos que temos referencia, xa que en torno a 1458 o seu uso e ritual \"perdera xa toda trazas de consenso social\". Co inicio da revolta irmandi\u00f1a en 1467 a pr\u00e1ctica deste rito no seu sentido orixinario e feudal xa non exist\u00eda como tal.\nEste episodio enlaza coas ulteriores revoltas dos irmandi\u00f1os galegos, que, en 1467-1469, qu\u00e9ixanse por escrito de numerosas violaci\u00f3ns, non s\u00f3 por parte do seu se\u00f1or, sen\u00f3n tam\u00e9n por parte dos seus comandados. Unha das actividades m\u00e1is co\u00f1ecidas dos irmandi\u00f1os \u00e9 a derriba de castelos; neste sentido citamos o seguinte texto: \"\u00abTestimonia un cl\u00e9rigo que el Duque derroc\u00f3 la fortaleza de Marceo por dous abades que lle durmian con las damas e acoll\u00e9ronse a la fortaleza\u00bb\"\nPoder\u00edanse citar m\u00faltiples exemplos, pero non podemos terminar a ep\u00edgrafe sen mencionar o caso de Fuente Obejuna, ocorrido realmente en 1476. Al\u00ed, o despotismo do comendador da Orde de Calatrava (o monxe e soldado Fern\u00e1n G\u00f3mez de Guzm\u00e1n) \u00e9 o detonante dunha traxedia recolleita, inicialmente, polos cronistas desta orde militar e inmortalizada, posteriormente, por Lope de Vega en 1619.\nCon todo, non debemos perder a perspectiva: a inmensa maior\u00eda das queixas de campesi\u00f1os ref\u00edrese \u00fanica e exclusivamente a abusos econ\u00f3micos ou laborais. Os nobres procuraban o beneficio, o poder e prexudicar aos seus rivais, e moi raramente aparecen nos documentos queixas de car\u00e1cter sexual (nas Cortes de Guadalaxara de 1390 dise o seguinte: \"\u00abacaes\u00e7e muchas vezes que prenden e matan e fieren a los labradores e vasallos de aquellos contra quien han las enemistades e mal queren\u00e7ia, e les derriban e queman las casas, e les toman sus bienes, e les fazen otros muchos males e dannos e desaguisados;...\u00bb.\".\nMito e realidade.\nPolo momento, parece innegable a existencia do abuso sexual, pero non dentro do \"Dereito de Pernada\" ao que, segundo aseguran alg\u00fans historiadores, se deu demasiada relevancia. Non se trata, pois, dunha realidade hist\u00f3rica, sen\u00f3n m\u00e1is ben dun mito pol\u00edtico, literario e -ultimamente- cinematogr\u00e1fico, que, como moito, aparece en publicaci\u00f3ns de escasa solvencia. Os diversos intentos para demostrar a s\u00faa existencia conducen sempre ao mesmo calexo sen sa\u00edda: a falta de probas cient\u00edficas, nin para demostralo nin para refutalo. Segundo eles, o \"Ius primae noctis\" non era m\u00e1is que unha cerimonia, sen consecuencias sexuais, que incluir\u00eda unha serie de actos simb\u00f3licos de submisi\u00f3n e humillaci\u00f3n, xunto cun pago en especie ou en met\u00e1lico, que, dalg\u00fan modo, serv\u00edan para salientar a superioridade se\u00f1orial ou ben para referendar oficialmente a uni\u00f3n, ao ser esta bendicida polo l\u00edder da comunidade.\nFronte \u00e1 carencia de documentos relevantes sobre o \"Dereito de Pernada\", os historiadores dispo\u00f1en de numerosos datos que confirman que, nun se\u00f1or\u00edo feudal, o servo necesitaba o permiso do seu se\u00f1or, para o que deb\u00eda, cando menos, pagar un tributo. Concretamente, en Inglaterra e Gales este denomin\u00e1base Merchet e, en Francia, recib\u00eda o nome oficial de Formariage, a\u00ednda que \u00e1s veces aparece nos documentos, en lat\u00edn vulgar, como \"cullagium\" (que, en sentido extenso, significa colecta, pero a vulgarizaci\u00f3n da linguaxe e a s\u00faa homonimia coa anatom\u00eda humana favoreceron unha interpretaci\u00f3n caricaturizada do termo).\nEn [[Espa\u00f1a]], esta taxa polo matrimonio recibiu varios nomes, entre eles Firma do Spolii (para os \"remensas\"), a cantidade que o se\u00f1or recibe do pall\u00e9s por hipotecar as terras que cultiva como garant\u00eda do dote da s\u00faa muller. E, como non!, o propio \"dereito de Pernada\". Ata agora non se mencionou que pode significar \"Pernada\", ou de onde pode vir esa expresi\u00f3n; pois ben, non significa outra cousa que \"patada\". A\u00ednda que, polas descrici\u00f3ns, parece que se trata de empuxar \u00e1 noiva sobre a cama e pisala, en sinal de superioridade:\nO cobro de taxas polo matrimonio era moito menos insultante que os abusos sexuais. Con todo, ao consolidarse o matrimonio relixioso, quedaba claro que o [[dereito can\u00f3nico]] estaba por encima de calquera [[costume|uso]] ou [[Foro (contrato)|foro]] ancestral e que, se [[Deus]] e a [[Igrexa cat\u00f3lica|Igrexa]] bendic\u00edan a uni\u00f3n, sobraba a intervenci\u00f3n da [[nobreza]]; por iso que o ritual -sexa cal for o seu nome- comezou a ser visto como outro m\u00e1is dos [[Malos usos se\u00f1oriais]]. A\u00ednda que esa non \u00e9 a causa fundamental do seu desprestixio...\nA interpretaci\u00f3n pexorativa e falseada do \"dereito de Pernada\" ten a s\u00faa orixe na [[ilustraci\u00f3n]], cando os intelectuais burgueses loitaban polo dereito a intervir no goberno das s\u00faas comunidades, base\u00e1ndose en que, a pesar de pagar grandes sumas impositivas, estaban discriminados das decisi\u00f3ns pol\u00edticas. En cambio, a [[nobreza]] perdera a xustificaci\u00f3n da s\u00faa preeminencia: non pagaba impostos, ti\u00f1a unha importante influencia pol\u00edtica e, ademais, elud\u00eda os seus deberes militares (ao profesionalizarse o ex\u00e9rcito). Os novos ideais, imperantes no [[ilustraci\u00f3n|S\u00e9culo das Luces]], primaban o esforzo persoal e entraban en contradici\u00f3n coa existencia de privilexios. Os fil\u00f3sofos ilustrados iniciaron unha campa\u00f1a de desprestixio contra os nobres sacando a relucir todas as inxustizas hist\u00f3ricas que cometeran; para iso non dubidaron en terxiversar a realidade de certos fen\u00f3menos hist\u00f3ricos, entre eles o que nos interesa, o \"Dereito de Pernada\". Os panfletos xurdidos por mor da [[Revoluci\u00f3n francesa]] fixeron o resto.\n, fil\u00f3sofos, historiadores e literatos, como un medio para alterar o xu\u00edzo popular, como unha \"moeda de cambio\" para fins pol\u00edticos.\nUnha cousa \u00e9 aceptar que existiu a dominaci\u00f3n consuetudinaria, (do home sobre a muller e do se\u00f1or sobre o servo) e, outra, \u00e9 consideralo un dereito formalmente recollido polas leis.\nO dereito de pernada en obras de ficci\u00f3n.\nSendo moi pouco estrito, e admitindo as diversas connotaci\u00f3ns coloquiais do \"dereito de Pernada\", podemos citar obras como as seguintes:\n \n Xa falamos de que se inspira nun drama real. Neste caso citamos un fragmento do Acto I, Escena III: \nO capit\u00e1n Don \u00c1lvaro de Ataide (de orixe nobre) \u00e9 aloxado na casa do labrador rico de [[Zalamea de la Serena]], Pedro Crespo, onde co\u00f1ece \u00e1 s\u00faa filla Isabel \u00e1 que viola. O caso non \u00e9 de \"dereito de Pernada\", pero \u00e9 un claro exemplo de \"malfetr\u00eda\" se\u00f1orial na que o nobre non considera a honra do campesi\u00f1o nin da s\u00faa filla. O delito \u00e9 denunciado pero s\u00f3 o rei ([[Filipe II de Espa\u00f1a|Filipe II]]) ten xurisdici\u00f3n, como se comentou que determina a tradici\u00f3n destes crimes desde os tempos de [[Afonso X de Castela|Afonso X]]. \u00c9 unha forma de encubrir este tipo de delitos. O campesi\u00f1o non s\u00f3 esixe que se te\u00f1a en conta a s\u00faa dignidade como ser humano (est\u00e1 disposto a pechar, \u00e9 dicir, cumprir coas s\u00faas obrigaci\u00f3ns fiscais, pero as demais servidumes son \"Malos usos\" esquecidos, de a\u00ed a famosa frase do alcalde: \"\u00abAl rey la hacienda y la vida se han de dar; pero el honor es patrimonio del alma, y al alma s\u00f3lo es de Dios\u00bb\"); tam\u00e9n esixe a s\u00faa potestade para castigar o criminal, negando a s\u00faa preeminencia social. Agora ofrecemos un fragmento da Xornada III, Escena XVII:\n[[Ficheiro:Ramberg figaro 1.jpg|miniatura|150px|\"As vodas de F\u00edgaro\", acto III; O Conde e Susanna.]]\nV\u00e9xase tam\u00e9n.\nLigaz\u00f3ns externas.\n[[Categor\u00eda:Historia do dereito]]\n[[Categor\u00eda:Feudalismo]]\n[[Categor\u00eda:Artigos destacados]]"}
{"id": "55584", "revid": "17467", "url": "https://gl.wikipedia.org/wiki?curid=55584", "title": "Organizaci\u00f3n de Naci\u00f3ns e Pobos non Representados", "text": ""}
{"id": "55585", "revid": "10599", "url": "https://gl.wikipedia.org/wiki?curid=55585", "title": "FAC", "text": ""}
{"id": "55586", "revid": "98629", "url": "https://gl.wikipedia.org/wiki?curid=55586", "title": "Front d'Alliberament de Catalunya", "text": "O Front d\u2019Alliberament de Catalunya ou Front d\u2019Alliberament Catal\u00e0 (FAC) foi a primeira organizaci\u00f3n armada que defend\u00eda as teses dos movementos de liberaci\u00f3n nacional de influencia marxista-leninista nos Pa\u00edses Catal\u00e1ns, nada en 1969. O FAC, que vaise definir como unha organizaci\u00f3n que loitaba pola liberaci\u00f3n nacional e de clases, nace coa uni\u00f3n de independentistas veter\u00e1ns que provi\u00f1an do Consell Nacional Catal\u00e0 (CNC) e xoves independentistas que provi\u00f1an das excursi\u00f3ns das Xuventudes Obreiras de Estat Catal\u00e0. Nun principio tan s\u00f3 fan algunhas pintadas pero, aproveitando as excursi\u00f3ns \u00f3 Garraf e \u00f3 Montseny, o sector m\u00e1is novo da organizaci\u00f3n vai comezar a proverse de explosivos e das primeiras armas.\nC\u00f3mpre ter en conta que, do mesmo xeito que o Front Nacional de Catalunya, o FAC priorizaba a acci\u00f3n sobre a ideolox\u00eda e a estratexia. A t\u00e1ctica do Front d\u2019Alliberament de Catalunya consist\u00eda na creaci\u00f3n de grupos armados que ti\u00f1an que forzar a situaci\u00f3n para tratar de provocar unha insurrecci\u00f3n armada do pobo catal\u00e1n.\nRespecto \u00e1 s\u00faa ideolox\u00eda, os militantes pensaban que a loita nacional e social \u00edan unidas. Por outra banda, tam\u00e9n inclu\u00edan a posibilidade dunha unificaci\u00f3n de t\u00f3dolos Pa\u00edses Catal\u00e1ns se o movemento prosperaba nos outros territorios. Por\u00e9n, O Front d'Alliberament Catal\u00e1 tan s\u00f3 tivo implantaci\u00f3n no Principado de Catalu\u00f1a.\nEntre 1969 e 1972 o FAC vai realizar m\u00e1is de cen atentados. Estas acci\u00f3ns realiz\u00e1banse contra instituci\u00f3ns de todo tipo pr\u00f3ximas \u00f3 r\u00e9xime franquista, como o diario La Vanguardia, os Xulgados, emisoras de TVE, cuarteis da Garda Civil e oficinas de Facenda, pero, \u00f3 mesmo tempo, procur\u00e1base non causar mortes. O primeiro atentado co\u00f1ecido foi o 15 de outubro de 1970 contra as oficinas de Radio Nacional de Espa\u00f1a no Paseo de Gracia de Barcelona. O D\u00eda da Victoria de 1971 dinamitaron o cruzamento ferroviario da praza das Gl\u00f2ries, paralizando os trens todo o d\u00eda. En 1972, foron detidos os militantes Carles Garcia Sol\u00e9 e Ramon Llorca, e os demais marcharon \u00f3 exilio. En 1974 foi detido Pere Mora Le\u00f3n en Santa Coloma de Gramenet.\nEn 1973 o FAC vai experimentar unha profunda transformaci\u00f3n interna. Segundo Jaume Renyer:\nEste \u00faltimo partido era de ideolox\u00eda mao\u00edsta. Isto foi debido \u00e1 incorporaci\u00f3n de militantes trostskistas e de Esquerda Revolucionaria da \u00e1rea de Terrassa e Sabadell. O Front d\u2019Alliberament de Catalunya distribu\u00eda unha publicaci\u00f3n chamada \"Catalunya Roja\".\nEn 1976 vaise crear o Movemento Revolucionario de Catalu\u00f1a (MRC) que pretend\u00eda ser o brazo pol\u00edtico do FAC. Coa democracia o FAC vai desaparecer de feito en 1977 e o seu brazo pol\u00edtico, o MRC, nos mesos seguintes."}
{"id": "55587", "revid": "98629", "url": "https://gl.wikipedia.org/wiki?curid=55587", "title": "Alsacia-Lorena", "text": "Alsacia-Lorena (en alem\u00e1n: \"Reichsland Elsa\u00df-Lothringen\", xeralmente \"Elsass-Lothringen\") foi unha entidade territorial creada polo Imperio alem\u00e1n en 1871 trala anexi\u00f3n da maior parte de Alsacia e partes de Lorena na Guerra franco-prusiana. A parte de Alsacia estaba no val do Rin, na beira occidental, e \u00f3 leste da Cordilleira dos Vosgos. A secci\u00f3n de Lorena atop\u00e1base na parte alta do Val de Mosela, \u00f3 norte dos Montes Vosgos.\nA rexi\u00f3n volveuse parte de Francia Oriental en 921 durante o reinado do Rei Lu\u00eds o Xerm\u00e1nico, e m\u00e1is tarde ser\u00eda parte do Sacro Imperio Romano Xerm\u00e1nico. Foi gradualmente anexada polo Reino de Francia despois da Paz de Westfalia en 1648. Despois da Guerra Franco-prusiana, o Tratado de Frankfurt devolveu a \u00e1rea baixo o control xerm\u00e1nico como parte do recentemente creado Imperio alem\u00e1n en 1871.\nA curta independencia trala primeira guerra mundial rematou coa chegada das tropas francesas en 1918 e polo Tratado de Versalles de 1919, polo que o territorio foi devolto a Francia. A \u00e1rea foi anexada pola Alema\u00f1a Nazi en 1940, pero volveu a control franc\u00e9s en 1945 coa fin da segunda guerra mundial e permaneceu como parte de Francia dende ent\u00f3n.\nO territorio estaba composto polo 93% de Alsacia (7% permaneceu franc\u00e9s) e o 26% de Lorena (74% permaneceu franc\u00e9s). Por raz\u00f3ns hist\u00f3ricas, as disposici\u00f3ns legais espec\u00edficas seguen a ser aplicadas neste territorio, propia e legalmente co\u00f1ecido como Alsacia-Mosela.\nHistoria.\nHistoria antiga e medieval.\nSempre vencellada estreitamente co R\u00edo Rin que forma a s\u00faa fronteira oriental, Alsacia ten sido unha rexi\u00f3n fronteiriza en case toda a s\u00faa historia. Foi conquistada inicialmente por Xulio C\u00e9sar no s\u00e9culo I a. C. e mant\u00edvose como parte da provincia romana de Prima Germania polos seguintes seis s\u00e9culos. A rexi\u00f3n foi conquistada polos alam\u00e1ns, no s\u00e9culo V da nosa era e m\u00e1is tarde por Clodoveo I e os francos en 496. Baixo a influencia dos seus sucesores merovinxios, os habitantes foron cristianizados.\nNo s\u00e9culo IX, a rexi\u00f3n volveuse parte do centro do Imperio Carolinxio de Carlomagno. Cando os netos de Carlomagno dividiron o seu Imperio no Tratado de Verd\u00fan de 843, a rexi\u00f3n estaba na metade de Lorena (Lotarinxia), parte dunha estreita franxa central outorgada a Lothar con reinos falantes de alem\u00e1n e franc\u00e9s a \u00e1mbolos dous lados. O novo reino non durou moito e a rexi\u00f3n que co tempo converter\u00edase en Alsacia uniuse \u00f3 Sacro Imperio Romano Xerm\u00e1nico como parte do ducado de Suabia no Tratado de Meersen en 870. Arredor desta \u00e9poca a rexi\u00f3n enteira comezou a fragmentarse nun gran n\u00famero de se\u00f1or\u00edos seculares e eclesi\u00e1sticos, unha situaci\u00f3n que perdurou at\u00e9 o s\u00e9culo XVII e foi un proceso com\u00fan en Europa.\nUnha das familias seculares m\u00e1is poderosas de Suabia era a de Staufen ou Hohenstaufen. En 1152, esta familia colocou \u00f3 seu membro l\u00edder no trono alem\u00e1n co nome de Federico I Barbavermella. Federico foi instrumental na recuperaci\u00f3n da monarqu\u00eda dende a s\u00faa disipaci\u00f3n despois da Querela das Investiduras. Parte da raz\u00f3n era a s\u00faa pol\u00edtica de acumular terras imperiais en apoio da monarqu\u00eda e en 1212, Alsacia foi organizada por primeira vez para ser unha delas. Federico estableceu a Alsacia como unha provincia (malia que non se empregaban as provincias, sen\u00f3n os prucoratios) para seren gobernada por ministeriais, unha crase non nobre de serventes civ\u00eds. A idea era que tal xente ser\u00eda m\u00e1is tratable e non distanciar\u00eda tanto o feudo da coroa f\u00f3ra do seu poder. A provincia ti\u00f1a unha soa corte provincial (Landgericht) e unha administraci\u00f3n central con sede en Haguenau.\nDurante o seu reinado, o Emperador Federico II designou \u00f3 bispo de Estrasburgo para administrar a Alsacia, pero a autoridade do bispo foi cuestionada polo Conde Rodolfo de Estrasburgo, quen recibiu os seus dereitos do fillo de Federico, Konrad IV. Stra\u00dfburg (\"Stra\u00dfe\" significa \"r\u00faa\", e \"burg\" significa \"fortificaci\u00f3n\"), que fora unha s\u00e9 episcopal dende o s\u00e9culo IV, comezou a medrar e converteuse na cidade m\u00e1is poboada e m\u00e1is importante comercialmente da rexi\u00f3n. En 1262, despois dunha prolongada disputa cos bispos gobernantes, os cidad\u00e1ns obtiveron o \"status\" de cidade imperial libre. Sendo unha escala na ruta comercial de Par\u00eds-Viena-Oriente, ademais dun porto na ruta do Rin que un\u00eda o sur de Alema\u00f1a e Su\u00edza cos Pa\u00edses Baixos, Inglaterra e Escandinavia, volveuse o centro pol\u00edtico e econ\u00f3mico da rexi\u00f3n. Cidades como Colmar e Haguenau tam\u00e9n comezaron a medrar en importancia econ\u00f3mica e obtiveron un tipo de autonom\u00eda semellante \u00f3 \"Dec\u00e1polo\" ou \"Dekapolis\", unha federaci\u00f3n de 10 cidades ou pobos libres.\nArredor desta \u00e9poca, o poder central de Alema\u00f1a diminu\u00edu despois de anos de aventuras imperiais en terras italianas, o que cedeu a hexemon\u00eda en Europa a Francia, que ti\u00f1a un poder centralizado dende fai tempo. Francia iniciou unha agresiva pol\u00edtica de expansi\u00f3n cara \u00f3 leste, primeiro cara \u00f3s R\u00edos R\u00f3dano e Mosa, e cando esas fronteiras foron acadadas, cara \u00f3 Rin. En 1299 incluso propuxeron unha alianza matrimonial entre a irm\u00e1 de Filipe IV de Francia e o fillo de Alberte I de Habsburgo, con Alsacia como dote; por\u00e9n, o acordo nunca realizouse. En 1307, o pobo de Belfort foi fretado polos Condes de Montb\u00e9liard.\nDurante o s\u00e9culo seguinte, Francia ser\u00eda esnaquizada militarmente debido \u00e1 Guerra dos Cen Anos con Inglaterra o que preveu por un tempo tendencias futuras nesta direcci\u00f3n. Trala consumaci\u00f3n da guerra, Francia foi libre de novo para buscar o seu desexo de acadar o Rin e en 1444 o ex\u00e9rcito franc\u00e9s apareceu en Lorena e Alsacia. Al\u00ed estableceron cuarteis de inverno, demandaron a submisi\u00f3n de Metz e Estrasburgo e lanzaron un ataque a Basilea.\nHistoria moderna.\nEn 1469, tralo Tratado de Saint Omer, a Alta Alsacia foi vendida polo Duque Sexismundo de Habsburgo a Carlos de Borgo\u00f1a, quen tam\u00e9n mandaba nos Pa\u00edses Baixos e Borgo\u00f1a. A\u00ednda que Carlos era o terratenente nominal, os impostos eran pagados \u00f3 emperador alem\u00e1n. O emperador foi quen de empregar estes impostos e un matrimonio din\u00e1stico no seu beneficio para recobrar o control absoluto da Alta Alsacia (\u00e1 parte dos pobos libres, pero inclu\u00edndo a Belfort) en 1477 cando volveuse parte do territorio particular da familia Habsburgo, quen tam\u00e9n eran soberanos hereditarios do Imperio. Un pouco despois, en 1515, o pobo de Mulhouse uniuse \u00e1 Confederaci\u00f3n Helv\u00e9tica, onde permanecer\u00eda at\u00e9 1798.\nPara a \u00e9poca da Reforma protestante no s\u00e9culo XVI, Estrasburgo era unha pr\u00f3spera comunidade, e os seus habitantes aceptaron o protestantismo rapidamente (1523). Martin Bucer foi un reformador protestante moi prominente na rexi\u00f3n. Os seus esforzos foron contrarrestados polos Habsburgos Romanos Cat\u00f3licos que tentaron erradicar a herex\u00eda na Alta Alsacia. Como resultado, Alsacia foi transformada nun mosaico de territorios cat\u00f3licos e protestantes. Por outro lado, M\u00f6mpelgard (Montb\u00e9liard), \u00f3 suroeste de Alsacia, pertencente \u00f3s Condes de W\u00fcrttemberg desde 1397, permaneceu como un enclave protestante en Francia at\u00e9 1793.\nEsta situaci\u00f3n prevaleceu at\u00e9 1639 cando a maior parte de Alsacia foi conquistada por Francia para previr que caera en mans dos Habsburgo de Espa\u00f1a que quer\u00edan un cami\u00f1o libre cara as s\u00faas valiosas e rebeldes posesi\u00f3ns nos Pa\u00edses Baixos. Isto ocorreu no maior contexto da Guerra dos Trinta Anos. As\u00ed, en 1646, acosados polos inimigos e para ga\u00f1ar liberdade de movemento en Hungr\u00eda, os Habsburgo venderon o seu territorio de Sundgau (parte da Alta Alsacia) a Francia, que o ocupara, pola suma de 1,2 mill\u00f3ns de t\u00e1leros. Deste xeito, cando as hostilidades por fin cesaron en 1648 co Tratado de Westfalia, a maior parte de Alsacia foise a Francia, con alg\u00fans pobos permanecendo independentes. As estipulaci\u00f3ns do tratado respecto a Alsacia foron extremadamente bizantinas e confusas; p\u00e9nsase que isto foi intencionadamente para que nin o rei de Francia nin o emperador xermano puideran ter un forte control sobre a rexi\u00f3n, pero que un se enfrontara \u00f3 outro, deste xeito asegur\u00e1ndolle un pouco de autonom\u00eda a Alsacia. Os partidarios desta teor\u00eda sinalan que as estipulaci\u00f3ns do tratado foron escritas polo plenipotenciario imperial Isaac Volmar, o antigo chanceler de Alsacia.\nA Guerra dos Trinta Anos (1618-1648) foi un dos peores per\u00edodos na historia de Alsacia e outras partes do sur de Alema\u00f1a. Provocou a morte e fuxida dun gran n\u00famero de poboadores (principalmente do campo), porque a terra foi sucesivamente invadida e devastada por moitos ex\u00e9rcitos (Imperiais, suecos, franceses etc). Despois de 1648 e at\u00e9 mediados do s\u00e9culo XVIII, numerosos inmigrantes chegaron de Su\u00edza, Alema\u00f1a, Austria, Lorena, Savoia e outras \u00e1reas. Entre 1671 e 1711 chegaron refuxiados anabaptistas de Su\u00edza, en especial de Berna. Estrasburgo volveuse un centro importante dos inicios do movemento anabaptista.\nFrancia consolidou a s\u00faa posesi\u00f3n cos Tratados de Nimega de 1679 que puxeron \u00f3s poboados baixo o seu control. En 1681, ocupou Estrasburgo nunha acci\u00f3n non provocada. Estes cambios territoriais foron reforzados no Tratado de Ryswick de 1679 que rematou coa Guerra dos Nove Anos (tam\u00e9n co\u00f1ecida como Guerra da Grande Alianza ou Guerra da Liga de Augsburgo), a\u00ednda que o Sacro Imperio Romano non aceptou nin asinou o documento at\u00e9 1697. Deste xeito Alsacia foi arrastrada dentro dos l\u00edmites de Francia. Por\u00e9n, Alsacia ti\u00f1a unha posici\u00f3n un tanto extraordinaria no Reino. A lingua alem\u00e1 segu\u00eda a ser empregada no goberno local; as escolas, a educaci\u00f3n e a Universidade Alem\u00e1 (Luterana) de Estrasburgo continuou a ser atendida por estudantes de Alema\u00f1a. O Edicto de Fontainebleau que legalizou a brutal supresi\u00f3n do protestantismo franc\u00e9s non foi aplicado en Alsacia e en contraste \u00f3 resto de Francia hab\u00eda unha relativa tolerancia relixiosa (a\u00ednda que as autoridades francesas tentaron promover o catolicismo e a Catedral Luterana de Estrasburgo tivo que ser entregada \u00f3s cat\u00f3licos en 1681). Hab\u00eda unha fronteira hist\u00f3rica \u00f3 longo dos Montes Vosgos co resto de Francia mentres que non hab\u00eda tal fronteira con Alema\u00f1a. Por estas raz\u00f3ns Alsacia permaneceu influenciada pola cultura alem\u00e1 e tam\u00e9n orientada economicamente cara a Alema\u00f1a ata a Revoluci\u00f3n Francesa.\nO ano de 1789 trouxo a Revoluci\u00f3n Francesa e con ela a primeira divisi\u00f3n de Alsacia nos departamentos de Alto e Baixo Rin. Moitos dos residentes de Sundgau fixeron \"peregrinaci\u00f3ns\" a lugares como Mariastein, preto de Basilea, en Su\u00edza, para realizar bautizos e vodas.\nDurante a derradeira d\u00e9cada do s\u00e9culo XVIII, moitos alsacianos estaban en contra dos Xacobinos e en contraste amos\u00e1banse amables cara as forzas invasoras de Austria e Prusia que buscaban destru\u00edr \u00e1 nacente rep\u00fablica revolucionaria. Cando o Ex\u00e9rcito Revolucionario Franc\u00e9s do Rin resultou vitorioso, decenas de milleiros fuxiron cara \u00f3 leste. Cando m\u00e1is tarde se lles permitiu volver (nalg\u00fans casos non antes de 1799), era com\u00fan atopar que as s\u00faas terras e lares foran confiscados. Estas condici\u00f3ns desfavor\u00e1beis conduciron a unha emigraci\u00f3n de centos de familias cara a novas terras vacantes no Imperio Ruso en 1803-1804 e novamente en 1808.\nEn resposta \u00e1 restauraci\u00f3n de Napole\u00f3n, en 1814 e 1815, Alsacia foi ocupada por tropas estranxeiras, inclu\u00edndo m\u00e1is de 280.000 soldados e 90.000 cabalos tan s\u00f3 no Baixo Rin. Isto tivo graves efectos no comercio e a econom\u00eda da rexi\u00f3n xa que as antigas rutas comerciais terrestres foron desviadas cara \u00f3s novos portos mar\u00edtimos do Mediterr\u00e1neo e do Atl\u00e1ntico.\nAo mesmo tempo, a poboaci\u00f3n estaba a medrar rapidamente, de 800.000 habitantes en 1814 a 914.000 en 1830 e a 1\u00a0067\u00a0000 en 1846. A combinaci\u00f3n de factores traduciuse en fames, falla de vivendas e falla de empregos para a mocidade. As\u00ed as cousas, non \u00e9 sorprendente que a xente emigrara, non s\u00f3 a Rusia, sen\u00f3n tam\u00e9n para tomar vantaxe dunha nova oportunidade ofrecida polo Imperio Austroh\u00fangaro. O Imperio conquistara recentemente terras no leste do Imperio Otom\u00e1n e ofreceu xenerosos termos para os colonos co fin de consolidar o seu control sobre as terras. Moitos alsacianos tam\u00e9n comezaron a embarcarse cara a Am\u00e9rica, onde despois de 1807 a importaci\u00f3n de escravos fora prohibida e eran requiridos novos traballadores para traballar nos campos de algod\u00f3n.\nDespois da guerra franco-prusiana.\nTrala guerra franco-prusiana de 1870-1871, que fora declarada e perdida por Francia, a parte norte de Lorena foi entregada \u00f3 novo Imperio alem\u00e1n xunto con Alsacia. Non resultou afectado por isto o pobo de Belfort e a \u00e1rea circundante a este (agora o \"d\u00e9partement\" franc\u00e9s de Territorio de Belfort) porque os habitantes de al\u00ed eran predominantemente nativos franceses, a diferenza do resto de Alsacia. Tampouco estivo inclu\u00eddo o pobo e \u00e1rea de Montb\u00e9liard, \u00f3 sur de Belfort, a pesar do feito de que era un encrave protestante, \u00f3 pertencer a Wurtemberg de 1397 a 1806.\nA \u00e1rea anexionada correspond\u00eda \u00f3s \"d\u00e9partements\" franceses de Baixo Rin (na s\u00faa totalidade), Alto Rin (ag\u00e1s a zona de Belfort e Montb\u00e9liard), e unha pequena \u00e1rea no nordeste do \"d\u00e9partement\" dos Vosgos, t\u00f3dolos cales conformaban Alsacia, e os \"d\u00e9partements\" de Mosela (catro quintos del) e o nordeste de Meurthe (un terzo de Meurthe), que se atopaban na parte leste de Lorena.\nO resto do departamento de Meurthe foron unidos coa parte occidental de Mosela que escapara da anexi\u00f3n con Alema\u00f1a para forma-lo novo departamento de Meurthe e Mosela.\nA nova fronteira entre Francia e Alema\u00f1a segu\u00eda basicamente a divisi\u00f3n xeoling\u00fc\u00edstica entre os dialectos romance e xerm\u00e1nicos (alem\u00e1nico), ag\u00e1s nuns poucos vales do lado alsaciano dos Montes Vosgos, a cidade de Metz e na \u00e1rea de Ch\u00e2teau-Salins (anteriormente no departamento de Meurthe), que foron anexionados por Alema\u00f1a malia o feito de que a xente de al\u00ed falaba franc\u00e9s. En 1900 o 11,6% da poboaci\u00f3n de Alsacia-Lorena falaba franc\u00e9s como lingua materna (11,0% en 1905, 10,9% en 1910). O feito de que pequenas \u00e1reas francoparlantes resultaron afectadas foi empregado en Francia para denunciar \u00e1 nova fronteira como hipocris\u00eda, xa que Alema\u00f1a a xustificara polos dialectos xerm\u00e1nicos nativos e cultura dos habitantes, que estaban presentes na meirande parte de Alsacia-Lorena. Por\u00e9n, a administraci\u00f3n alem\u00e1 foi tolerante (a diferenza da francesa \u00f3 longo da historia) ante o emprego da lingua francesa e o franc\u00e9s foi permitido como lingua oficial e lingua nas escolas naquelas \u00e1reas onde era falado por unha maior\u00eda (esta pol\u00edtica relativamente tolerante contrastou coa pol\u00edtica das autoridades francesas contra o emprego do alem\u00e1n trala primeira guerra mundial).\nO Tratado de Fr\u00e1ncfort deulle \u00f3s residentes da rexi\u00f3n at\u00e9 o 1 de outubro de 1872 para decidir entre emigrar a Francia ou permanecer na rexi\u00f3n e ter a s\u00faa nacionalidade legalmente trocada \u00e1 alem\u00e1. Para 1876, preto de 100,000 (5%) dos residentes de Alsacia-Lorena emigraran a Francia.\nDurante o Imperio alem\u00e1n de 1871-1918, o territorio constitu\u00edu o \"Reichsland\" ou Provincia Imperial de Elsass-Lothringen. A \u00e1rea foi directamente administrada polo goberno imperial en Berl\u00edn, e foille outorgado certo grao de autonom\u00eda en 1911.\nDespois da primeira guerra mundial.\nCo fin de evitarlles pos\u00edbeis confrontaci\u00f3ns cos seus parentes en Francia, os soldados de Alsacia-Lorena foron enviados principalmente \u00e1 fronte Leste ou \u00e1 Kaiserliche Marine.\nEn outubro de 1918, a Mari\u00f1a Imperial Alem\u00e1, que pasara a maior parte da Guerra dende a Batalla de Xutlandia en portos, foi mandada a combater, co fin de debilitar \u00e1 Armada Real Brit\u00e1nica para o tempo despois da Guerra. Por\u00e9n, os mari\u00f1eiros neg\u00e1ronse a obedecer. Nese tempo, preto de 15,000 alsacianos e lorenenses foran incorporados \u00e1 Kaiserliche Marine. Alg\u00fans deles un\u00edronse \u00e1 insurrecci\u00f3n e \u00e1 Revoluci\u00f3n de Novembro, e decidiron provocar \u00e1 s\u00faa terra natal para rebelarse contra a monarqu\u00eda do Emperador.\nRep\u00fablica Independente de Alsacia-Lorena.\nO 8 de novembro, a proclamaci\u00f3n dunha Rep\u00fablica Sovi\u00e9tica en Baviera foi dada a co\u00f1ecer en Estrasburgo, a capital de Alsacia. \u00f3 vindeiro d\u00eda, o 9 de novembro, milleiros de manifestantes reun\u00edronse nunha cuadra de Estrasburgo, para aclamar \u00f3s primeiros soldados que regresaban das s\u00faas casas dende o norte de Alema\u00f1a. Un tren controlado por insurxentes foi bloqueado na ponte de Kehl, e un comandante real ordenou disparar dentro do tren. Un insurxente foi asasinado, pero os seus compa\u00f1eiros tomaron o control da cidade de Kehl.\nO mesmo d\u00eda, o Kaiser Guillerme II abdicou e Philipp Scheidemann declarou a Alema\u00f1a unha rep\u00fablica nun discurso dende o Reichstag. Xa que Alsacia-Lorena fora administrada por Berl\u00edn e polo emperador e non ti\u00f1a en estado de goberno nin un monarca como outros estados alem\u00e1ns, a partida do Emperador deixou un baleiro de poder incluso maior.\nDe xeito similar a outras \u00e1reas de Alema\u00f1a, os antigos mari\u00f1eiros estableceron un \"Consello de Soldados de Estrasburgo\", e tomaron o control da cidade. O consello de traballadores e soldados foi ent\u00f3n establecido e presidido polo l\u00edder da uni\u00f3n de traballadores cervexeiros. O seu lema era: \"Nin Alema\u00f1a nin Francia nin neutrais\".\nO 11 de novembro, o Armisticio con Alema\u00f1a (Compi\u00e8gne) foi firmado, rematando a guerra. O mesmo d\u00eda, o R\u00e9xime de Estrasburgo proclamou a Rep\u00fablica Independente de Alsacia-Lorena. O Parlamento de Landtag proclamouse a si mesmo o \"Consello Nacional de Alsacia-Lorena\" e a \u00fanica autoridade legal do estado. \u00d3 vindeiro d\u00eda, o Consello Nacional tomou o mando de t\u00f3dalas funci\u00f3ns do \"Statthalter\" e da Secretar\u00eda do Estado, e proclamou a soberan\u00eda de Alsacia-Lorena. Eugen Ricklin e Jacques Peirotes estaban \u00f3 cargo.\nPor\u00e9n, a independencia foi moi curta xa que os franceses ocuparon M\u00fclhausen o 17 de novembro. Tomaron Colmar e Metz nos d\u00edas seguintes, e, o 21 de novembro, as tropas francesas chegaron a Estrasburgo.\nDespois da Rep\u00fablica de Alsacia-Lorena.\nDespois de once d\u00edas de independencia, Alsacia-Lorena foi ocupada por e incorporada a Francia. A rexi\u00f3n perdeu a s\u00faa autonom\u00eda recentemente adquirida, foi regresada \u00f3 sistema centralizado franc\u00e9s e dividida nos departamentos do Alto Rin, Baixo Rin e Mosela (a mesma estrutura pol\u00edtica que antes da anexi\u00f3n e como foi creada na Revoluci\u00f3n Francesa, cos l\u00edmites un pouco diferentes).\nPor\u00e9n, a\u00ednda hoxe en d\u00eda o territorio goza de leis en certas zonas que son significantemente diferentes \u00e1s do resto de Francia \u2014 por exemplo, o estatuto de Alsacia-Mosela.\nO departamento de Meurthe e Mosela fue mantido incluso despois de que Francia recuperara Alsacia-Lorena en 1919. A \u00e1rea de Belfort volveuse unha \u00e1rea de \"status\" especial e non foi reintegrada \u00f3 Alto Rin en 1919 pero en lugar diso foi convertida nun departamento en 1922 co nome de Territorio de Belfort.\nO goberno franc\u00e9s inmediatamente iniciou unha campa\u00f1a de \"Francizaci\u00f3n\" que inclu\u00eda a deportaci\u00f3n forzada de t\u00f3dolos alem\u00e1ns que se estableceran na zona despois de 1870. Por ese motivo, a poboaci\u00f3n foi dividida en catro categor\u00edas, que \u00edan da A \u00e1 D. Os xornais alsacianos escritos en alem\u00e1n tam\u00e9n foron suprimidos.\nSegunda guerra mundial.\nDespois de que Francia fora derrotada na primavera de 1940, a \u00e1rea foi administrada dende Berl\u00edn polos nazis at\u00e9 que foron derrotados en 1945. Durante a ocupaci\u00f3n, t\u00f3dolos habitantes de idade militar eran propensos a ser chamados a servizo militar obrigatorio no ex\u00e9rcito alem\u00e1n, e nalg\u00fans casos dentro dalgunha represi\u00f3n contra os cidad\u00e1ns franceses durante a segunda guerra mundial (por exemplo a Matanza de Oradour-sur-Glane).\nMoitos mozos de Alsacia-Lorena foron recrutados ou ofrec\u00e9ronse voluntariamente para servir na Wehrmacht ou nas Waffen-SS durante a segunda guerra mundial. Isto levou a numerosos problemas e recriminaci\u00f3ns trala guerra.\nHistoria contempor\u00e1nea.\nCando Alsacia-Lorena regresou a Francia trala guerra, o feito de que moitos mozos da \u00e1rea serviran (en moitos casos pola forza) no Ex\u00e9rcito Alem\u00e1n, e incluso nas Waffen-SS, resultou en tensi\u00f3ns entre Alsacia-Lorena e outras partes de Francia.\nO goberno franc\u00e9s levou a cabo, de acordo coa s\u00faa tradicional pol\u00edtica ling\u00fc\u00edstica, unha campa\u00f1a para suprimir o emprego coti\u00e1n do alem\u00e1n. Tanto o idioma alem\u00e1n como o dialecto local Els\u00e4ssisch foron prohibidos por un tempo na vida p\u00fablica (nomes de r\u00faas e cidades, administraci\u00f3ns oficiais, o sistema educativo etc). En grande medida debido a esta pol\u00edtica, Alsacia-Lorena \u00e9 hoxe en d\u00eda moi francesa en lingua e cultura. Poucos mozos falan alsaciano agora, malia que o alem\u00e1nico que \u00e9 moi semellante sobrevive na beira oposta do Rin, en Baden-W\u00fcrttemberg, e especialmente en Su\u00edza.\nEn \u00e9pocas recentes, iniciativas oficiais e privadas tentaron reverter este proceso para preservar a herdanza cultural Franco-Xermana da \u00e1rea que \u00e9 \u00fanica. Francia \u00e9 un dos dous \u00fanicos estados europeos (Andorra \u00e9 o outro) que se negan a asinar a Convenci\u00f3n para a Protecci\u00f3n das Minor\u00edas Nacionais , que incl\u00fae garant\u00edas do dereito democr\u00e1tico \u00e1 liberdade de lingua.\nDatos hist\u00f3ricos e xeogr\u00e1ficos.\nA zona de Alsacia-Lorena ten unha \u00e1rea de 14,496\u00a0km\u00b2.\nA continuaci\u00f3n pres\u00e9ntase unha t\u00e1boa da evoluci\u00f3n demogr\u00e1fica dende 1866 at\u00e9 a data."}
{"id": "55597", "revid": "56817", "url": "https://gl.wikipedia.org/wiki?curid=55597", "title": "196", "text": ""}
{"id": "55598", "revid": "56817", "url": "https://gl.wikipedia.org/wiki?curid=55598", "title": "197", "text": ""}
{"id": "55599", "revid": "56817", "url": "https://gl.wikipedia.org/wiki?curid=55599", "title": "198", "text": ""}
{"id": "55600", "revid": "56817", "url": "https://gl.wikipedia.org/wiki?curid=55600", "title": "199", "text": ""}
{"id": "55601", "revid": "98629", "url": "https://gl.wikipedia.org/wiki?curid=55601", "title": "Eusebio de Cesarea", "text": " \nEusebio de Cesarea, nado en Cesarea de Palestina contra o 265 e finado contra o ano 340, foi un bispo e escritor en grego.\nTraxectoria.\nDisc\u00edpulo de P\u00e1nfilo de Cesarea, en colaboraci\u00f3n co cal redactou os primeiros cinco libros da \"Apologia ad Origenes\", escapou das persecuci\u00f3ns anticristi\u00e1s de Diocleciano e no ano 313 foi elixido bispo de Cesarea, gozando da amizade do emperador Constantino I.\nRespecto da herex\u00eda de Arrio, Eusebio tivo, no Primeiro Concilio de Nicea, unha actuaci\u00f3n comprometida, ao asinar a condena de Arrio, mais refugando ao tempo condenar as teses do maior expo\u00f1ente do \"partito niceano\", \u00e9 dicir do bispo santo Atanasio."}
{"id": "55602", "revid": "23204", "url": "https://gl.wikipedia.org/wiki?curid=55602", "title": "200", "text": ""}
{"id": "55603", "revid": "736", "url": "https://gl.wikipedia.org/wiki?curid=55603", "title": "Civilizaci\u00f3n Maia", "text": ""}
{"id": "55605", "revid": "98629", "url": "https://gl.wikipedia.org/wiki?curid=55605", "title": "Pseudoc\u00f3digo", "text": "O pseudoc\u00f3digo \u00e9 unha serie de normas l\u00e9xicas e gramaticais parecidas \u00e1 maior\u00eda das linguaxes de programaci\u00f3n, pero sen chegar \u00e1 rixidez de sintaxe destas nin \u00e1 fluidez da linguaxe coloquial. Isto permite codificar un programa con maior axilidade que en calquera linguaxe de programaci\u00f3n, coa mesma validez sem\u00e1ntica. Normalmente util\u00edzase nas fases de an\u00e1lises ou dese\u00f1o de Software, ou no estudo dun algoritmo. Forma parte das distintas ferramentas da enxe\u00f1ar\u00eda do software.\nNon hai ning\u00fan compilador ou int\u00e9rprete de pseudoc\u00f3digo inform\u00e1tico, pero as similitudes coa maior\u00eda das linguaxes inform\u00e1ticas fano facilmente convertible.\nO pseudoc\u00f3digo describe un algoritmo utilizando unha mestura de frases en linguaxe com\u00fan, instruci\u00f3ns de programaci\u00f3n e palabras clave que definen as estruturas b\u00e1sicas. O seu obxectivo \u00e9 permitir que o programador se centre nos aspectos l\u00f3xicos da soluci\u00f3n a un problema.\nNon sendo o pseudoc\u00f3digo unha linguaxe formal, var\u00eda dun programador a outro, \u00e9 dicir, non hai unha estrutura sem\u00e1ntica nin arquitectura est\u00e1ndar. \u00c9 unha ferramenta \u00e1xil para o estudo e dese\u00f1o de aplicaci\u00f3ns.\nDefinici\u00f3n de datos do Pseudoc\u00f3digo.\nA definici\u00f3n de datos d\u00e1se por suposta, sobre todo nas variables sinxelas, se se empregan formaci\u00f3ns: pilas, colas, vectores ou rexistros p\u00f3dense definir na cabeceira do algoritmo, e naturalmente cando empreguemos o pseudoc\u00f3digo para definir estruturas de datos, esta parte desenvolver\u00e9mola adecuadamente.\nEstruturas de control.\nComo se mencionou antes, cada autor usa o seu propio pseudoc\u00f3digo coas s\u00faas respectivas convenci\u00f3ns. Por exemplo, considere a instruci\u00f3n \"Substit\u00faa o valor da variable formula_1 polo valor da variable formula_2\". Algunhas das posibles sintaxes para indicar o anterior poder\u00edan ser:\nSecuenciais.\nAs instruci\u00f3ns s\u00e9guense nunha secuencia fixa que normalmente v\u00e9n dada polo n\u00famero de li\u00f1a. \u00c9 dicir, as instruci\u00f3ns exec\u00fatanse de arriba cara a abaixo.\nSelectivas.\nA instruci\u00f3n selectiva realiza unha instruci\u00f3n de d\u00faas posibles, segundo o cumprimento dunha condici\u00f3n formula_8.\nA condici\u00f3n formula_8 \u00e9 unha variable booleana ou unha funci\u00f3n reducible a booleana. Se esta condici\u00f3n \u00e9 certa exec\u00fatase \"Instruci\u00f3ns\"1, se non \u00e9 as\u00ed, ent\u00f3n exec\u00fatase \"Instruci\u00f3ns\"2.\nTam\u00e9n \u00e9 com\u00fan o uso dunha selecci\u00f3n m\u00faltiple que equivale a ani\u00f1ar varias funci\u00f3ns de selecci\u00f3n.\nNeste caso hai unha serie de condici\u00f3ns que te\u00f1en que ser mutuamente exclu\u00edntes, se unha delas se cumpre as demais te\u00f1en que ser falsas necesariamente.\nNesta estrutura, se \"Condici\u00f3n\"1 \u00e9 certa, ent\u00f3n exec\u00fatase s\u00f3 \"Instruci\u00f3ns\"1. En xeral, se \"Condici\u00f3n\"1 \u00e9 verdadeira, ent\u00f3n s\u00f3 se executa \"Instruci\u00f3ns\"1"}
{"id": "55608", "revid": "1283", "url": "https://gl.wikipedia.org/wiki?curid=55608", "title": "Ecu", "text": ""}
{"id": "55609", "revid": "68884", "url": "https://gl.wikipedia.org/wiki?curid=55609", "title": "World Wrestling Entertainment", "text": "World Wrestling Entertainment, comunmente co\u00f1ecida como WWE, \u00e9 a promoci\u00f3n de loita libre m\u00e1is grande do mundo. Actualmente \u00e9 unha compa\u00f1\u00eda p\u00fablica na bolsa de valores, na que a gran maior\u00eda das acci\u00f3ns votantes (70%) pertencen \u00f3 presidente Vince McMahon, a s\u00faa muller e Principal Oficial Executivo Linda McMahon, ao seu fillo e vicepresidente de Informaci\u00f3n Global, Shane McMahon, e a s\u00faa filla e vicepresidente de Obras Creativas, Stephanie McMahon-Levesque. As oficinas da WWE at\u00f3panse en Stamford, Connecticut, Estados Unidos.\nAo largo da s\u00faa historia a World Wrestling Entertainment levou os seguintes nomes: Capitol Wrestling Corporation, World Wide Wrestling Federation (WWWF) e World Wrestling Federation, ou WWF.\nComezos da WWF.\nEn 1980 Vincent K. McMahon fundou Titan Sports, Inc. e en 1982 comprou a empresa Capitol Sports de seu pai, Vincent J. McMahon. Desde os 12 anos de idade, Vince envolveuse no negocio da loita libre at\u00e9 que seu pai decidiu retirarse. O vello McMahon xa consolidara o territorio do nordeste como un dos membros m\u00e1is reco\u00f1ecidos e en\u00e9rxicos da National Wrestling Alliance, ao reco\u00f1ecer que a loita libre profesional era m\u00e1is entretemento ca deporte. En contra dos desexos de seu pai, McMahon comezou un proceso de expansi\u00f3n.\nOutros promotores enfurec\u00e9ronse cando McMahon comezou a sindicar os eventos da WWF a estaci\u00f3ns de televisi\u00f3n ao redor dos Estados Unidos, en \u00e1reas f\u00f3ra do territorio tradicional da WWF (o nordeste). McMahon tam\u00e9n comezou a vender cintas de v\u00eddeo dos eventos da WWF do Nordeste por medio da s\u00faa compa\u00f1\u00eda de distribuci\u00f3n Coliseum Video. Ademais McMahon usou os ingresos xerados pola publicidade, contratos televisivos e vendas de cintas para roubarlles talentos aos promotores rivais.\nDe acordo con varios informes, Vincent pai advertiulle o seu fillo que non continuase coas s\u00faas acci\u00f3ns. Por\u00e9n, McMahon ti\u00f1a a ambici\u00f3n de mover a WWF ao redor da naci\u00f3n. Tal acci\u00f3n requir\u00eda un grande investimento de capital, unha cantidade tal que pod\u00eda p\u00f3r \u00e1 WWF \u00f3 bordo dun colapso financeiro. O concepto novo de entretemento deportivo de McMahon, Wrestlemania, foi un evento de \"pay-pew-view\" que Vincent K. McMahon publicitou como o Super Bowl da loita libre profesional.\nO concepto dunha super carteleira de loita libre non era novo en Norteam\u00e9rica. A NWA realizaba Starrcade desde hab\u00eda varios anos antes de WrestleMania, e at\u00e9 o vello Vincent K. McMahon promocionara grandes carteleiras no Shea Stadium de Nova York, transmitidas por circu\u00edto fechado en varios lugares. McMahon quer\u00eda levar a WWF aos canais principais, impactando o p\u00fablico xeral, que non era fan\u00e1tico da loita libre. Obtivo o interese dos medios principais tras invitar a celebridades como Mr. T e Cyndi Lauper a participar. MTV, en particular, ti\u00f1a unha gran cobertura e programaci\u00f3n da WWF naqueles momentos, no que foi chamado a \"Rock 'n' Wrestling Connection\" (conexi\u00f3n rock e loita libre).\nFormaci\u00f3n da WWE.\nA WWE formouse no 2001, trala compra das acci\u00f3n da ECW e da WCW por parte da WWF, despois de que entrasen en bancarrota. A adquisici\u00f3n levouse a cabo mediante a storyline -invansi\u00f3n- na que os loitadores da ECW xunto cos da WCW se enfrontaban aos da WWF. Esta loita saldouse coa vitoria por parte da WWF no evento Survivor Series dese mesmo ano. Posteriormente a WWE dividiu os seus loitadores en dous equipos: RAW, programa televisado os luns, e Smackdown, programa televisado os venres. Cada equipo ter\u00eda os seus propios ppv, coa excepci\u00f3n de Royal Rumble, Wrestlemania, Summerslam e Survivor Series, dos que formar\u00edan parte ambos. No 2006 a WWE formou un novo equipo que levaba as siglas de ECW e, \u00f3 igual que a antiga. Estivo liderado por Paul Heyman at\u00e9 decembro do 2006. Coa s\u00faa formaci\u00f3n os loitadores da ECW enfront\u00e1ronse aos da WWE."}
{"id": "55610", "revid": "1556", "url": "https://gl.wikipedia.org/wiki?curid=55610", "title": "Arcebispo Xelm\u00edrez", "text": ""}
{"id": "55611", "revid": "12452", "url": "https://gl.wikipedia.org/wiki?curid=55611", "title": "Paio G\u00f3mez Charinho", "text": ""}
{"id": "55612", "revid": "1556", "url": "https://gl.wikipedia.org/wiki?curid=55612", "title": "Jean Giraud", "text": ""}
{"id": "55615", "revid": "22570", "url": "https://gl.wikipedia.org/wiki?curid=55615", "title": "Kopete", "text": "Kopete \u00e9 un programa de mensaxer\u00eda instant\u00e1nea libre integrado no ambiente de escritorio KDE, o seu sistema multiprotocolo permite comunicar cos protocolos como o ICQ, AOL Instant Messenger, AIM, Gadu-Gadu, IRC, Jabber, MSN Messenger, .NET Messenger Service e Yahoo! Messenger. O programador orixinal foi o chileno Duncan Mac-Vicar Prett, desde outubro de 2005 est\u00e1 inclu\u00eddo no KDE, a \u00faltima versi\u00f3n \u00e9 Kopete 0.12.7 (16 de outubro de 2007)."}
{"id": "55616", "revid": "1131", "url": "https://gl.wikipedia.org/wiki?curid=55616", "title": "Econom\u00eda de Filipinas", "text": "Filipinas forma parte do tratado internacional chamado APEC (Asia-Pacific Economic Cooperation), un bloque econ\u00f3mico que ten por obxectivo transformar o Oc\u00e9ano Pac\u00edfico nunha \u00e1rea de libre comercio englobando econom\u00edas asi\u00e1ticas, americanas e de Ocean\u00eda.\n\u00c9 considerado un pa\u00eds en desenvolvemento. O seu PIB ocupa o 37\u00ba lugar entre 178 naci\u00f3ns, en funci\u00f3n da paridade do poder de compra. Unha das principais actividades econ\u00f3micas \u00e9 a industrializaci\u00f3n de alimentos. A s\u00faa produci\u00f3n agr\u00edcola consiste principalmente en copra, millo, c\u00e1nabo, arroz, cana de azucre e tabaco. Pos\u00fae tam\u00e9n explotaci\u00f3ns mineiras de cromo, cobre, ouro, ferro, chumbo, manganeso e prata.\nOs gastos do goberno, o aumento do consumo e o env\u00edo de di\u00f1eiro por filipinos residentes no exterior impulsaron a econom\u00eda do pa\u00eds, elevando o crecemento a m\u00e1is do 6% en 2007."}
{"id": "55618", "revid": "85894", "url": "https://gl.wikipedia.org/wiki?curid=55618", "title": "A Veneira de Roques, Ferreiros, A Pobra do Broll\u00f3n", "text": "A Veneira de Roques \u00e9 un lugar da parroquia de Ferreiros, no concello da Pobra do Broll\u00f3n. En 2007 ti\u00f1a 18 habitantes (10 homes e 8 mulleres).\nXeograf\u00eda.\nO lugar sit\u00faase a 969 m de altitude na cara leste do concello, en plena Serra do Courel. Acc\u00e9dese por unha estrada que sobe dende A Pousa e que leva \u00e1 Pobra do Broll\u00f3n.\nO motivo do orixe da aldea son as s\u00faas minas subterr\u00e1neas.\nHai unha pequena capela sen arranxar na honra a Santa Mar\u00eda Madalena, patroa da aldea, na que se celebran misas ocasionalmente. As festas cel\u00e9branse no mes de xullo e dende 2008 cel\u00e9brase o mesmo d\u00eda a Festa do Caldo."}
{"id": "55620", "revid": "98629", "url": "https://gl.wikipedia.org/wiki?curid=55620", "title": "Sailor Moon", "text": " \n, tam\u00e9n traducida \u00f3 galego como A guerreira L\u00faa, \u00e9 unha serie xaponesa de manga escrita e ilustrada por Naoko Takeuchi. Foi convertida en serie anime por \"Nakayoshi\" entre 1991 e 1997. Os 52 cap\u00edtulos individuais foron publicados en 18 volumes \"tank\u014dbon\". A serie conta as aventuras dunha moza de instituro chamada Usagi Tsukino que se transforma na Guerreira L\u00faa para buscar un artefacto m\u00e1xico co\u00f1ecido como o . Durante a s\u00faa busca, lidera un grupo diverso de compa\u00f1eiras, as que loitan contra personaxes malvadas que queren roubar o Cristal de Prata e destru\u00edr o sistema solar.\nOs 18 volumes do manga foron adaptados nunha serie anime producida por Toei Animation. A serie foi emitida no Xap\u00f3n entre 1992 e 1997 durante cinco tempadas, e tivo tres filmes, un especial de televisi\u00f3n, e tres curtametraxes producidas no mesmo per\u00edodo. Unha serie de televisi\u00f3n de acci\u00f3n en vivo, \"Pretty Guardian Sailor Moon\" emitiuse entre 2003 e 2004 e un reboot do anime, titulado \"Sailor Moon Crystal\" comezou a emitirse en 2014. Numerosas compa\u00f1\u00edas desenvolveron produtos de mercadotecnia baseados na serie, inclu\u00edndo novelas lixeiras, cartas coleccionables, figuras de acci\u00f3n, produci\u00f3ns musicais de teatro e varios videoxogos. En Galicia, \"Sailor Moon\" foi emitido durante a d\u00e9cada dos noventa pola canle auton\u00f3mica TVG.\nDende a s\u00faa estrea, \"Sailor Moon\" recibiu a aclamaci\u00f3n da cr\u00edtica e converteuse nun dos mangas e animes m\u00e1is populares de todo o mundo. A serie completa vendeu m\u00e1is de 35 mill\u00f3ns de copias en todo o mundo, convert\u00e9ndose nunha das produci\u00f3ns sh\u014djo m\u00e1is vendidas de t\u00f3dolos tempos. Os cr\u00edticos reco\u00f1eceron a arte, a caracterizaci\u00f3n e o humor da historia. O anime f\u00edxose moi popular en varios pa\u00edses e \u00e9 un dos responsables da popularizaci\u00f3n da animaci\u00f3n xaponesa na cultura occidental.\nSinopse.\nCerto d\u00eda, Bunny Tsukino, unha moza normal algo choromicas e distra\u00edda, recibe a visita dunha misteriosa gata chamada L\u00faa, a quen axudara esa mesma ma\u00f1\u00e1 de cami\u00f1o \u00e1 escola, e esta gata lle di que ela est\u00e1 destinada a converterse na Guerreira L\u00faa, unha gardi\u00e1 co cometido de atopar e protexer \u00e1 Princesa da L\u00faa e de buscar \u00f3 Cristal de Prata, tendo tam\u00e9n que descubrir polo cami\u00f1o a identidade das outras guerreiras que a axudar\u00e1n nesa aventura.\nPersonaxes.\nHero\u00ednas.\n \u00e9 a principal protagonista e hero\u00edna da serie, unha estudante que obt\u00e9n a habilidade de se transformar na famosa xusticeira protectora do amor e a xustiza, a . Se ben nun principio Usagi non era m\u00e1is que unha adolescente preguiceira, inxenua e choromicas, co tempo v\u00f3lvese m\u00e1is valente, decidida e resolta. Ademais, a s\u00faa natureza xentil xunto co seu bo coraz\u00f3n conv\u00e9rtena na portadora e gardi\u00e1 do poderoso Cristal de Prata.\n \u00e9 unha moza intelixente cun coeficiente intelectual de 300, quen de convertrse na . A xusticeira do co\u00f1ecemento, pode controlar a auga nos seus estados l\u00edquido, s\u00f3lido, gasoso, e mesmo a n\u00e9boa. Caracter\u00edzase pola s\u00faa timidez e a s\u00faa paix\u00f3n por estudar, as\u00ed como tam\u00e9n pola necesidade de protexer \u00f3s demais. O seu so\u00f1o \u00e9 seguir os mesmos pasos que a s\u00faa nai no estudo da medicina. \u00c9 a m\u00e1is anal\u00edtica do grupo.\n \u00e9 unha decidida miko que ten a capacidade de se converter na , a guerreira das chamas e a paix\u00f3n. Rei ten habilidades de percepci\u00f3n extrasensorial. \u00c9 quen de reco\u00f1ecer forzas malignas \u00f3 seu arredor, debilitalas ou rexeitalas, ademais de poder manipular o lume. Mentres no manga Rei \u00e9 unha rapaza seria e tranquila, a s\u00faa versi\u00f3n animada \u00e9 m\u00e1is temperamental, impulsiva e orgullosa; que rifa a mi\u00fado con Usagi, mais en realidade qu\u00e9rea e adm\u00edraa moito.\n \u00e9 unha rapaza de estatura e fortaleza f\u00edsica superior \u00e1 media que pode converterse na , guerreira que controla os l\u00f3stregos e as \u00e1rbores. \u00d3 comezo, Makoto semella ser unha rapaza \"masculina\" at\u00e9 que se revela que sente predilecci\u00f3n pola coci\u00f1a e a xardinaxe. Os seus pais morreron nun accidente a\u00e9reo, tralo cal Makoto tivo que aprender a vivir e coidarse soa. \u00c9 unha rapaza sentimental, pero forte, que ten o costume de ver en cada rapaz que co\u00f1ece un parecido co seu antigo senpai.\n \u00e9 unha namoradiza e alf\u00fafara rapaza que comeza a s\u00faa traxectoria de xusticeira primeiro co nome de \"Guerreira V\" e despois como , que ten poderes af\u00edns \u00f3 amor e \u00f3 romance. Moi semellante a Usagi en aparencia (loira, delgada) e en personalidade (folgazana e amante dos videoxogos), \u00e9 membro do club escolar de voleibol e devece por converterse nunha icona da cultura pop. Minako \u00e9, \u00e1 s\u00faa vez, a l\u00edder das xusticeiras que protexen a Sailor Moon e a primeira das protagonistas en converterse nunha guerreira grazas \u00f3 seu fiel compa\u00f1eiro e amigo, Artemis.\n \u00e9 un personaxe que primeiro \u00e9 presentada na s\u00faa identidade de . Pos\u00fae poderes af\u00edns \u00f3 inframundo e a dimensi\u00f3n do tempo. Amiga de Chibiusa, ded\u00edcase a coidar da \"Porta Espazo-Temporal\", unha misteriosa estrutura que permite viaxar \u00f3 pasado e \u00f3 futuro. A s\u00faa misi\u00f3n consiste en non permitir que ningu\u00e9n pase a trav\u00e9s desta porta para viaxar sen permiso, ou causar cambios imprevistos na historia. Semella ser unha muller m\u00e1is madura, severa e solitaria que as demais protagonistas.\n, unha estudante de secundaria moi delicada e unha talentosa violinista que pode converterse en . Pode controla as augas profundas e pos\u00fae unha grande afinidade cos oc\u00e9anos. \u00d3 igual que Rei, pos\u00fae a habilidade de percepci\u00f3n extrasensorial, que comeza a \"canalizar\" a trav\u00e9s do seu talism\u00e1n, o Espello de Augas Profundas. Antes de co\u00f1ecer a Usagi e as demais, Michiru traballaba pola s\u00faa conta, \u00f3 igual que Minako e Setsuna, at\u00e9 que co\u00f1eceu a Haruka, quen se converteu na s\u00faa principal compa\u00f1eira e mesmo na s\u00faa parella rom\u00e1ntica.\n, unha estudante de secundaria e prodixiosa corredora de carreiras profesional. Ten moitas admiradoras e viste e fala coma se fose un home. Pode transformarse na e ten poder sobre o ar, sobre o ceo e a dimensi\u00f3n do espazo, e pode correr \"tan axi\u00f1a coma o vento\". A\u00ednda que se encontra nunha relaci\u00f3n de parella con Michiru, g\u00fastalle facelas beiras a Usagi e a outras rapazs.\n \u00e9 unha rapaza l\u00f3xica e formal e a m\u00e1is pequena do grupo das gardi\u00e1s. \u00c9 unha moza moi estra\u00f1a que ten o don de curar \u00f3s feridos coas s\u00faas mans, mais pola contra ela mesma ten unha sa\u00fade moi delicada. Morta anos atr\u00e1s nun accidente provocado polo seu pai, volve \u00e1 vida grazas a un pacto que este fixo cun demo, pero portando agora dentro dela a semente do enviado do mal, o que fai que te\u00f1a unha personalidade bipolar. Axi\u00f1a se descobre que ela pode transformarse na , a \u00faltima guerreira do equipo, que pos\u00fae afinidades co silencio e a fin do mundo, ademais da capacidade de destru\u00edr un planeta.\nOutros.\n \u00e9 un rapaz que se converte no heroe , un enmascarado vestido de frac que adoita aparece para axudar a Sailor Moon durante as batallas. Pos\u00fae unha gran habilidade para usar o seu sombreiro de copa, caxato e demais accesorios como armas de combate, ademais dunha capacidade para a premonici\u00f3n a trav\u00e9s dos so\u00f1os. Malia que Mamoru \u00e9 un par de anos maior que Usagi, ten unha relaci\u00f3n rom\u00e1ntica con ela.\n, \u00e9 unha nena de cabelo rosado que \u00f3 comezo vai en cuarto grao de primaria, se ben \u00e9 demasiado baixa para a s\u00faa idade. Apareceu como unha pequena e misteriosa visitante que se fac\u00eda pasar por unha curm\u00e1 de Usagi. Despois descubriuse que en realidade procede do futuro s\u00e9culo XXX, e pode converterse nunha porque \u00e9 a futura filla de Usagi e Mamoru. A s\u00faa relaci\u00f3n con Usagi \u00f3 longo da serie bas\u00e9ase no agarimo que se te\u00f1en nai e filla e a rivalidade pola atenci\u00f3n de Mamoru.\nProduci\u00f3n.\nAntes da creaci\u00f3n do manga de \"Sailor Moon\", Takeuchi publicou \"\", a cal se centraba arredor da personaxe de Minako Aino (\"Sailor Venus\"). Ela concibiu a idea a partir do seu desexo de crear unha serie de rapazas fermosas no espazo exterior, e o seu editor pediulle que as vestise co uniforme escolar xapon\u00e9s, co\u00f1ecido como \"Sailor fuku\"; o cal foi empregado como modelo para dese\u00f1ar o uniforme das xusticeiras. Cando se propuxo a adaptaci\u00f3n \u00f3 anime de \"Sailor V\", o concepto foi modificado para que a protagonista de devandita historia se convertese en s\u00f3 un membro m\u00e1is dun equipo de guerreiras \"Sailor\". A serie manga resultante (\"Sailor Moon\") converteuse nunha fusi\u00f3n do x\u00e9nero m\u00e1xico de rapaza popular e as series Super Sentai, das cales Takeuchi era moi afeccionada. \u00c1 vez, a autora atopou a s\u00faa inspiraci\u00f3n na incorporaci\u00f3n de aspectos da astronom\u00eda, a astrolox\u00eda, a mitolox\u00eda grega, a mitolox\u00eda romana, a xeolox\u00eda, os temas elementais do Xap\u00f3n, a moda adolescente, e as falcatruadas das colexialas.\nAs conversas entre Takeuchi e os seus editores previron inicialmente s\u00f3 unha tempada para a historia, a cal foi desenvolvida en numerosas reuni\u00f3ns un ano antes da s\u00faa publicaci\u00f3n. Pero unha vez rematado o traballo, os editores pregunt\u00e1ronlle a Takeuchi se poder\u00eda continuar. Ela decidiu crear catro tempadas m\u00e1is que foron a mi\u00fado publicadas case \u00f3 mesmo tempo coa emisi\u00f3n da serie de anime da d\u00e9cada de 1990, a cal ti\u00f1a as cinco tempadas correspondentes e era transmitida con s\u00f3 un mes ou dous de atraso con respecto \u00f3 manga. Takeuchi tam\u00e9n declarou a s\u00faa impresi\u00f3n de que, por mor de que o persoal de produci\u00f3n da mesma estaba na s\u00faa maior\u00eda composto por homes, a versi\u00f3n do anime pos\u00fae \u00abunha leve perspectiva masculina\u00bb.\nFilmes.\nEsta t\u00e1boa \u00e9 unha pequena lista dos filmes que se fixeron sobre Sailor Moon.\nSailor Moon con actores reais.\n\"Sailor Moon Live Action\" \u00e9 unha serie con actores reais de 49 episodios (ou actos) e 3 especiais que preparou no ano 2003 Tokyo Broadcasting System en colaboraci\u00f3n directa con Naoko Takeuchi, pois esta, longo tempo despois de rematar o manga e o anime, desexaba volver contar as aventuras das s\u00faas guerreiras dun xeito diferente.\nA historia, en xeral, e basicamente a adaptaci\u00f3n da primeira saga de Sailor Moon e as tramas son, a grandes trazas, m\u00e1is ou menos as mesmas a\u00ednda que con lixeiros cambios argumentais."}
{"id": "55621", "revid": "89787", "url": "https://gl.wikipedia.org/wiki?curid=55621", "title": "Centola", "text": "A centola, \"Maja squinado\", \u00e1s veces grafado \"Maia squinado\", \u00e9 unha especie de crust\u00e1ceo da orde dos dec\u00e1podos, suborde dos pleociemados, infraorde dos braqui\u00faros, familia dos m\u00e1xidos e subfamilia dos maxinios.\n\u00c9 un cangrexo migratorio de gran tama\u00f1o que habita nas costas do Atl\u00e1ntico oriental e no mar Mediterr\u00e1neo.\nO seu cacho est\u00e1 cuberto de espi\u00f1as e protuberancias e pode chegar a medir at\u00e9 20\u00a0cm de di\u00e1metro.\nTr\u00e1tase dun dos mariscos m\u00e1is apreciados gastronomicamente. A dicir de Cunqueiro, a centola \u00e9 o m\u00e1is exquisito dos froitos do mar, e d\u00e1 varios sabores diferentes.\nTaxonom\u00eda.\nAo longo do tempo a centola recibiu diversas denominaci\u00f3ns cient\u00edficas, como \"Aranea crustata\", segundo Cornide ou \"Maia cornuta\", segundo Valladares. \nDescrici\u00f3n.\nA especie foi definida por primeira vez en 1788 polo naturalista alem\u00e1n Johann Friedrich Wilhelm Herbst, que a designou co nome de \"Cancer squinado\", na s\u00faa obra \"Versuch einer Naturgeschichte der Krabben und Krebse nebst einer systematischen Beschreibung ihrer verschiedenen Arten\". Erster Band. Mit XXI Kupfer-Tafeln und Register. Krabben. Joh. Casper Fuessly, Z\u00fcrich / Gottlieb August Lange, Berlin und Stralsund.\nPosteriormente foi reclasificada dentro de x\u00e9nero \"Maja\", fundado por Lamarck en 1801.\nSin\u00f3nimos.\nAdemais do nome v\u00e1lido actualmente (2020), a especie co\u00f1eceuse tam\u00e9n polos sin\u00f3nimos:\nNotas taxon\u00f3micas.\nActualmente, o termo admitido pola comunidade cient\u00edfica \u00e9 o de \"Maja squinado\". Durante moito tempo discutiuse se os individuos que habitan no Mediterr\u00e1neo eran da mesma especie que os do Atl\u00e1ntico, ou estes pertenc\u00edan a outra especie diferente. De feito, as poboaci\u00f3ns das centolas mediterr\u00e1neas e atl\u00e1nticas foron consideradas conxuntamente baixo o nome de \"Maja squinado\" at\u00e9 1998, data na que se suxeriu separalas en base a criterios morfol\u00f3xicos e biom\u00e9tricos, separando os individuos atl\u00e1nticos na especie \"Maja brachydactyla\", que propuxera Heinrich Balss en 1922. Unha revisi\u00f3n do complexo de especies \"M. squinado\" permitiu diferenciar entre os esp\u00e9cimes d mar Mediterr\u00e1neo e os do Atl\u00e1ntico, e conclu\u00edu que os do Atl\u00e1ntico eran unha especie separada, denominada \"Maja brachydactyla\" \nUn estudo xen\u00e9tico recente (2008) realizado polos investigadores da universidade de Vigo Graciela Sotelo, Paloma Mor\u00e1ne e David Posada, no que tiveron en conta tres das catro especies de centolas do Mediterr\u00e1neo e o Atl\u00e1ntico nororiental (s\u00f3 non se considerou \"Maja goltziana\"), confirmou este punto de vista: cada un dos tres grupos taxon\u00f3micos fan parte dun grupo monofil\u00e9tico e, a\u00ednda que a variabilidade dentro da suposta especie segue a ser extremadamente baixa, as diferenzas xen\u00e9ticas entre as especies son grandes, da mesma magnitude das observadas xeralmente entre outras especies de crust\u00e1ceos.\nCon todo, na actualidade segue utiliz\u00e1ndose o nome de \"Maja squinado\" como denominaci\u00f3n oficial desta especie.\nOutra realidade \u00e9 que a centola do Mediterr\u00e1neo pode considerarse practicamente extinguida, o que xustifica as campa\u00f1as de repoboaci\u00f3n que se est\u00e1n realizando por parte dos organismos oficiais.\nOutras especies de centolas en augas espa\u00f1olas.\nOutras especies de centolas presentes en augas espa\u00f1olas son as seguintes:\nA primeira delas, e a\u00ednda que non hai rexistros para Galicia, figura no \"inventario\" de Gonz\u00e1lez Gurriar\u00e1n e M\u00e9ndez, xa que \"a\u00ednda que na distribuci\u00f3n xeral desta especie se cita normalmente como circunscrita \u00e1 \u00e1rea comprendida entre as costas de Portugal e as illas do Cabo Verde, o mesmo que no Mediterr\u00e1neo, hai un rexistro para o norte de Espa\u00f1a (Asturias) de Llera e Ortea, citada como \"Maja verrucosa\"\". Polo que moi ben poder\u00eda ser que frecuentase tam\u00e9n as augas galegas.\nUn dato adicional \u00e9 que R\u00edos Panisse a recolle en diversas localidades costeiras galegas, onde lle dan, entre outros, os nomes de \"bru\u00f1o\", \"centola peluda\", \"pateiro\", \"patexo\", \"peluda\" e \"rabuda\", alg\u00fans deles compartidos, como se exp\u00f3n m\u00e1is adiante, coa s\u00faa parente \"M. squinado\".\nEsta especie \u00e9 bastante m\u00e1is pequena (de a\u00ed alg\u00fans dos nomes \"com\u00fans\" cos da \"verdadeira\" centola), e de escaso interese comercial.\nPos\u00edbeis etimolox\u00edas do nome cient\u00edfico.\nSegundo Jorge V\u00edctor Sueiro, o nome xen\u00e9rico, \"Maja\" ou \"Maia\" derivar\u00eda de Maia, personaxe da mitolox\u00eda grega (en grego antigo \u039c\u03b1\u03af\u03b1) que era a maior das Pl\u00e9iades, as sete fillas de Atlas e Pl\u00e9ione, chamadas \u00e1s veces deusas das monta\u00f1as, por naceren no monte Cilene, na Arcadia. Segundo conta a mitolox\u00eda, Maia era a maior, e a m\u00e1is fermosa e t\u00edmida e, segundo se di no himno hom\u00e9rico a Hermes, Maia xerou a este de Zeus, nunha cova do monte Cilene.\nE as\u00ed di que:\nPor\u00e9n, o nome italiano m\u00e1is frecuente deste animal \u00e9 \"grancevola\" (coas variantes \"granceola\" e \"granseola\"), a\u00ednda que Zingarelli d\u00e1 \"maia\" como sin\u00f3nimo de \"grancevola\", pero faina derivar do grego \u03bc\u03b1\u03b9\u03b1 \"m\u00e2ia\" \"nai\", \"naici\u00f1a\" (voz infantil).\nO nome espec\u00edfico, \"squinado\", deriva, segundo Le Foll, do nome provenzal do crust\u00e1ceo (\u00ab\"squinado\"\u00bb, \u00ab\"esquinade\"\u00bb, \u00ab\"esquinado\"\u00bb ou \u00ab\"esquinadoun\"\u00bb), rexistrado por Rondelet xa en 1554. .\nNomes vulgares.\nNomes populares galegos.\nEn Galicia coexisten numerosas denominaci\u00f3ns populares, ademais das m\u00e1is com\u00fans centola e centolo (o uso dun ou doutro nome non se corresponde realmente co sexo do animal, sen\u00f3n que obedece m\u00e1is ben a denominaci\u00f3ns locais, sendo a forma feminina a m\u00e1is usual).\nCrespo Pozo recolleu no Morrazo a forma \"congrio\" (que non d\u00e1 ningunha outra fonte) e \"meya\" (que tam\u00e9n abonan Valladares e Carr\u00e9). Esta \u00faltima forma rec\u00f3llena probablemente de Sarmiento, pero o certo \u00e9 que este xa advertira o seu erro inicial: \u201c\"Crin era o 'pagurus', e \u00e9o, non a 'maea' e que \u00e9 o boy\"\u201d (\"Cat\u00e1logo de Voces y Frases Gallegas\"). Tam\u00e9n Eladio Rodr\u00edguez salvou no seu dicionario o erro de identificaci\u00f3n: \u201c\"Alg\u00fans equivocaron o paguro ou CENTOLA coa meya, que segundo di Cornide \u00e9 o noso BOI ou NOCA\"\u201d.\nPara os exemplares pequenos, de pesos inferiores a 600-750 g, tam\u00e9n hai denominaci\u00f3ns propias:\nO nome de \"bru\u00f1o\" apl\u00edcase nalg\u00fan porto a outra especie semellante, a antecitada \"Maja crispata\", de menor tama\u00f1o, a\u00ednda que \u00e9 m\u00e1is com\u00fan aplicalo \u00e1s centolas \"verdadeiras\" pequenas (fundamentalmente, na r\u00eda de Vigo). Canto a \"pateiro\" e \"patexo\" adoita utilizarse m\u00e1is ben para designar unha especie de cangrexo bastante m\u00e1is pequeno que a centola.\nCando se trata de designar exemplares baleiros, de pouca comida e baixa calidade, normalmente como consecuencia da desova ou da muda, existen as denominaci\u00f3ns de:\nR\u00edos Panisse, no m\u00e1is amplo repertorio de nomes vulgares das especies mari\u00f1as de Galicia, recolle, entre outros (a lista non \u00e9 exahustiva), os seguintes:\nE para os individuos de pequeno tama\u00f1o:\nEtimolox\u00eda.\nSemella que a orixe da palabra galega centola v\u00e9n do celta \"kintuollos\", o principal e grande, derivado de \"k\u012dntu-\", primeiro, e \"ollos\", grande, por ser unha das especis m\u00e1is grandes e poderosas de cangrexo.\nA etimolox\u00eda de centola segundo Sarmiento.\nO Padre Sarmiento fai vir o nome de centola de \"capita\" &gt; \"captola\" &gt; \"cantola\" &gt; \"santola\" &gt; \"centola\".\nSarmiento describe as\u00ed a centola e a orixe do seu nome:\nDescrici\u00f3n.\nAnatom\u00eda externa.\nTr\u00e1tase dun crust\u00e1ceo braqui\u00faro, co corpo dividido, por tanto, en cefalot\u00f3rax e abdome, estando este recollido baixo o cefalot\u00f3rax. O corpo est\u00e1 protexido por unha casca (tam\u00e9n chamada \"cacho\" ou \"casco\") de forma basicamente triangular apuntado cara a adiante (con d\u00faas fortes espi\u00f1as no extremo anterior) e arredondado por detr\u00e1s, recuberto en toda a s\u00faa superficie por numerosos picos ou tub\u00e9rculos espi\u00f1entos e abundante peluxe r\u00edxida, de curtas sedas rematadas en gancho. Sobre estas espi\u00f1as e sedas f\u00edxanse algas, esponxas, poliquetos e outros organismos mari\u00f1os, cos que se camufla no medio mimetiz\u00e1ndose co fondo en que vive. Normalmente, a casca \u00e9 m\u00e1is longa que ancha, pero segundo vai aumentando o tama\u00f1o inv\u00e9rtese esta proporci\u00f3n, sendo nos de gran tama\u00f1o m\u00e1is ancha que longa.\nNo \u00e1ngulo anterior, \"rostro\", pos\u00faen dous pares de pequenas antenas e un par de ollos pedunculados, as\u00ed como os ap\u00e9ndices bucais, estes na cara inferior.\nComo corresponde \u00e1 orde dos dec\u00e1podos, pos\u00fae cinco pares de patas duras, longas e relativamente finas, tam\u00e9n cubertas da mesma peluxe, rematadas en u\u00f1as ou pugas, excepto o primeiro par de patas \u2014chamadas \"quelas\" ou \"quel\u00edpedos\"\u2014 m\u00e1is desenvolvidas e rematadas en pinzas, longas e d\u00e9biles, m\u00e1is fortes no macho que na femia.\nO abdome est\u00e1 reducido e pregado para a adiante baixo o cefalot\u00f3rax. A s\u00faa forma \u00e9 distinta en ambos os sexos (dimorfismo sexual) o que permite diferencialos facilmente, xa que nas femias \u00e9 avultado e ancho, para recoller e protexer as ovas; se o levantamos, veremos un par de ap\u00e9ndices abdominais (\"ple\u00f3podos\") por segmento, excepto no \u00faltimo. No macho, o abdome \u00e9 m\u00e1is deprimido e estreito, e de menor tama\u00f1o, e s\u00f3 mostra dous pares de ap\u00e9ndices abdominais, modificados para cumprir funci\u00f3ns de \u00f3rganos copuladores.\nO tama\u00f1o que pode alcanzar a centola \u00e9 moi variable, ata os 30\u00a0cm de lonxitude e os 4\u00a0kg de peso, se ben o habitual \u00e9 que non cheguen a superar os 20\u00a0cm, cuns pesos medios de 1,2 a 1,5\u00a0kg. Coa sobreexplotaci\u00f3n \u00e1 que \u00e9 sometida a especie, os tama\u00f1os dos exemplares no mercado son cada ano menores.\nDiferenzas coa \"centola francesa\".\nNo mercado coexisten exemplares procedentes das r\u00edas galegas xunto a outros procedentes de f\u00f3ra de Galicia, principalmente do Canal da Mancha (Francia), de Inglaterra e de Escocia; todas estas reciben a denominaci\u00f3n com\u00fan de centolas francesas.\nA\u00ednda pertencendo \u00e1 mesma especie existen diferenzas de calidade (e prezo) entre a centola de orixe galega e as centolas for\u00e1neas, sendo estas \u00faltimas menos apreciadas polos consumidores. A principal diferenza entre a centola aut\u00f3ctona e a for\u00e1nea \u00e9 a presenza constante de restos de algas sobre as espi\u00f1as do cacho, mentres que na centola for\u00e1nea non as hai ou son moi escasas. Ademais, aquela presenta unha cor parda ou verdosa, m\u00e1is escura c\u00e1 centola for\u00e1nea, que \u00e9 dunha cor vermella m\u00e1is p\u00e1lida, m\u00e1is clara.\nOutras diferenzas a ter en conta son a maior lonxitude das patas na variedade galega que nas for\u00e1neas, coas unllas m\u00e1is afiadas; as espi\u00f1as do cacho, m\u00e1is abundantes e afiadas, e a maior abundancia de veludo. Na centola for\u00e1nea, a casca adoita ser m\u00e1is convexa que na galega.\nAnatom\u00eda interna.\nNa parte anterior, baixo as espi\u00f1as frontais, local\u00edzanse os ganglios cerebrais, de pequeno tama\u00f1o, e un est\u00f3mago globoso. Aos lados deste est\u00e1 o hepatop\u00e1ncreas, de forma variable, cor amarela-alaranxada e gran tama\u00f1o, ocupando a maior parte da masa visceral.\nSobre o hepatop\u00e1ncreas vense as g\u00f3nadas: ovarios (grandes, de cor laranxa ou vermella) ou test\u00edculos (m\u00e1is pequenos e de cor branca). Os ovarios son chamados popularmente \"corais\".\nAs branquias local\u00edzanse na parte posterior do cacho, como formaci\u00f3ns plumosas agrisadas.\nBiolox\u00eda.\nH\u00e1bitat e distribuci\u00f3n.\nVive preto da costa en fondos rochosos ou areosos que estean poboados de algas. Necesita, polo tanto, fondos nos que poida chegar a luz solar, circunstancia que se d\u00e1 na franxa infralitoral, ata profundidades duns 50 m, a\u00ednda que se atopan exemplares tam\u00e9n aos 100 m.\nA centola \u00e9 un cangrexo de h\u00e1bitos migratorios, distribu\u00eddo en augas do Atl\u00e1ntico oriental, desde as illas Brit\u00e1nicas ata Namibia e Sur\u00e1frica, inclu\u00edndo as das illas Azores, a Madeira, as Canarias e o Cabo Verde, e no mar Mediterr\u00e1neo.\nEn Galicia \u00e9 moi com\u00fan en toda a plataforma costeira e dentro das r\u00edas.\nAdoita realizar as migraci\u00f3ns no outono, co\u00f1ec\u00e9ndose exemplares marcados que chegaron a percorrer distancias de ata 160\u00a0km en oito meses.\nAlimentaci\u00f3n.\nAlim\u00e9ntase de gran variedade de organismos mari\u00f1os en funci\u00f3n da \u00e9poca do ano e das dispo\u00f1ibilidades de alimento na zona en que vivan, polo que se consideran omn\u00edvoras. Comen sobre todo algas e moluscos no inverno, e equinodermos (ourizos, estrelamares e cogombros) ou outros crust\u00e1ceos no ver\u00e1n.\nSon depredadas por outros animais mari\u00f1os, como o polbo ou o lumbrigante.\nMudas.\nComo todos os cangrexos, as centolas sofren \"mudas\" (tecnicamente, \u00e9cdises) ao longo da s\u00faa vida, cambiando todo o exoesqueleto para poderen medrar. Durante este momento son especialmente vulnerables a calquera depredador, agoch\u00e1ndose baixo a lama ou entre as pedras ou algas do fondo do mar, sen sa\u00edren ata que a nova casca se endurece. Por esta raz\u00f3n, os romanos consider\u00e1banas s\u00edmbolo da prudencia, da precauci\u00f3n.\nReproduci\u00f3n.\nA \u00e9poca de reproduci\u00f3n adoita ser no ver\u00e1n, momento no que se concentra en grandes cantidades en augas pouco profundas. A c\u00f3pula ten lugar aproxim\u00e1ndose as superficies ventrais. O macho suxeita \u00e1 femia coas quelas e introduce os ap\u00e9ndices copuladores nos buratos xenitais da femia, nos que deposita os espermat\u00f3foros. Cando no inverno maduran os ovocitos ten lugar realmente a fecundaci\u00f3n, liber\u00e1ndose os ovos, que quedan suxeitos polas sedas dos ple\u00f3podos da femia. A eclosi\u00f3n tarda uns 3 meses (outros autores falan de 7-8 meses), tempo durante o cal a femia transporta os ovos fecundados baixo o abdome.\nAs femias poden reproducirse d\u00faas veces no ano, entre o inverno e a primavera cun termo medio duns 150.000 ovos en cada posta.\nTras a eclosi\u00f3n lib\u00e9rase unha primeira larva natatoria (\"larva zoea\"), que muda a outra forma reptante (\"larva megalopa\"), semellante a un cangrexo pequeno, que experimenta novas mudas periodicamente ata chegar ao estado adulto.\nPesca.\n\"M. squinado\" \u00e9 obxecto da pesca comercial, con m\u00e1is de 5 000 t capturadas anualmente, un 70 % nas costas de Francia, un 10 % nas costas do Reino Unido, un 6 % nas Illas da Canle, un 3 % en Espa\u00f1a e Irlanda, un 2 % en Croacia, un 1 % en Portugal e o resto en Montenegro, Dinamarca e Marrocos, a\u00ednda que as cifras oficiais de produci\u00f3n est\u00e1n suxeitas a d\u00fabidas. A Uni\u00f3n Europea imp\u00f3n un tama\u00f1o m\u00ednimo de desembarco de 120 mm para esta especie, por\u00e9n, alg\u00fans pa\u00edses te\u00f1en ademais outras normativas, como, por exemplo, a prohibici\u00f3n de desembarcar femias portadoras de ovos en Espa\u00f1a.\nA centola p\u00e9scase de forma artesanal con artes pasivas de enmalle (nasas, mi\u00f1os ou trasmallos), sendo abundante nas costas atl\u00e1nticas (Galicia, Asturias e Pa\u00eds Vasco). Como dixemos, no Mediterr\u00e1neo pode darse case por extinguida.\nTr\u00e1tase dunha especie de alto interese comercial, alcanzando prezos altos no mercado, polo que sofre unha sobreexplotaci\u00f3n que debe ser evitada. En Galicia, a pesca da centola s\u00f3 pode facerse en determinadas \u00e9pocas, permanecendo en veda boa parte do ano (practicamente todo o segundo semestre do ano). O tama\u00f1o m\u00ednimo \u00e9 de 12,5\u00a0cm de lonxitude, medida desde o bordo posterior do cacho ata as d\u00faas prolongaci\u00f3ns frontais (ata o \u00e1pice do rostro). Como quedou dito, est\u00e1 prohibida a captura de femias ovadas.\nBoa parte dos exemplares que se po\u00f1en \u00e1 venda nos mercados galegos procede de importaci\u00f3ns procedentes de Francia e do Reino Unido. Estas importaci\u00f3ns subministran as cetarias instaladas en Galicia, onde se mante\u00f1en vivas para abastecer o mercado. Estas cetarias non funcionan como lugares de engorde ou cr\u00eda, sen\u00f3n como simples centros reguladores do mercado, acumulando existencias en \u00e9pocas de maior produci\u00f3n. A\u00ednda non se conseguiu a cr\u00eda en catividade desta especie porque o seu lento crecemento non o fai rendible.\nNon existe unha clasificaci\u00f3n normalizada no mercado, polo que estas cifras poden variar dunha praza a outra, pero adoita clasificarse en catro categor\u00edas, segundo o peso:\nConsumo.\nA centola \u00e9 marisco de inverno. A mellor \u00e9poca para comelas \u00e9 a partir de febreiro, cando est\u00e1n m\u00e1is en saz\u00f3n, a\u00ednda que a veda se abre antes do Nadal, decisi\u00f3n na que infl\u00faen raz\u00f3ns comerciais.\nAs formas usuais de comercializaci\u00f3n son ao vivo ou cocidas ou, con menor frecuencia, conxeladas.\nInformaci\u00f3n nutricional.\nDatos por 100 g de parte comestible \nDestaca tam\u00e9n polo seu alto contido en zinc (ata 11 veces m\u00e1is que outros crust\u00e1ceos, como a n\u00e9cora) e iodo.\nGastronom\u00eda.\nO m\u00e9todo de coci\u00f1ado m\u00e1is habitual, e para moitos o m\u00e1is saboroso, \u00e9 por simple cocci\u00f3n. A receita \u00e9 simple: ponse a ferver auga con sal e, \u00e1s veces, loureiro (o uso deste \u00faltimo \u00e9 unha pr\u00e1ctica tan com\u00fan como discutida \u00e1 hora de cocer o marisco). Cando a auga rompe a ferver b\u00f3tase a centola, deix\u00e1ndoa cocer de 15 a 20 minutos, segundo o tama\u00f1o, contados desde que a auga volve ferver. Despois xa non hai m\u00e1is que sacala da auga e deixala arrefriar. A carne vaise extraendo cos dedos, cunha brocheta ou coas mesmas u\u00f1as das patas, e a masa visceral que queda adherida \u00e1 cara interior do cacho vai com\u00e9ndose cunha culler.\nA este respecto, o de comer a centola simplemente cocida (e tam\u00e9n sobre as diferezas coas \"francesas\") o mestre \u00c1lvaro Cunqueiro dic\u00eda:\nE o seu \"disc\u00edpulo\", Sueiro, opinaba:\nOutra forma de coci\u00f1ar a centola, m\u00e1is propia do Pa\u00eds Vasco, \u00e9 o \"changurro\" (\"txangurro\"). Consiste en preparar a centola, unha vez cocida, sacando toda a carne e mestur\u00e1ndoa, picada, con cenoria, allo porro, cebola, tomate e allo. Esta mestura v\u00f3lvese a colocar no cacho e grat\u00ednase ao forno.\nTras a cocci\u00f3n, o cacho adquire unha t\u00edpica cor vermella de todos os mariscos cocidos, desaparecendo as diferenzas que se indicaron antes entre os exemplares galegos e os for\u00e1neos. A\u00ednda as\u00ed, o consumidor atento pode reco\u00f1ecer a orixe da centola porque as for\u00e1neas presentan unha cor vermella m\u00e1is clara que as centolas aut\u00f3ctonas. Ademais, o cacho e as patas son m\u00e1is duros na francesa que na galega e, polo tanto, m\u00e1is dif\u00edciles de romper, sendo a li\u00f1a de fractura m\u00e1is limpa. A carne da centola galega \u00e9 m\u00e1is branda e faise menos seca que a da francesa, sendo tam\u00e9n m\u00e1is saborosa.\nFestas gastron\u00f3micas.\nA centola foi o elemento principal da festa do marisco do Grove, a\u00ednda que tivo que separarse desta hai uns anos para celebrarse independentemente, baixo o nome de \"Xornadas da Centola\" no final de novembro ou primeiros de decembro, xa aberta a veda.\nA centola na cultura popular.\nOs pescadores aseguran que a centola \u00e9 quen de predicir a chegada dos temporais, e que un ou dous d\u00edas antes de que se produzan ag\u00f3chanse entre as rochas de modo que resulta imposible velas e faise dif\u00edcil pescalas.\nUnha locuci\u00f3n utiliza o centolo como referencia:"}
{"id": "55623", "revid": "1131", "url": "https://gl.wikipedia.org/wiki?curid=55623", "title": "Estaci\u00f3n de Monforte de Lemos", "text": "Monforte de Lemos \u00e9 a estaci\u00f3n de ferrocarril m\u00e1is importante en n\u00famero de trens da provincia de Lugo, situada na cidade de Monforte de Lemos, e unha das m\u00e1is importantes e con maior n\u00famero de pasaxeiros de Galicia debido a confluencia das li\u00f1as Le\u00f3n-A Coru\u00f1a e Monforte-Redondela.\nTen servizos de Media e Longa Distancia, ademais dunha imporante funci\u00f3n lox\u00edstica derivada da s\u00faa extensa praia de v\u00edas.\nSituaci\u00f3n ferroviaria.\nA estaci\u00f3n at\u00f3pase situada a 298 metros de altitude nos trazados das seguintes li\u00f1as f\u00e9rreas:\nHistoria.\nA chegada do ferrocarril a Monforte de Lemos en 1883, foi a culminaci\u00f3n dun proceso iniciado 25 anos antes, o 21 de abril de 1858, cando a ra\u00ed\u00f1a Isabel II sancionou a lei que todo ese tempo despois far\u00eda posible que o tren chegase \u00e1 cidade do Cabe. O artigo primeiro desta lei establec\u00eda que o goberno adxudicar\u00e1 en poxa p\u00fablica \u00aba li\u00f1a de primeira orde\u00bb que entre en Galicia pola Ponte de Domingo Fl\u00f3rez, e en Monforte se bifurcase para terminar nos portos da Coru\u00f1a e Vigo.\nDiferentes problemas coas concesi\u00f3ns atrasaron o comezo e a finalizaci\u00f3n das obras. Tivo que ser o 2 de febreiro de 1880 cando o goberno fixo a adxudicaci\u00f3n definitiva \u00e1 Compa\u00f1\u00eda dos Cami\u00f1os de Ferro do Norte de Espa\u00f1a. O acordo adopta a forma de Real Decreto o 4 de febreiro. O 31 de marzo dese ano real\u00edzase unha transferencia da concesi\u00f3n obtida pola anterior empresa \u00e1 Compa\u00f1\u00eda dos Ferrocarr\u00eds de Asturias, Galicia e Le\u00f3n, que ser\u00e1 a encargada de materializar a uni\u00f3n da Meseta con Galicia.\nO 4 de agosto de 1883, en viaxe de proba, un tren fai o traxecto entre Palencia e A Coru\u00f1a, co presidente do Consello de Administraci\u00f3n da empresa adxudicataria, o Duque de Sexto, \u00e1 fronte. No entanto, o momento culminante sit\u00faase nos d\u00edas 31 de agosto e 1 de setembro de 1883. No primeiro sae de Madrid \u00e1s 8,40 horas o tren inaugural, no que viaxan os Reis de Espa\u00f1a, Afonso XII e Mar\u00eda Cristina, aos que acompa\u00f1an numerosas autoridades civ\u00eds e militares. \u00c1s nove e media do d\u00eda 1 de setembro de 1883, o convoi fai a s\u00faa entrada na estaci\u00f3n de Monforte, na que \u00e9 recibido polas autoridades locais e numeroso p\u00fablico.\n\u00c9 motivo da concesi\u00f3n a Monforte do t\u00edtulo de cidade polo rei Afonso XII, en orde aos esforzos nos traballos do Ferrocarril, que foi o motor da econom\u00eda da cidade, ata que reestruturaci\u00f3ns desprazaron o n\u00f3 ferroviario existente e o lugar de Mando \u00e1 cidade de Ourense, mentres que o \u00fanico taller de reparaci\u00f3n de M\u00e1quinas de Galicia, foi trasladado a Le\u00f3n.\nEn 1926 a estaci\u00f3n foi ampliada.\nSe ben inicialmente a estaci\u00f3n estaba situada lonxe do n\u00facleo urbano, o pulo econ\u00f3mico que levou \u00e1 zona o ferrocarril fixo prosperar as \u00e1reas pr\u00f3ximas, medrando ao seu redor o co\u00f1ecido como barrio da Estaci\u00f3n, o que fixo que a estaci\u00f3n pasase a estar moi integrada no casco urbano da cidade. Esta puxanza econ\u00f3mica reflectiuse na construci\u00f3n por parte do colectivo de traballadores do ferrocarril do Colexio Ferroviario en 1931, e no proxecto de construci\u00f3n dun novo mercado no barrio durante a Segunda Rep\u00fablica para que as persoas que resid\u00edan no barrio non se tivesen que desprazar ao centro para mercar produtos que non pod\u00edan adquirir nos negocios do barrio, a\u00ednda que o golpe de Estado do 18 de xullo de 1936 impediu que o proxecto se materializase. O maior apoxeo do barrio circundante chegou logo da guerra civil, cando segundo o investigador local Felipe Aira Pardo, chegou a acoller nas dez r\u00faas que o conformaban a 3129 persoas en 1940. Con todo, contra a d\u00e9cada de 1960, coincidindo coa perda de peso de Monforte de Lemos como n\u00f3 ferroviario, o barrio comezou un declive demogr\u00e1fico que se mant\u00e9n ata os nosos d\u00edas.\nActualmente, a\u00ednda mantense na cidade lucense parte dos talleres. Cabe destacar que algunhas das infraestruturas que caeron en desuso, como \u00f3 dep\u00f3sito de m\u00e1quinas, foron obxecto de remodelaci\u00f3n e actualmente albergan o Museo do Ferrocarril de Galicia.\nEst\u00e1 previsto polo \"Plan Estrat\u00e9xico de Infraestruturas e Transporte 2009-2020\" do Ministerio de Fomento a chegada do AVE a Monforte, de Ponferrada e cara a Lugo e Ourense, e por iso est\u00e1 en proxecto unha nova estaci\u00f3n para os servizos de alta velocidade, ao nord\u00e9s da cidade, nas proximidades da estrada de Reigada.\nA estaci\u00f3n.\nAt\u00f3pase ao nord\u00e9s do centro urbano na praza da Estaci\u00f3n e \u00e9 accesible desde varias r\u00faas lindeiras. Desde un punto de vista arquitect\u00f3nico o edificio para viaxeiros de grandes dimensi\u00f3ns mostra un aspecto sobrio e funcional. Est\u00e1 composto por un pavill\u00f3n central de tres plantas ao que se anexan d\u00faas \u00e1s laterais de varios corpos dunha altura algo inferior ao elemento central. As extensas fachadas est\u00e1n adornadas con abundantes vans adintelados que se reparten de forma sim\u00e9trica. O recinto, no seu interior, conta cunha ampla sala de espera e vest\u00edbulo, venda de billetes, aseos e servizos adaptados para as persoas con discapacidade.\nNa zona de v\u00edas, marquesi\u00f1as propias cobren as tres plataformas (unha lateral e d\u00faas centrais) coas que conta a estaci\u00f3n. \u00c1 plataforma lateral accede a v\u00eda 1, mentres que as v\u00edas 2, 3, 4 e 5 acceden respectivamente \u00e1 primeira e segunda plataforma central. Estas son as v\u00edas usadas principalmente polo tr\u00e1fico de viaxeiros pero s\u00f3 son unha pequena parte da extensa praia de v\u00edas existente. En paralelo \u00e1s v\u00edas mencionadas e afast\u00e1ndose do edificio principal at\u00f3panse as v\u00edas numeradas do 6 ao 14. A estas hai que unir outras oito v\u00edas mortas. Son as v\u00edas 2A e 2B (finalizan nos extremos da primeira plataforma central), 21, 22, 41 e 42, estas concl\u00faen nos laterais do edificio para viaxeiros, dous nun extremo e as outras d\u00faas no outro e as v\u00edas 33 e 34, situadas direcci\u00f3n Lugo e algo afastadas do armaz\u00f3n principal. Esta zona incl\u00fae tam\u00e9n as v\u00edas 31 e 32. En total son 24 as v\u00edas numeradas existentes en Monforte de Lemos. O armaz\u00f3n de v\u00edas vese completado por diversas instalaci\u00f3ns como peiraos de carga, talleres ou almac\u00e9ns.\nAlgunhas das moitas infraestruturas que caeron en desuso, como sucede co o dep\u00f3sito de m\u00e1quinas, foron obxecto de remodelaci\u00f3n e albergan o Museo do Ferrocarril de Galicia.\nServizos ferroviarios.\nLonga distancia.\n\"Actualizado a 14 de xu\u00f1o de 2016.\"\nMedia distancia.\n\"Actualizado a 14 de xu\u00f1o de 2016.\""}
{"id": "55625", "revid": "21232", "url": "https://gl.wikipedia.org/wiki?curid=55625", "title": "SVG", "text": "SVG (do ingl\u00e9s Scalable Vector Graphics, \"Gr\u00e1ficos Vectoriais Escal\u00e1beis\") \u00e9 unha linguaxe XML que describe gr\u00e1ficos vectoriais bidimensionais, tanto est\u00e1ticos como animados. Unha das caracter\u00edsticas principais dos gr\u00e1ficos vectoriais \u00e9 que non perden calidade ao seren ampliados. A grande diferenza entre o SVG e outros formatos vectoriais \u00e9 que se trata dun est\u00e1ndar aberto creado polo Consorcio da Rede Mundial.\nA creaci\u00f3n deste formato baseouse noutros xa existentes e que incl\u00faen CSS, DOM, JPEG, PNG, SMIL e XML.\nDescrici\u00f3n.\nO formato SVG permite tres tipos de obxectos gr\u00e1ficos:\nAs imaxes en formato SVG poden ser comprimidas en gzip sen perda de datos, dado que o XML cont\u00e9n moitos datos redundantes, sendo mesmo as\u00ed que o formato SVG \u00e9 habitualmente menor que a versi\u00f3n en mapa de bits."}
{"id": "55626", "revid": "114", "url": "https://gl.wikipedia.org/wiki?curid=55626", "title": "Svg", "text": ""}
{"id": "55627", "revid": "98629", "url": "https://gl.wikipedia.org/wiki?curid=55627", "title": "Illa Heard e Illas McDonald", "text": "As Illas Heard e McDonald son un conxunto de illas deshabitadas pertencentes a Australia desde 1947 no Oc\u00e9ano \u00cdndico.\nA Illa Heard \u00e9 monta\u00f1osa, dominada polo Mawson Peak, un volc\u00e1n dunha altura de 2.745. Con esta altura, o Mawson Peak er\u00edxese como a monta\u00f1a m\u00e1is alta de Australia. A s\u00faa veci\u00f1a, a Illa McDonald \u00e9 pequena e rochosa. Ambas suman un total de 412\u00a0km\u00b2 de superficie e sit\u00faanse na Meseta de Kerguelen. O territorio incl\u00fae a illa de Shag. Non pos\u00faen nin ba\u00edas nin portos.\nEstas illas son territorios australianos administrados desde Canberra pola Divisi\u00f3n Australiana Ant\u00e1rtica do Departamento Australiano do Medio. Actualmente son habitadas por unha gran cantidade de focas e aves, polo que foron declaradas Patrimonio Natural e son principalmente visitades con fins de investigaci\u00f3n cient\u00edfica.\nA pesar de non ter ning\u00fan tipo de actividade econ\u00f3mica, asign\u00f3uselle o c\u00f3digo internacional HM e o dominio internet .hm.\nHistoria.\nAta 1833, as illas non foron visitadas por expedicionarios, e probablemente nunca sexan habitadas por home alg\u00fan. Peter Kemp, un mari\u00f1o ingl\u00e9s, foi a primeira persoa en avistar a Illa Heard, o 27 de novembro de 1833 durante unha viaxe desde Kerguelen \u00e1 Ant\u00e1rtica\nO Capit\u00e1n nortamericano John Heard, no seu buque Oriental, divisou a illa o 25 de novembro de 1853 na s\u00faa ruta desde Boston a Melbourne. Reportou do seu descubrimento un mes m\u00e1is tarde, polo que a illa foi bautizada co seu nome. Coincidentemente, o Capit\u00e1n William McDonald, a bordo do Samarang descubriu a Illa McDonald pr\u00f3xima \u00e1 Illa Heard o 4 de xaneiro de 1854.\nCon todo, ningu\u00e9n desembarcou nas illas ata 1855, cando mari\u00f1os do Corinthian liderados polo Capit\u00e1n Erasmus Darwin Rogers fix\u00e9rono. Durante o per\u00edodo de caza de focas entre 1855 e 1880, un importante n\u00famero de cazadores estadounidenses pasaban m\u00e1is dun ano na illa, vivindo en paup\u00e9rrimas condici\u00f3ns. Xa en 1880, a maior parte da poboaci\u00f3n de mam\u00edferos mari\u00f1os desaparecera, polo que os cazadores abandonaron a illa. En resumo, m\u00e1is de cen mil barr\u00eds de aceite de elefante mari\u00f1o foi producido durante este per\u00edodo.\nEn 1997, as illas foron declaradas Patrimonio da Humanidade."}
{"id": "55628", "revid": "23204", "url": "https://gl.wikipedia.org/wiki?curid=55628", "title": "Illa Norfolk", "text": " \nA Illa Norfolk (ingl\u00e9s: \"Norfolk Island\", norfolk: \"Norfuk Ailen\") \u00e9 unha illa do Oc\u00e9ano Pac\u00edfico situada entre Australia, Nova Zelandia e Nova Caledonia, que xunto con outras d\u00faas pequenas illas veci\u00f1as conforma o \"Territorio da Illa Norfolk\", un dos poucos territorios externos de Australia. No censo de 2021, ti\u00f1a 2.188 habitantes que viv\u00edan nunha superficie total duns 35 km\u00b2. A s\u00faa capital \u00e9 Kingston.\nO pi\u00f1eiro da Illa Norfolk, que se atopa tam\u00e9n na s\u00faa bandeira, \u00e9 unha \u00e1rbore moi emblem\u00e1tica, orixinal desta illa e moi popular en Australia.\nHistoria.\nDescubrimento e poboamento.\nA Illa Norfolk foi poboada por primeira vez por mari\u00f1eiros polinesios, probablemente das illas Illas Kermadec, ao norte de Nova Zelandia. Chegaron no s\u00e9culo XIV ou s\u00e9culo XV, e sobreviviron durante varias xeraci\u00f3ns ata desaparecer. A s\u00faa principal poboaci\u00f3n foi escavada en Emily Bay, e deixaron restos como ferramentas de pedra, ratas e bananeiras. O destino final destes poboadores primitivos segue sendo un misterio.\nO primeiro europeo co\u00f1ecido que avistou a illa foi James Cook, en 1774, na s\u00faa segunda viaxe ao Pac\u00edfico Sur no HMS \"Resolution\". Foi el quen lle deu o nome \u00e1 illa inspir\u00e1ndose no nome da esposa do primeiro par da Breta\u00f1a, Edward Howard, noveno Duque de Norfolk (1685-1777). Cook pisou terra o xoves 11 de outubro de 1774, e asombrouse ante as altas \u00e1rbores e as plantas parecidas ao li\u00f1o, das que levou mostras a Inglaterra, e informou do seu uso potencia para a Armada Real. \nNese ent\u00f3n, Gran Breta\u00f1a era moi dependente do li\u00f1o (para confeccionar veas) e do c\u00e1\u00f1amo (para as cordas) ) das costas do Mar B\u00e1ltico. Tam\u00e9n depend\u00edan da madeira de Nova Inglaterra (para os paus maiores), que non lles foi fornecida ata logo da Guerra de Independencia dos Estados Unidos. Calquera ameaza \u00e1 subministraci\u00f3n destas materias primas pu\u00f1a en perigo a supremac\u00eda mar\u00edtima de Gran Breta\u00f1a.\nAlg\u00fans historiadores, entre os que destaca Geoffrey Blainey en \"A Tiran\u00eda da Distancia\", soste\u00f1en que a Illa Norfolk serviu como fonte alternativa deses recursos, o que foi, segundo elas, unha raz\u00f3n de grande importancia para a fundaci\u00f3n da Colonia Penal de Novo Gales do Sur pola Primeira Frota en 1788.\nPrimeiro asentamento penal.\nAntes de que a Primeira Frota partise para fundar unha colonia penal en Nova Gales do Sur, recibiu a orde do Gobernador Arthur Phillip de colonizar Illa Norfolk para previr que caese en mans de Francia, cuxos l\u00edderes navais tam\u00e9n se mostraban interesados polo Pac\u00edfico. Cando a frota chegou ao porto de Sidney en xaneiro de 1788, Phillip ordenou ao lugartenente Philip Gidley King que encabezase unha partida de quince convictos e sete homes libres para que tomasen o control da illa e prepar\u00e1sena para o seu desenvolvemento comercial. Chegaron a Illa Norfolk o 6 de marzo de 1788.\nPronto se viu que o li\u00f1o era dif\u00edcil de preparar para manufactura e ning\u00fan dos habitantes da illa ti\u00f1a as capacidades necesarias. Intentouse que dous maor\u00eds ensinasen aos homes devandito arte, pero o intento fallo cando descubriron que o tecido do li\u00f1o era unha tarefa propia das mulleres, polo que os homes non entend\u00edan moito. Tampouco foi rendible a industria da madeira do pi\u00f1eiro, pois non era o suficientemente el\u00e1stica.\nPero foron enviados m\u00e1is convictos, e a illa comezou a servir a Sidney como granxa, aprovision\u00e1ndolles de gran e verduras. Con todo, as colleitas fracasaban debido aos ventos salgados, as ratas e os vermes. A falta dun porto natural seguro dificultaba as comunicaci\u00f3ns e o transporte de abastecementos e produtos.\nManning Clar observou que \"ao principio os convictos comport\u00e1banse ben, pero mentres chegaban m\u00e1is desde Sidney, recobraban as s\u00faas pr\u00e1cticas delitivas\". Isto inclu\u00edu un intento de derrocamento do Rei en xaneiro de 1789 polos convictos, descrito por Margaret Hazzard como \"p\u00edcaros incorrixibles que toman a s\u00faa 'boa vontade' como debilidade\". Mentres que alg\u00fans convictos responderon ben \u00e1 oportunidade ofrecida de volverse respectables, a maior\u00eda permaneceron como \"desgraciados folgaz\u00e1ns e miserables\", segundo Clark.\nA fame negra inminente en Sidney fixo que fosen levados a Illa Norfolk gran cantidade de convictos e mari\u00f1os en marzo de 1790 no HMS Sirius. Este intento de aliviar a presi\u00f3n en Sidney volveuse desastre cando o \"Sirius\" naufragou e, a\u00ednda que non houbo mortos, perd\u00e9ronse provisi\u00f3ns, e a tripulaci\u00f3n do barco estivo illada dez meses. Esta noticia foi recibida en Sidney con \"unha consternaci\u00f3n atroz\". A partir dese momento Illa Norfolk separouse de Sidney, que, tras a chegada da Segunda Frota cargada de convictos enfermos e maltreitos, ti\u00f1a outros problemas m\u00e1is importantes aos que facer fronte.\nA pesar disto o asentamento foi crecendo lentamente a medida que chegaban m\u00e1is convictos desde Sidney. Establec\u00e9ronse relaci\u00f3ns e comezaron a nacer nenos. Moitos convictos elixiron permanecer en Illa Norfolk como colonos ao termo da s\u00faa sentenza, e a poboaci\u00f3n alcanzou o milleiro de persoas en 1792.\nIlla Norfolk foi gobernada por unha sucesi\u00f3n de comandantes temporais durante os once anos seguintes, comezando coa substituci\u00f3n do Rei, Robert Ross, de 1789 a 1790. Cando Joseph Foveaux chegou como Gobernador Lugartenente en 1800, atopou o asentamento en desorde, xa que nos catro anos anteriores non se levou a cabo correctamente a tarefa de mantemento, e el comezou a melloralo, facendo obras p\u00fablicas e intentos para mellorar a educaci\u00f3n.\nEn 1794 o Rei suxeriu o peche de Illa Norfolk como asentamento penal, debido a que estaba demasiado lonxe e custaba moito mantelo. En 1803 o Secretario de Estado, Lord Hobart, requiriu o traslado de parte do establecemento militar de Illa Norfolk, colonos e convictos a Tasmania, debido ao gran gasto e dificultades na comunicaci\u00f3n entre Illa Norfolk e Sidney. Isto foi conseguido m\u00e1is lentamente do que se prev\u00eda, debido \u00e1 resistencia dos colonos de ser desarraigados da terra que conseguiran domesticar e as esixencias de indemnizaci\u00f3n por perdas. O primeiro grupo, composto por 159 persoas, das que catro eran colonos e o resto convictos e as s\u00faas familias e persoal militar deixou a illa en febreiro de 1805. Entre novembro de 1807 e setembro de 1808, outros cinco grupos partiron, en total 554 persoas. S\u00f3 200 persoas permaneceron na illa, formando un pequeno asentamento ata 1813, ano no que foi levantado. S\u00f3 un pequeno grupo quedou para destru\u00edr todos os edificios e os bens que permanec\u00edan na illa, para que ning\u00fan outro pa\u00eds, especialmente europeo, sent\u00edsese tentado a visitar o lugar.\nIlla Norfolk permaneceu abandonada entre o 15 de febreiro de 1814 e o 6 de xu\u00f1o de 1825, volta ao seu estado primixenio, deixando atr\u00e1s s\u00f3 o recordo dun cuarto de s\u00e9culo de ocupaci\u00f3n penal. \nSegundo asentamento penal.\nEn 1824 o goberno brit\u00e1nico deu instruci\u00f3ns ao Gobernador de Nova Gales do Sur Thomas Brisbane de ocupar Illa Norfolk como un lugar ao que mandar \"o peor de entre os convictos\". A s\u00faa distancia, vista anteriormente como unha desvantaxe, foi nese momento vista como un recurso para o castigo dos \"convictos dobres\", aqueles que cometeran crimes tras a s\u00faa chegada a Nova Gales do Sur. Brisbane asegurou aos seus superiores que \"o criminal que \u00e9 enviado al\u00ed \u00e9 exclu\u00eddo para sempre de calquera esperanza de volta\". El viu Illa Norfolk como \"o \"non plus ultra\" do castigo para os convictos\". O seu sucesor, o gobernador Ralph Darling, foi a\u00ednda m\u00e1is severo que Brisbane, desexando que Illa Norfolk fose \"un lugar no que levase o m\u00e1is extremo castigo\". Igualmente, o gobernador George Arthur pensaba que \"cando os prisioneiros son enviados a Illa Norfolk, non se lles deber\u00eda permitir de ning\u00fan xeito volver. O traslado al\u00ed deber\u00eda ser considerado como o \u00faltimo l\u00edmite, un castigo que s\u00f3 poder\u00eda limitar a morte\". Claramente, a reformaci\u00f3n dos convictos, o suposto obxectivo dun sistema de transporte penal tanto como o castigo, non era visto como obxectivo no asentamento penal de Illa Norfolk.\nLogo dun mot\u00edn en 1834, o Pai William Ullathorne, Vigairo xeral de Sydney, visitou Illa Norfolk para confortar aos amotinados debedido \u00e1 execuci\u00f3n. Atopou \"a escena m\u00e1is desgarradora que presenciara\". Tendo o deber de informar aos prisioneiros de quen era indultado e quen ti\u00f1a que morrer, impresionoulle \"o feito literal de que cada home que o\u00eda o seu indulto choraba amargamente, mentres que cada home que o\u00eda a s\u00faa condena se arrodillaba cos ollos secos e daba grazas a deus\".\nO informe de 1846 do xu\u00edz de paz Robert Pringle Stuart expuxo a escaseza e a mala calidade da comida, a inadecuaci\u00f3n do aloxamento, os horrores da tortura e as azoutas incesantes, a insubordinaci\u00f3n dos convictos e a corrupci\u00f3n dos capataces.\nO bispo Robert Willson visitou a Illa Norfolk desde Tasmania en tres ocasi\u00f3ns. Tras a s\u00faa primeira visita en 1846 informou \u00e1 Casa dos Lores que, por primeira vez, deuse conta da enormidade das atrocidades perpetradas baixo a bandeira brit\u00e1nica e intentou remedialo. Willson volveu en 1849 e atopou que se levaron a cabo numerosas reformas. A\u00ednda as\u00ed, rumores de novas atrocidades lev\u00e1ronlle de volta en 1852, e esta visita tivo como resultado un informe negativo, listando atrocidades e culpando ao sistema, que invest\u00eda a un home con poder sobre tanta xente nun lugar tan afastado.\nS\u00f3 alg\u00fans convictos deixaron rexistros escritos do que suced\u00eda al\u00ed, e as s\u00faas descrici\u00f3ns das condici\u00f3ns de vida, traballo, alimentaci\u00f3n, aloxamento e, sobre todo, os castigos dados por oficiais aparentemente triviais, son terr\u00edbeis, pois describen un asentamento desprovisto de calquera tipo de decencia, baixo as regras de ferro dos tir\u00e1nicos comandantes autocr\u00e1ticos.\nAs acci\u00f3ns dalg\u00fans dos comandantes, como Morisset, e, sobre todo, as de Price parecen ser excesivamente duras. Todos excepto un foron oficiais militares, educados nun sistema no que a disciplina era inhumanamente severa. Ademais, os comandantes contaron con gran n\u00famero de gardas militares, capataces civ\u00eds, alguac\u00eds ex-convictos e convictos confidentes que lles proporcionaban a informaci\u00f3n que necesitaban e levaban a cabo as s\u00faas ordes.\nDestes comandantes, parece que s\u00f3 Alexander Maconochie deuse conta de que as brutalidades poder\u00edan provocar desaf\u00edos, como fora demostrado polos mot\u00edns de 1826, 1834 e 1846, e intentou aplicar as s\u00faas teor\u00edas de reforma penal, usando tanto castigos como incentivos. Os seus m\u00e9todos foron criticados por ser demasiado suaves e el foi substitu\u00eddo, o que devolveu ao asentamento \u00e1s brutalidades.\nO segundo asentamento penal comezou a chegar ao seu fin logo de 1847, e o Goberno Brit\u00e1nico enviou a Tasmania aos \u00faltimos convictos que quedaban en Illa Norfolk en maio de 1855. Foi abandonado porque o traslado a Tasmania cesara en 1853 e foi substitu\u00eddo por traballos forzosos en Gran Breta\u00f1a.\nTerceiro asentamento.\nO 6 de xu\u00f1o de 1856, outro grupo de exiliados chegou a Illa Norfolk. Estes eran os descendentes dos tahitianos e os amotinados do HMAV \"Bounty\", reagrupados desde as Illas Pitcairn, nas que non cab\u00eda m\u00e1is poboaci\u00f3n, polo que o Goberno Brit\u00e1nico permitira o traslado de parte da poboaci\u00f3n a Illa Norfolk, que foi desde ent\u00f3n establecida como unha colonia separada de Nova Gales do Sur pero baixo a administraci\u00f3n do gobernador de devandita colonia.\nOs chegados de Pitcairn ocuparon moitos dos edificios que quedaban dos asentamentos penais, e gradualmente estableceron as s\u00faas industrias de cultivo e caza de baleas na illa. A\u00ednda que algunhas familias decidiron volver a Pitcairn en 1858 e 1863, a poboaci\u00f3n da illa seguiu crecendo lentamente a medida que a illa aceptaba colonos, que a mi\u00fado chegaban en frotas baleeiras.\nEn 1867, os cuarteis xerais da Misi\u00f3n Melan\u00e9sica da Igrexa de Inglaterra establec\u00e9ronse na illa, e en 1882 erixiuse unha igrexa en honra a San Barnab\u00e1s, en memoria do bispo cabeza da Misi\u00f3n John Coleridge Patteson, con fiestras dese\u00f1adas por Burne-Jones e executadas por William Morris. En 1920 a Misi\u00f3n foi trasladada desde a illa \u00e1s Illas Salom\u00f3n, para estar m\u00e1is preto do seu obxectivo evanxelizador.\nLogo da creaci\u00f3n da Commonwealth de Australia en 1901, Illa Norfolk foi situada baixo a autoridade do goberno da nova Commonwealth, sendo administrada como un territorio externo.\nDurante a segunda guerra mundial, a illa foi usada como un base a\u00e9rea clave e unha localizaci\u00f3n para encher entre Australia e Nova Zelandia. Como a illa caeu baixo a \u00e1rea de responsabilidade de Nova Zelandia, foi gornecida pola unidade da Armada de Nova Zelandia co\u00f1ecida como N Force. A\u00ednda as\u00ed, Illa Norfolk non foi atacada durante a guerra.\nXeograf\u00eda.\nA illa Norfolk est\u00e1 situada no Pac\u00edfico Sur, ao leste de Australia. \u00c9 a principal illa do grupo de illas que comprende o territorio. Ten unha superficie de 34.6\u00a0km\u00b2, sen ningunha gran masa de auga interior, pero con 32\u00a0km de costa. O punto m\u00e1is alto da illa \u00e9 Mt. Bates (319 m sobre o nivel do mar), situado no cuadrante noroeste da illa. A maior parte do terreo \u00e9 apropiada para o cultivo e outro usos agr\u00edcolas. Illa Philip, a segunda illa m\u00e1is grande do territorio, moitos quil\u00f3metros ao sur da illa principal.\nA costa da Illa Norfolk consiste de cant\u00eds de diversa altura. Tam\u00e9n hai unha pendente descendente cara a Sidney Bay e Emily Bay, o lugar do asentamento colonial orixinal de Kingston. Non hai instalaci\u00f3ns portuarias seguras, pero si peiraos de descarga en Kingston e Cascade Bay. Todos os produtos non producidos pola illa son introducidos por barco, normalmente por Cascade Bay. Emily Bay, protexida do Pac\u00edfico por unha pequena barreira de coral, \u00e9 a \u00fanica \u00e1rea seguro para a nataci\u00f3n recreativa, a\u00ednda que o surfing tam\u00e9n se practica ocasionalmente en Ball Bay\nO clima \u00e9 subtropical e apracible, con pequenas diferenzas estacionales. A illa \u00e9 unha formaci\u00f3n volc\u00e1nica de pendente suave.\nO recurso principal da illa \u00e9 a pesca, xa que non hai grandes territorios de terras cultivables ou terras de labrant\u00edo permanentes, a\u00ednda que ao redor do 25% da illa \u00e9 pasto permanente. Non hai terreos irrigados.\nA \u00e1rea que rodea o punto m\u00e1is alto da illa, o Monte Bates \u00e9 conservada como o Parque Nacional de Illa Norfolk. O parque, que cobre ao redor do 10% das terras da illa, cont\u00e9n restos dos bosques que orixinalmente cubr\u00edan a illa, inclu\u00edndo \u00e1reas selv\u00e1ticas.\nO parque tam\u00e9n incl\u00fae d\u00faas illas m\u00e1is pequenas situadas ao sur de Illa Norfolk, a Illa Nepean e a Illa Philip. A vexetaci\u00f3n da Illa Philip foi devastada debido \u00e1 introduci\u00f3n de \u00e9raa penal de pragas como porcos e coellos, d\u00e1ndolle unha cor marr\u00f3n avermellado. A\u00ednda as\u00ed, o control de pragas e o traballo de recuperaci\u00f3n por parte do persoal do parque fixo mellorar recentemente o medio da Illa Philip.\nO maior asentamento da illa \u00e9 Burnt Pine, situado ao redor da Taylor's Road, onde se atopan o centro comercial, correos, a licorer\u00eda e o concello, entre outros servizos. Hai outros asentamentos sobre toda a illa, consistentes sobre todo en casas rodeadas polos seus territorios.\nA \"Government House\", a residencia oficial do Administrador, at\u00f3pase en Quality Row, no que foi o asentamento penal de Kingston, como outros edificios gobernamentais, por exemplo, os xulgados e a Asemblea Lexislativa e Administrativa. A\u00ednda as\u00ed, o papel de Kingston \u00e9 practicamente cerimonial, pois o centro econ\u00f3mico \u00e9 Burnt Pine.\nPol\u00edtica.\nA Illa Norfolk \u00e9 o \u00fanico territorio australiano non continental que conseguiu o autogoberno. O \"Acta da Illa Norfolk\", aprobada polo Parlamento de Australia en 1979, \u00e9 o acta baixo a cal a illa \u00e9 gobernada. O Goberno australiano mant\u00e9n autoridade sobre a illa a trav\u00e9s do Administrador, que \u00e9 elixido polo Gobernador Xeral de Australia. Unha Asemblea Lexislativa \u00e9 elixida mediante votaci\u00f3n popular cada tres anos, a\u00ednda que a lexislaci\u00f3n aprobada polo Parlamento australiano pode estender o seu efecto a todo o territorio australiano.\nA Asemblea consiste en nove escanos, e os electores te\u00f1en que propor nove votos nas mesmas condici\u00f3ns, dos cales non m\u00e1is de catro poden ser dados ao mesmo individuo. Este m\u00e9todo de elecci\u00f3n ch\u00e1mase \"sistema de votaci\u00f3n m\u00faltiple ponderada\". Catro dos membros da Asemblea forman o Concello Executivo, que funciona como asesor do Administrador. O sufraxio \u00e9 universal aos dezaoito anos.\nA capital oficial da illa \u00e9 Kingston, que funciona basicamente como centro de goberno m\u00e1is que como asentamento.\nA festa nacional \u00e9 Bounty Day, celebrada o 8 de xu\u00f1o, que celebra a chegada dos habitantes de Pitcairn en 1856.\nAs ordenanzas locais e as actas son efectivas na illa, na que a maior parte da lexislaci\u00f3n est\u00e1 baseada no sistema legal australiano. As leis australianas xenerais son efectivas na illa cando o seu campo de actuaci\u00f3n non est\u00e1 cuberto por leis australianos especiais ou leis da Illa Norfolk.\nComo \u00e9 un territorio australiano, a Illa Norfolk non ten representantes diplom\u00e1ticos nin participa en ningunha organizaci\u00f3n internacional, exceptivo nas organizaci\u00f3ns deportivas.\nA bandeira consta de tres bandas verticais, sendo a central un pouco maior que as outras d\u00faas e estando pintada de branco, mentres que as laterais est\u00e1n pintadas de verde, e atop\u00e1ndose centrado na banda central un pi\u00f1eiro de Norfolk (\"araucaria heterophylla\") verde.\nStatus constitucional.\nExiste certa controversia sobre o status exacto de Illa Norfolk. A pesar do status de territorio autogobernado de Australia que pos\u00fae a illa, alg\u00fans dos seus habitantes reclaman que foi declarada totalmente independente cando a Reina Vitoria deu permiso aos habitantes de Pitcairn para instalarse na Illa Norfolk. Os habitantes desta illa non pagan impostos australianos (polo que a illa \u00e9 un para\u00edso fiscal), e a illa est\u00e1 suxeita a unha lexislaci\u00f3n de inmigraci\u00f3n diferente \u00e1 do resto do pa\u00eds. Este punto de vista foi repetidamente rexeitado polo Comit\u00e9 Territorial do Parlamento de Australia (a \u00faltima vez foi en 2004), e tam\u00e9n foron rexeitadas polo Tribunal Supremo de Australia. O Parlamento de Australia ten pleno poder para lexislar sobre a illa, inclu\u00edndo a posibilidade de derrogar calquera lei aprobada pola Asamble Lexislativa da Illa Norfolk.\nOs habitantes de Australia e os residentes en calquera outra parte do pa\u00eds non te\u00f1en dereito autom\u00e1tico de residencia na illa: os habitantes de Australia te\u00f1en que presentar ou o pasaporte ou o Documento de Identidade para viaxar \u00e1 illa. Os cidad\u00e1ns de calquera outra parte do mundo deben levar un pasaporte a\u00ednda que chegan doutro lugar de Australia.\nA residencia na Illa Norfolk conc\u00e9dese normalmente de xeito similar \u00e1 maior\u00eda de pa\u00edses hoxe en d\u00eda: sendo acreditado por un residente da illa ou unha operaci\u00f3n comercial nela. A residencia temporal tam\u00e9n pode ser concedida a traballadores cualificados necesarios para os servizos da illa.\nOs residentes permanentes de Illa Norfolk deben solicitar a cidadan\u00eda australiana tras ter os requirimentos normais de residencia. Os nenos nacidos na illa son cidad\u00e1ns australianos se polo menos un dos proxenitores \u00e9 cidad\u00e1n australiano ou ten al\u00ed a s\u00faa residencia permanente no momento do nacemento (ou a persoa naceu antes do 20 de agosto de 1986. Ver Lei de Nacionalidade Australiana.\nA Illa Norfolk non est\u00e1 cuberta baixo o seguro m\u00e9dico australiano. A todos os visitantes da illa, inclu\u00edndo os australianos, recom\u00e9ndaselles ter seguro de viaxes. As enfermidades mentais graves non se tratan na illa, sen\u00f3n que os pacientes son levados de volta \u00e1 Australia continental, se \u00e9 necesario, pola Forza A\u00e9rea Real Australiana.\nDemograf\u00eda.\nA poboaci\u00f3n estimada da Illa Norfolk en xullo de 2003 era de 1853 persoas, o 20.2% das cales ti\u00f1an catorce anos ou menos, o 63.9% de 15 a 64 anos e o 15.9% con 65 ou m\u00e1is anos. O crecemento anual estimouse no 0.01%.\nA emigraci\u00f3n est\u00e1 aumentando a medida que moitos insulars aprov\u00e9itanse da estreita relaci\u00f3n entre a Illa Norfolk e Australia e Nova Zelandia. A \u00fanica escola da illa proporciona educaci\u00f3n ata os doce anos, polo que os estudantes que queiran completar os estudos terciarios debe sa\u00edr da illa. Ademais, a pequena econom\u00eda da illa causa que moitos traballadores cualificados te\u00f1an que emigrar.\nA maior\u00eda dos insulares son de raza cauc\u00e1sica, descendentes dos amotinados no HMAV Bounty e tam\u00e9n chegados m\u00e1is recentemente de Australia e Nova Zelandia. Os descendentes dos amotinados do \"Bounty\" te\u00f1en alg\u00fans trazos polinesios, a\u00ednda que s\u00f3 unha minor\u00eda consid\u00e9ranse polinesios.\nA maior\u00eda dos habitantes son cristi\u00e1ns protestantes. En 1996, o 37.4% pertenc\u00eda \u00e1 Comu\u00f1\u00f3n Anglicana, o 14..5% \u00e1 Igrexa Unida, o 11.5% \u00e1 Igrexa cat\u00f3lica Romana e o 3.1% \u00e1 Igrexa Adventista do S\u00e9timo D\u00eda.\nOs insulares falan tanto ingl\u00e9s como unha lingua crioula co\u00f1ecida como norfolk, \"norfuk\" ou \"pitkern\", como se denomina en devandita lingua, unha mestura de ingl\u00e9s do s\u00e9culo XVIII e tahitiano. O norfolk est\u00e1 perdendo popularidade a medida que a illa recibe m\u00e1is turistas e a xente nova sae da illa en busca de estudos ou traballo. A\u00ednda as\u00ed, estanse realizando esforzos para mantelo vivo mediante dicionarios e cambiando os nomes tradicionais dalg\u00fans lugares tur\u00edsticos polos seus equivalentes en norfolk. En abril de 2005, foi declarada a lingua cooficial da illa.\nCriminalidade.\nA\u00ednda que xeralmente \u00e9 pac\u00edfica, a Illa Norfolk foi escenario de dous asasinatos desde que comezou o s\u00e9culo XXI. En 2004 foi achado morto dun tiro Ivens Buffett, un alto cargo do goberno da illa ; e dous anos antes fora atopado o corpo sen vida de Janelle Patton. A parte destes asasinatos, que non est\u00e1n relacionados, a criminalidade na illa \u00e9 baixa.\nEconom\u00eda.\nA principal actividade econ\u00f3mica da illa \u00e9 o turismo, que aumentou constantemente ao longo do tempo. Dado que a Illa Norfolk prohibe a importaci\u00f3n de froita fresca e verduras, a gran maior\u00eda \u00e9 producida localmente. A carne de vaca \u00e9 producida localmente pero tam\u00e9n importada. A moeda que se usa na Illa Norfolk \u00e9 o D\u00f3lar australiano.\nV\u00e9xase tam\u00e9n.\nLigaz\u00f3ns externas.\n Goberno\nInformaci\u00f3n xeral\nArqueolox\u00eda e asentamento polinesio na prehistoria\nOutros"}
{"id": "55629", "revid": "865", "url": "https://gl.wikipedia.org/wiki?curid=55629", "title": "White Stripes", "text": ""}
{"id": "55630", "revid": "127505", "url": "https://gl.wikipedia.org/wiki?curid=55630", "title": "Sputnik 1", "text": "O Sputnik 1 foi o primeiro sat\u00e9lite artificial, lanzado o 4 de outubro de 1957 pola Uni\u00f3n Sovi\u00e9tica. En 1885 Konstantin Tsiolkovskii foi o primeiro en escribir no seu libro \"So\u00f1os da Terra e o Ceo\" (ISBN 1-4147-0163-2) como un sat\u00e9lite pod\u00eda ser lanzado dentro dunha \u00f3rbita de pouca altitude.\nCaracter\u00edsticas.\nO Sputnik 1 ti\u00f1a unha masa aproximada de 83\u00a0kg, contaba con dous transmisores de radio (20,007 e 40,002\u00a0MHz) e orbitou a Terra a unha distancia de entre 938\u00a0km no seu apoxeo e 214\u00a0km no seu perixeo. A an\u00e1lise dos sinais de radio usouse para obter informaci\u00f3n sobre a concentraci\u00f3n dos electr\u00f3ns na ionosfera. A temperatura e a presi\u00f3n se codificaron na duraci\u00f3n dos asub\u00edos de radio que emit\u00eda, indicando que o sat\u00e9lite non fora perforado por un meteorito. O Sputnik 1 lanzouse co veh\u00edculo de lanzamento R-7 e incinerouse durante a s\u00faa reentrada o 3 de xaneiro de 1958.\nO Sputnik 1 foi o primeiro de varios sat\u00e9lites lanzados pola Uni\u00f3n Sovi\u00e9tica durante o seu programa Sputnik -literalmente \"compa\u00f1eiro de viaxe\"-, a maior\u00eda deles con \u00e9xito. Seguiulle o Sputnik 2, como o segundo sat\u00e9lite en \u00f3rbita e tam\u00e9n o primeiro en levar a un animal a bordo, unha cadela chamada Laika. O primeiro fracaso sufriuno o Sputnik 3.\nA nave Sputnik 1 foi o primeiro intento non errado, de p\u00f3r en \u00f3rbita un sat\u00e9lite artificial ao redor da Terra. Lanzouse desde o Cosm\u00f3dromo de Baikonur en Tyuratam (370\u00a0km ao suroeste da pequena cidade de Baikonur) en Kazajst\u00e1n, antes parte da Uni\u00f3n Sovi\u00e9tica. A voz \"sputnik\" en ruso significa compa\u00f1eiro, camarada (sat\u00e9lite en astron\u00e1utica). O nome oficial completo, trad\u00facese con todo como Sat\u00e9lite Artificial Terrestre (ISZ polas s\u00faas siglas en ruso).\nO Sputnik 1 foi o primeiro dunha serie de catro sat\u00e9lites que formaron parte do programa Sputnik da antiga Uni\u00f3n Sovi\u00e9tica e planeouse como unha contribuci\u00f3n ao Ano Internacional Xeof\u00edsico (1957-1958), establecido por Organizaci\u00f3n das Naci\u00f3ns Unidas. Tres destes sat\u00e9lites (Sputnik 1, Sputnik 2 e Sputnik 3) alcanzaron a \u00f3rbita terrestre.\nA secuencia real de toma de decisi\u00f3ns no que respecta \u00e1 forma do Sputnik 1 foi enrevesada. Inicialmente o Acad\u00e9mico Keldysh ideou un sat\u00e9lite de 1,5 t en forma de cono, coa capacidade de facer moitas medici\u00f3ns f\u00edsicas no espazo, pero cando os sovi\u00e9ticos leron que o proxecto americano Vanguard ti\u00f1a dese\u00f1ados dous sat\u00e9lites, un pequeno tan s\u00f3 para ver se pod\u00edan p\u00f3r algo en \u00f3rbita, os rusos decidiron facer o mesmo, realizando o que se traduce como o sat\u00e9lite m\u00e1is simple, que ti\u00f1a un cent\u00edmetro m\u00e1is de di\u00e1metro e era bastante m\u00e1is pesado que o verdadeiro Vanguard. Eles tiveron que ver se as condici\u00f3ns en \u00f3rbita terrestre baixa pod\u00edan permitir a un sat\u00e9lite maior permanecer al\u00ed durante o tempo necesario. Cando meses despois do Sputnik 1, foi posto en \u00f3rbita o sat\u00e9lite de proba Vanguard, Jruschev o ridiculiz\u00f3 compar\u00e1ndoo cun pomelo. Unha vez os sovi\u00e9ticos descubriron que tam\u00e9n pod\u00edan p\u00f3r en \u00f3rbita sat\u00e9lites de proba, pensaron en p\u00f3r en \u00f3rbita o sat\u00e9lite e laboratorio espacial Keldysh como Sputnik 3, fac\u00e9ndoo tras un primeiro lanzamento errado.\nO sat\u00e9lite artificial Sputnik 1 era unha esfera de aluminio de 58\u00a0cm de di\u00e1metro que levaba catro longas e finas antenas de 2,4 a 2,9 m de lonxitude. As antenas parec\u00edan longos bigotes sinalando cara a un lado. A nave obtivo informaci\u00f3n pertencente \u00e1 densidade das capas altas da atmosfera e a propagaci\u00f3n de ondas de radio na ionosfera. Os instrumentos e fontes de enerx\u00eda el\u00e9ctrica estaban aloxadas nunha c\u00e1psula que tam\u00e9n inclu\u00eda transmisores de radio operando a 20,007 e 40,002 Mhz. (ao redor de 15 e 7,5 m en lonxitude de onda), as emisi\u00f3ns realiz\u00e1ronse en grupos alternativos de 0,3 s de duraci\u00f3n. O env\u00edo a terra da telemetr\u00eda inclu\u00eda datos de temperatura dentro e sobre a superficie da esfera.\nDebido a que a esfera estaba chea de nitr\u00f3xeno a presi\u00f3n, o Sputnik 1 proporcionou a primeira oportunidade de detectar meteoritos, a\u00ednda que non foi detectado ning\u00fan. Unha perda de presi\u00f3n no seu interior, debido \u00e1 penetraci\u00f3n da superficie exterior, reflectiuse nos datos de temperatura. Os transmisores funcionaron durante tres semanas, ata que fallaron as bater\u00edas qu\u00edmicas de a bordo, e foi monitorizado con grande interese ao longo de todo o mundo. A \u00f3rbita do ent\u00f3n sat\u00e9lite inactivo foi observada m\u00e1is tarde optimamente, ata caer 92 d\u00edas logo do seu lanzamento (3 de xaneiro de 1958), logo de completar ao redor de 1 400 \u00f3rbitas \u00e1 Terra, acumulando unha distancia de viaxe, de aproximadamente uns 70 mill\u00f3ns de km. O apoxeo da \u00f3rbita decaio de 947\u00a0km tras o lanzamento ata 600\u00a0km o 9 de decembro.\nO foguete aux\u00edliar de lanzamento do Sputnik 1 tam\u00e9n alcanzou a \u00f3rbita terrestre e foi visible de noite, desde a Terra, como un obxecto de primeira magnitude, mentres que a pequena pero pu\u00edda esfera, apenas era visible en sexta magnitude, polo que era m\u00e1is dif\u00edcil seguila desde terra. Varias r\u00e9plicas do sat\u00e9lite Sputnik 1 poden verse en museos de Rusia e outra est\u00e1 exposta no Smithsonian National Air and Space Museum (Museo Nacional Smithsonian do Aire e do Espazo) en Washington DC.\nOs Estados Unidos tam\u00e9n traballaron sobre os sat\u00e9lites, inicialmente con equipos traballando para a US Navy (Mari\u00f1a dos Estados Unidos) como o Proxecto Vanguard. O seu primeiro lanzamento intentouse antes que o Sputnik, pero foi atrasado moitas veces antes de ser lanzado desde a plataforma. Ent\u00f3n empezou un grande esforzo no Programa X\u00fapiter do US Army (Ex\u00e9rcito Americano) lanzando satisfactoriamente o Explorer 1 o 31 de xaneiro de 1958. Este foi considerado o principio da carreira espacial entre as d\u00faas superpotencias, como un aspecto da guerra fr\u00eda. Ambas as naci\u00f3ns intentaron superarse entre elas na exploraci\u00f3n do espazo, culminando finalmente no lanzamento cara \u00e1 L\u00faa do Apollo 11, o 16 de xullo de 1969. A\u00ednda que esta \u00faltima \u00e9 unha idea occidental, pois en Rusia, f\u00e1lase que non era unha carreira lunar, sen\u00f3n espacial, e ao ser eles -os rusos- en chegar primeiro ao espazo, ga\u00f1aron tal carreira. Tampouco se pode falar de finalizar a carreira pois a\u00ednda se compite en moitos campos espaciais.\nNo 2003 unha unidade de reserva do Sputnik 1, chamada modelo PS-1 vendeuse en eBay (sen a radio, que foi extra\u00edda durante os anos 60 ao ser clasificada como material militar). Estivera en exposici\u00f3n nun instituto de ciencias preto de K\u00ediv. Est\u00edmase que se constru\u00edron de catro a vinte modelos con prop\u00f3sitos de proba. Un modelo do Sputnik 1 entregouse como agasallo \u00e1s Naci\u00f3ns Unidas e agora decora o vest\u00edbulo de entrada das s\u00faas oficinas centrais en Nova York."}
{"id": "55632", "revid": "98629", "url": "https://gl.wikipedia.org/wiki?curid=55632", "title": "Fungus Amongus", "text": "Fungus Amongus \u00e9 o primeiro \u00e1lbum editado pola banda estadounidense de rock alternativo Incubus, lanzado o 1 de novembro de 1995 a trav\u00e9s de Stopuglynailfungus Music On Chillum, un selo independente da propia banda. Foi posteriormente reeditado pola Sony o 7 de novembro do 2000 despois dunha demanda popular."}
{"id": "55633", "revid": "1131", "url": "https://gl.wikipedia.org/wiki?curid=55633", "title": "Galer\u00eda de imaxes de Montederramo", "text": "Galer\u00eda de imaxes do concello de Montederramo na provincia de Ourense."}
{"id": "55634", "revid": "89787", "url": "https://gl.wikipedia.org/wiki?curid=55634", "title": "Ciencias sociais", "text": "As ciencias sociais son aquelas ciencias ou disciplinas cient\u00edficas que se ocupan de aspectos do comportamento e actividades dos seres humanos, non estudados nas ciencias naturais. En ciencias sociais exam\u00ednanse tanto as manifestaci\u00f3ns materiais e inmateriais das sociedades. As ciencias sociais foron reco\u00f1ecidas como tal no s\u00e9culo XVIII. O seu principal obxecto de estudo \u00e9 o ser humano.\nDescrici\u00f3n.\nA caracter\u00edstica diferenciadora entre as ciencias naturais e as sociais \u00e9 que os seres humanos pos\u00faen habilidades cognitivas espec\u00edficas que crean unha conciencia e representaci\u00f3ns mentais abstractas que en xeral infl\u00faen no seu comportamento e crean unhas regras de interacci\u00f3n entre individuos complexas; por tanto, a diferenza das ciencias naturais, introducen os feitos mentais reais ou supostos. Doutra banda, as ciencias sociais difer\u00e9ncianse das humanidades, en que as ciencias sociais dan unha maior \u00e9nfase ao m\u00e9todo cient\u00edfico ou outras metodolox\u00edas rigorosas de an\u00e1lises.\nA maior\u00eda das ciencias sociais, no estado actual de co\u00f1ecementos, poden establecer leis de alcance universal, polo que moitas veces o obxectivo \u00e9 simplemente interpretar os feitos humanos, a\u00ednda que abundan nos \u00faltimos tempos os intentos xenuinamente cient\u00edficos de formular predici\u00f3ns cualitativas. Con frecuencia, as interpretaci\u00f3ns da actividade humana bas\u00e9anse na comprensi\u00f3n das intenci\u00f3ns subxectivas das persoas. A\u00ednda que tal como fan alg\u00fans te\u00f3ricos en antropolox\u00eda e sociolox\u00eda, conv\u00e9n distinguir entre:\nAs ciencias humanas div\u00eddense en Psicolox\u00eda, Antropolox\u00eda e ciencias sociais ou Sociolox\u00eda.\nGrupos de ciencias sociais.\nO principal grupo de ciencias sociais est\u00e1 formado por:\n\u00c1 cal agr\u00e9ganse:\nOutras disciplinas, que son situadas \u00e1s veces como parte das humanidades, son:\nMoitas das disciplinas cient\u00edficas que integran este grupo tiveron discusi\u00f3ns epistemol\u00f3xicas respecto de que \u00e9 unha ciencia. Nos seus inicios tomouse como modelo dunha ciencia \u00e1 f\u00edsica e demais ciencias naturais. Con todo co tempo identificouse a particularidade do obxecto de estudo, que \u00e9 a sociedade, a cal non encadrarse dentro dos m\u00e9todos e supostos que estudan as ciencias naturais.\nUnha disquisici\u00f3n teor\u00e9tica en profundidade \u00e1chase no artigo :\nTeor\u00eda das Ciencias Humanas e tam\u00e9n noutros enfoques epistemol\u00f3gicos do \"Dicionario Cr\u00edtico das Ciencias Sociais\".\nNa actualidade existen cr\u00edticas \u00e1 crecente especializaci\u00f3n e escasa intercomunicaci\u00f3n entre as ciencias sociais. Isto ir\u00eda en menoscabo dunha an\u00e1lise global da sociedade (ver Wallerstein 1996).\nNa \"Encyclopedia of Sociology\" (Borgata e Mantgomery 2000), estuda este tema: A Sociolox\u00eda est\u00e1 relacionada pouco coa Psicolox\u00eda social, coa Historia social, coa Xeograf\u00eda humana, coa Pol\u00edtica, e deber\u00eda estalo m\u00e1is; est\u00e1 m\u00e1is relacionada coa Antropolox\u00eda cultural, coa Ecolox\u00eda humana, coa Demograf\u00eda, co Urbanismo, coa Estat\u00edstica e coa Filosof\u00eda. Devanditas relaci\u00f3ns non son na s\u00faa totalidade, sen\u00f3n en partes ou sectores de cada disciplina. A Sociolox\u00eda \u00e9 a materia m\u00e1is aberta a outras achegas do resto das Ciencias sociais e isto ded\u00faceno das recompilaci\u00f3ns de \u00edndices de citaci\u00f3ns en artigos e libros. O proceso \u00e9 que nas zonas fronteirizas vanse creando h\u00edbridos e isto \u00e9 o que lles d\u00e1 coherencia \u00e1s necesarias interdependencias ou prestaci\u00f3ns. A escasa intercomunicaci\u00f3n entre disciplinas a\u00ednda \u00e9 m\u00e1is manifesta entre cient\u00edficos sociais dos diferentes pa\u00edses, que citan soamente aos da s\u00faa contorna cultural, ou o seu propio pa\u00eds, e principalmente aos cl\u00e1sicos, cando de feito os grupos latinoamericano, europeo e xapon\u00e9s, supera en bibliograf\u00eda ao grupo ingl\u00e9s americano."}
{"id": "55642", "revid": "23204", "url": "https://gl.wikipedia.org/wiki?curid=55642", "title": "Andori\u00f1a d\u00e1urica", "text": "A andori\u00f1a d\u00e1urica (\"Hirundo daurica\", para outros autores \"Cecropis daurica\") \u00e9 un pequeno paxaro da familia das andori\u00f1as. Habita nos pa\u00edses de clima temperado do sur de Europa e Asia, desde a Pen\u00ednsula Ib\u00e9rica no oeste ata Xap\u00f3n no leste, chegando \u00e1 \u00c1frica tropical polo sur. Os exemplares indios e africanos son residentes, pero as andori\u00f1as europeas e doutras partes de Asia son migratorios, invernando en \u00c1frica e na India.\nCaracter\u00edsticas.\nAs andori\u00f1as d\u00e1uricas son similares en costumes e aparencia a outras especies da orde dos Apodiformes. As partes superiores da cabeza, dorso e \u00e1s son dunha cor azul moi escura. O peito e ventre, casta\u00f1o arrubiado con pequenas e numerosas pencas escuras. As \u00e1s son anchas e puntiagudas. Son r\u00e1pidas voadoras e alim\u00e9ntanse de insectos.\nPar\u00e9cese \u00e1s andori\u00f1as com\u00fans, pero son m\u00e1is escuras e a mancha vermella na gorxa \u00e9 m\u00e1is clara e est\u00e9ndese pola caluga, presentando tam\u00e9n outra zona rubia no nacemento do rabo. Ademais, as gallas do rabo son claramente m\u00e1is anchas.\nAs andori\u00f1as d\u00e1uricas constr\u00faen ni\u00f1os con forma de media esfera con lama que recollen cos seus peteiros, e chocan entre 3-6 ovos en cada posta, de maio a xu\u00f1o. Normalmente ani\u00f1an entre os penedos altos, pero ad\u00e1ptanse con facilidade \u00e1s construci\u00f3ns humanas (pontes ou edificios). O ni\u00f1o lembra \u00f3 da andori\u00f1a de cu branco na forma e material, pero conta cunha entrada tubular da que carece o ni\u00f1o desta \u00faltima.\nNormalmente esta especie non forma grandes colonias de cr\u00eda, pero son bastante gregarias f\u00f3ra da estaci\u00f3n de apareamento. As bandadas m\u00e1is numerosas p\u00f3dense observar nas extensas chairas da India.\nEn Galicia \u00e9 estival de marzo a setembro. \u00c9 escasa pero en expansi\u00f3n, m\u00e1is abundante na metade sur."}
{"id": "55650", "revid": "85894", "url": "https://gl.wikipedia.org/wiki?curid=55650", "title": "Dundalk", "text": "Dundalk (\"D\u00fan Dealgan\" en irland\u00e9s) \u00e9 unha cidade da Rep\u00fablica de Irlanda, na provincia de Leinster e no condado de Louth."}
{"id": "55652", "revid": "12452", "url": "https://gl.wikipedia.org/wiki?curid=55652", "title": "D\u00fan Dealgan", "text": ""}
{"id": "55654", "revid": "1987", "url": "https://gl.wikipedia.org/wiki?curid=55654", "title": "R\u00edo Arno", "text": "O R\u00edo Arno \u00e9 un curso fluvial de Italia. Nace nos Apeninos e percore 241\u00a0km de lonxitude pasando polas cidades de Florencia e Pisa antes de desembocar no Mar Tirreno."}
{"id": "55657", "revid": "89787", "url": "https://gl.wikipedia.org/wiki?curid=55657", "title": "Camer\u00fan do Sur", "text": "O Camer\u00fan do Sur foi a parte sur do Mandato Brit\u00e1nico do Camer\u00fan en \u00c1frica Occidental. Dende 1961 \u00e9 parte da Rep\u00fablica do Camer\u00fan, onde forma as Provincias Noroccidental e Sudoccidental.\nMandato da Liga das Naci\u00f3ns.\nSeguindo \u00f3 Tratado de Versalles, o territorio xermano de Kamerun foi formalmente dividido o 28 de xu\u00f1o de 1919 entre un Mandato da Liga das Naci\u00f3ns franc\u00e9s e un brit\u00e1nico, onde os franceses, que previamente administraran o territorio completo, obtiveron a parte maior. O Mandato Franc\u00e9s foi co\u00f1ecido como Cameroun. O Mandato Brit\u00e1nico inclu\u00eda dous territorios separados xeograficamente, Northern Cameroons e Southern Cameroons. Foron administrados, pero non unidos a el, polo territorio brit\u00e1nico de Nixeria, a trav\u00e9s do Resident brit\u00e1nico con oficinas en Buea.\nAplicando o principio do indirect rule, os brit\u00e1nicos permitiron \u00e1s autoridades nativas administrar poboaci\u00f3ns de acordo coas s\u00faas propias tradici\u00f3ns. Estes tam\u00e9n recadaban taxas, que eran ent\u00f3n pagadas \u00f3s brit\u00e1nicos. Os brit\u00e1nicos dedic\u00e1ronse a comerciar e a explotar os recursos econ\u00f3micos e mineiros do territorio. Os estudantes do Camer\u00fan do Sur, entre eles Emmanuel Mbela Lifate Endeley, crearon a Cameroons Youth League (CYL) o 27 de marzo 1940, para opo\u00f1erse \u00e1 explotaci\u00f3n do seu pa\u00eds.\nFideicomiso das Naci\u00f3ns Unidas.\nCando a Liga das Naci\u00f3ns deixou de existir en 1946, moitos dos antigos mandatos foron reclasificados como fideicomisos das Naci\u00f3ns Unidas, administrados a trav\u00e9s do Consello de Administraci\u00f3n Fiduciaria das Naci\u00f3ns Unidas. O obxecto do fideicomiso era preparar \u00f3s territorios para unha eventual independencia. As Naci\u00f3ns Unidas aprobaron os Acordos de Fideicomiso para que o Camer\u00fan Brit\u00e1nico fose gobernado polo Reino Unido o 6 de decembro de 1946.\nO Camer\u00fan do Sur foi dividido en 1949 en d\u00faas provincias: Bamenda (capital Bamenda) e o Sur (capital Buea). A\u00ednda as\u00ed o tipo de administraci\u00f3n residencial foi continuada cun \u00fanico \"Resident\" Brit\u00e1nico en Buea, pero en 1949 Edward John Gibbons foi nomeado Special Resident, e o 1 de outubro de 1954, cando o poder pol\u00edtico pasou \u00f3 goberno electo, suced\u00e9ronlle dous Commisionarios.\nSeguindo \u00e1 Conferencia Xeral de Ibadan de 1950, a nova constituci\u00f3n para Nixeria devolveu m\u00e1is poder \u00e1s rexi\u00f3ns. Nas subseguintes elecci\u00f3ns foron elixidos trece representantes do Camer\u00fan do Sur para a Asemblea de Nixeria Oriental en Enugu. En 1953, por\u00e9n, os representantes do Camer\u00fan do Sur, descontentos coa actitude dominante dos pol\u00edticos nixerianos, declararon unha \u201cneutralidade benevolente\u201d e a s\u00faa marcha da Asemblea. Nunha conferencia en Londres dende o 30 de xullo \u00f3 22 de agosto de 1953, a delegaci\u00f3n do Camer\u00fan do Sur pediu unha rexi\u00f3n propia separada. Os brit\u00e1nicos aceptaron, e o Camer\u00fan do Sur transformouse nunha rexi\u00f3n aut\u00f3noma coa s\u00faa capital en Buea. As elecci\u00f3ns celebr\u00e1ronse en 1954 e o parlamento estableceuse o 1 de outubro de 1954, con E.M.L. Endeley como Primeiro Ministro. Como o Camer\u00fan e Nixeria se preparaban para a independencia, os nacionalistas do Camer\u00fan do Sur debateron se lles interesaba m\u00e1is a uni\u00f3n con Nixeria, a uni\u00f3n co Camer\u00fan ou a independencia total. Endeley foi derrotado nas elecci\u00f3ns do 1 de febreiro de 1959 por John Ngu Foncha.\nAs Naci\u00f3ns Unidas organizaron un plebiscito no Camer\u00fan do Sur o 11 de febreiro de 1961 con d\u00faas alternativas \u00e1 poboaci\u00f3n: uni\u00f3n con Nixeria ou uni\u00f3n co Camer\u00fan. \u00c1 terceira opci\u00f3n, a independencia, op\u00faxose o representante do Reino Unido, Sir Andrew Cohen, e polo tanto non ofreceuse como opci\u00f3n. No plebiscito, o Camer\u00fan do Norte votou a uni\u00f3n con Nixeria e o Camer\u00fan do Sur a uni\u00f3n co Camer\u00fan franc\u00f3fono.\nO movemento pola independencia.\nO Camer\u00fan do Sur converteuse en parte do Camer\u00fan o 1 de outubro de 1961. Foncha serveu como Primeiro Ministro do Camer\u00fan Occidental e Vicepresidente da Rep\u00fablica Federal do Camer\u00fan. Por\u00e9n, os pobos angl\u00f3fonos do Camer\u00fan do Sur (agora Camer\u00fan Occidental) non creron que ser\u00edan ben tratados polo goberno franc\u00f3fono do pa\u00eds. Seguindo a un referendo do 21 de maio de 1972 foi adoptada unha nova constituci\u00f3n no Camer\u00fan que substitu\u00edu a rep\u00fablica federal por un estado unitario. O Camer\u00fan do Sur perdeu o seu status aut\u00f3nomo e converteuse nas provincias Northwest e Southwest da Rep\u00fablica do Camer\u00fan. Os surcameruneses sent\u00edronse a\u00ednda m\u00e1is marxinados. Grupos como o Cameroon Anglophone Movement (CAM) demandaron unha maior autonom\u00eda, ou incluso a independencia para as d\u00faas provincias.\nOs grupos independentistas reclaman que a Resoluci\u00f3n 1608 da ONU do 21 de abril de 1961, que requiriu o Reino Unido, o Goberno do Camer\u00fan do Sur e a Rep\u00fablica do Camer\u00fan para entrar en negociaci\u00f3ns sobre a uni\u00f3n dos dous territorios, non foi aplicada, e que o Goberno do Reino Unido actuou neglixentemente \u00f3 rematar a s\u00faa administraci\u00f3n sen asegurarse de que fosen levados a cabo os cambios oportunos. Eles din que a adopci\u00f3n dunha constituci\u00f3n federal polo Camer\u00fan en 1961 constitu\u00edu a anexi\u00f3n do Camer\u00fan do Sur.\nOs representantes de grupos angl\u00f3fonos convocaron a primeira \"All Anglophone Conference\" (AAC1) en Buea dende o 2 de abril \u00f3 3 de abril de 1993. A conferencia elaborou a \"Declaraci\u00f3n de Buea\", que reclamaba cambios na constituci\u00f3n para restaurar a federaci\u00f3n de 1961. Isto foi seguido pola segunda \"All Anglophone Conference\" (AAC2) en Bamenda en 1994. Esta conferencia elaborou a \"Declaraci\u00f3n de Bamenda\", que estableceu que se o estado federal non era restaurado nun tempo razoable, o Camer\u00fan do Sur declarar\u00eda a s\u00faa independencia. A AAC foi renomeada como a \"Southern Cameroons Peoples Conference\" (SCPC), e m\u00e1is adiante como a \"Southern Cameroons Peoples Organisation\" (SCAPO), co Southern Cameroons National Council (SCNC) como o corpo executivo de goberno. Os activistas m\u00e1is mozos formaron a \"Southern Cameroons Youth League\" (SCYL) en Buea o 28 de maio de 1995. O SCNC enviou unha delegaci\u00f3n, liderada por John Foncha, \u00e1s Naci\u00f3ns Unidas, que foi recibida o 1 de xu\u00f1o de 1995 e presentou unha petici\u00f3n contra a anexi\u00f3n do Camer\u00fan do Sur por parte do Camer\u00fan franc\u00e9s. Isto foi seguido por un referendo de sinaturas no mesmo ano, que segundo os organizadores tivo unha porcentaxe do 99% a favor da independencia tendo votado 315,000 persoas.\nMembros armados do SCNC tomaron o control da estaci\u00f3n de radio de Buea na noite do 30 de decembro de 1999 e nas primeiras horas do 31 de decembro emitiron unha proclamaci\u00f3n de independencia lida por Judge Ebong Frederick Alobwede.\nAmnist\u00eda Internacional ten acusado \u00e1s autoridades camerunesas de violaci\u00f3n dos dereitos humanos contra activistas do Camer\u00fan do Sur.\nSeguindo a orde do Tribunal Internacional de Xustiza do 10 de outubro de 2002 de que a soberan\u00eda sobre a pen\u00ednsula de Bakassi correspond\u00eda \u00f3 Camer\u00fan, SCAPO reclamou que a pen\u00ednsula de Bakassi era de feito parte do territorio do Camer\u00fan do Sur. No 2002, SCAPO levou \u00f3 goberno nixeriano \u00f3 Alto Tribunal Federal en Abuja para requirirlle tomar unha posici\u00f3n ante o Tribunal Internacional de Xustiza para establecer o dereito do pobo do Camer\u00fan do Sur \u00e1 autodeterminaci\u00f3n. O tribunal fallou no seu favor o 5 de marzo de 2002. O 14 de agosto de 2006 Nixeria cedeu formalmente a pen\u00ednsula de Bakassi \u00f3 Camer\u00fan. O SCAPO respondeu proclamando a independencia da Rep\u00fablica de Ambazania, inclu\u00edndo o territorio de Bakassi."}
{"id": "55658", "revid": "89787", "url": "https://gl.wikipedia.org/wiki?curid=55658", "title": "IZAR", "text": "Izar construcciones navales foi constitu\u00edda como sociedade en xullo de 2000, situ\u00e1ndose como noveno grupo naval do mundo e segundo de Europa, sendo resultado da fusi\u00f3n entre Estaleiros Espa\u00f1ois (AESA), sociedade que aglutinaba os estaleiros p\u00fablicos civ\u00eds:\ne os estaleiros p\u00fablicos militares Baz\u00e1n:\nEn decembro de 2004 a Sociedade Estatal de Participaci\u00f3ns Industriais (SEPI), accionista e xestora do grupo, decide a segregaci\u00f3n da rama militar de Izar, creando en marzo de 2005 a sociedade Navantia, formada polos estaleiros de:\nestando a produci\u00f3n civil dos mesmos limitada a un 20% da actividade total do grupo. En abril de 2005 a SEPI comeza o proceso de liquidaci\u00f3n de Izar, que desde ent\u00f3n non pode conseguir novos contratos."}
{"id": "55659", "revid": "5863", "url": "https://gl.wikipedia.org/wiki?curid=55659", "title": "Baz\u00e1n", "text": "A Empresa Nacional Baz\u00e1n foi unha sociedade estatal espa\u00f1ola creada en 1947 a partir da Sociedad Espa\u00f1ola de Construcci\u00f3n Naval. Ti\u00f1a estaleiros para \u00e1 construci\u00f3n naval militar. O seu maior fito foi a entrega en 1988 \u00e1 Armada Espa\u00f1ola do portaaeronaves Pr\u00edncipe de Asturias.\nNo ano 2000 Baz\u00e1n e Estaleiros Espa\u00f1ois (AESA) fusion\u00e1ronse formando o grupo IZAR. En 2005 IZAR mudou en Navantia."}
{"id": "55661", "revid": "114", "url": "https://gl.wikipedia.org/wiki?curid=55661", "title": "Illa Christmas", "text": ""}
{"id": "55662", "revid": "1987", "url": "https://gl.wikipedia.org/wiki?curid=55662", "title": "Humanidades", "text": "Humanidades (do lat\u00edn \"humanitas\") son o conxunto de disciplinas relacionadas co co\u00f1ecemento humano e a cultura. Dist\u00ednguense das ciencias sociais no car\u00e1cter ideogr\u00e1fico - estudo de particularidades sen crear leis ou postulados xerais \u2013 dos seus m\u00e9todos de investigaci\u00f3n.\nAs Humanidades est\u00e1n conformadas polas seguintes disciplinas de estudos:\nEstas tres \u00faltimas son \u00e1s veces clasificadas coas ciencias sociais.\nNalg\u00fans curr\u00edculos universitarios, especialmente de universidades anglo saxoas, incl\u00faese \u00e1s ciencias da informaci\u00f3n e \u00e1 bibliotecolox\u00eda dentro das Humanidades.\nNalgunhas clasificaci\u00f3ns, como no caso de ciencias humanas, incl\u00faese \u00e1s Humanidades e as ciencias sociais nun mesmo grupo."}
{"id": "55663", "revid": "75439", "url": "https://gl.wikipedia.org/wiki?curid=55663", "title": "Teolox\u00eda", "text": "Teolox\u00eda \u00e9 literalmente \"estudo de Deus\" (do grego \u03b8\u03b5\u03bf\u03c2, \"theos\", \u00abDeus\u00bb; + \u03bb\u03bf\u03b3\u03bf\u03c2, \"logos\", \u00abestudo\u00bb).\nEste termo foi usado por primeira vez por Plat\u00f3n en \u00ab\"A Rep\u00fablica\"\u00bb para referirse \u00e1 comprensi\u00f3n da natureza divina por medio da raz\u00f3n, en oposici\u00f3n \u00e1 comprensi\u00f3n literaria propia dos seus poetas coet\u00e1neos. M\u00e1is tarde, Arist\u00f3teles empregou o termo en numerosas ocasi\u00f3ns con dous significados:\nO termo teolox\u00eda, xa que logo, non \u00e9 inicialmente de orixe cristi\u00e1 . S\u00f3 a trav\u00e9s dun proceso progresivo imponse tanto en Oriente como en Occidente o uso cristi\u00e1n do termo \u201cteolox\u00eda\u201d. Para Clemente de Alexandr\u00eda, indica o \u201cco\u00f1ecemento das cousas divinas\u201d. Para Or\u00edxenes expresa a \u201cverdadeira doutrina sobre Deus e sobre Xesucristo como Salvador\u201d. Corresponde a Eusebio de Cesarea o privilexio de aplicar por primeira vez o atributo \"theologos\" a Xo\u00e1n o Evanxelista, xa que no seu evanxeo escribiu unha \u201ceminente doutrina sobre Deus\u201d. A partir del, a teolox\u00eda indicar\u00e1 a verdadeira doutrina, a cristi\u00e1, en oposici\u00f3n \u00e1 falsa doutrina que ensinaban os pag\u00e1ns e os herexes.\nO termo teolox\u00eda \u00e9 unha palabra composta que, no seu significado literal, pode indicar un falar de Deus, ou ben un discurso sobre Deus. Se en termos xerais a teolox\u00eda \u00e9 unha reflexi\u00f3n sobre Deus (e neste sentido existe tam\u00e9n unha teolox\u00eda filos\u00f3fica), no sentido m\u00e1is corrente da Igrexa Cat\u00f3lica \u00e9 unha reflexi\u00f3n que intenta co\u00f1ecer e comprender a fe a partir da raz\u00f3n. As\u00ed pois, a teolox\u00eda presup\u00f3n a fe como fundamento experiencial e intenta nela e a trav\u00e9s dela o co\u00f1ecemento e a comprensi\u00f3n da fe. Noutras palabras, \u00e9 unha actividade intelectual, met\u00f3dica e cr\u00edtica que presup\u00f3n a adhesi\u00f3n \u00e1 fe cat\u00f3lica. Para indicala sinteticamente, res\u00famese a mi\u00fado \u00e1 f\u00f3rmula de Anselmo: \"\u201cFides quaerens intellectum\u201d:\" (a teolox\u00eda \u00e9 a vontade da fe de comprender).\nSanto Agosti\u00f1o tomou o concepto \"teolox\u00eda natural\" (\"theologia naturalis\") da grande obra \u00ab\"Antiquitates rerum divinatum\"\u00bb, de M. Terencio Varr\u00f3n, como \u00fanica teolox\u00eda verdadeira de entre as tres presentadas por Varr\u00f3n: a m\u00edtica, a pol\u00edtica e a natural. Sobre esta, situou a \"teolox\u00eda sobrenatural\" (\"theologia supernaturalis\"), baseada nos datos da revelaci\u00f3n e xa que logo considerada superior. A \"teolox\u00eda sobrenatural\", situada fose do campo de acci\u00f3n da Filosof\u00eda, non estaba por baixo, sen\u00f3n por encima desta, e consider\u00e1baa a s\u00faa serva, que a axudar\u00eda na comprensi\u00f3n de Deus.\n\"Teodicea\" \u00e9 un termo empregado actualmente como sin\u00f3nimo de \"teolox\u00eda natural\". Foi creado no s. XVIII por Leibniz como t\u00edtulo dunha das s\u00faas obras: \u00ab\"Ensaio de Teodicea. Acerca da bondade de Deus, a liberdade do home e a orixe do mal\"\u00bb, a\u00ednda que Leibniz refer\u00edase con \"teodicea\" a calquera investigaci\u00f3n cuxo fin fose explicar a existencia do mal e xustificar a bondade de Deus.\nA constituci\u00f3n do Saber Teol\u00f3xico.\nNa constituci\u00f3n do saber teol\u00f3xico poden indicarse o seu obxecto, as s\u00faas fontes e o seu lugar. O \"\u201cobxecto\u201d\" da teolox\u00eda \u00e9 Deus -de xeito directo-, e o mundo e o home \u00e1 luz de Deus. As \"\u201cfontes do co\u00f1ecemento teol\u00f3xico\u201d\" e os seus criterios de verdade son a raz\u00f3n humana e a revelaci\u00f3n divina, de xeito privilexiado. O \"\u201clugar\u201d\" da teolox\u00eda \u00e9 a Igrexa como comunidade de fe .\nDe aqu\u00ed der\u00edvase que a Igrexa ten que poder establecer de forma autorizada criterios para a reflexi\u00f3n teol\u00f3xica. Segundo a Igrexa cat\u00f3lica, a investigaci\u00f3n e o traballo teol\u00f3xico inscr\u00edbense dentro dun saber racional [por iso a teolox\u00eda \u00e9 ciencia] cuxo obxecto \u00e9 dado pola revelaci\u00f3n [\u00e9 dicir, a Palabra de Deus] transmitida e interpretada pola Igrexa baixo a autoridade do Maxisterio [xa que \u00e9 imposible evitar a mediaci\u00f3n da Igrexa], e acollida pola fe [importancia do asentimento da comunidade].\nMisterio Trinitario\n\u00c9 a doutrina que explica a existencia dun s\u00f3 Deus en tres persoas diferentes e identificables: Pai, Fillo e Esp\u00edrito Santo; A teor\u00eda do tres nun. A pluralidade nunha unidade.\nMisterio Cristol\u00f3xico\n\u00c9 a enteira vida de Xes\u00fas Cristo, -a segunda Persoa ou o Fillo-: O seu nacemento, paix\u00f3n, morte e resurrecci\u00f3n, pola que reconcilia aos homes con Deus Pai. O misterio radica na imposibilidade de entender como coinciden na mesma Acode d\u00faas naturezas, a Divina, infinita e eterna, coa humana, finita e mortal, de maneira que se dea por exemplo a paradoxo de que a mesma Persoa de Xes\u00fas, do venres de crucifixi\u00f3n ao domingo de resurrecci\u00f3n, estea morta como home e ao mesmo tempo viva como Deus xunto ao Pai e ao Esp\u00edrito Santo. \u00c9 o misterio de que sexa, a partir do seu nacemento hist\u00f3rico, verdadeiro Deus e verdadeiro home.\nAdemais, a teolox\u00eda ded\u00edcase tam\u00e9n ao estudo doutras realidades:\nEclesiolox\u00eda\nSobre o papel da Igrexa mesma dentro do plan da Salvaci\u00f3n divina.\nEscatolox\u00eda\nRelacionado coa eclesiolox\u00eda, trata sobre o destino \u00faltimo da Igrexa, as\u00ed como das realidades \u00faltimas tanto de cada persoa como da humanidade en xeral.\nNo medievo xurdiron m\u00faltiples cismas ao redor da natureza de Cristo e en referencia \u00e1 virxindade de Mar\u00eda (Mariolox\u00eda). Con respecto a esta \u00faltima, a controversia en parte viraba en que en Mateo 1:23 o anxo anuncia o nacemento en condici\u00f3n virxinal, mentres que Isa\u00edas na s\u00faa profec\u00eda alude a unha alma que en hebreo significa nena ou moza, pero non a unha \"bethulah\" que significa virxe. Este \u00e9 un pequeno exemplo das dificultades da teolox\u00eda como disciplina cient\u00edfica, ao ter que atopar a non contradici\u00f3n entre os argumentos filol\u00f3xicos e filos\u00f3ficos, e as afirmaci\u00f3ns dogm\u00e1ticas do Maxisterio da Igrexa cat\u00f3lica, sostidas por ser as\u00edstidas polo Esp\u00edrito Santo.\nEvoluci\u00f3n hist\u00f3rica da Teolox\u00eda.\nO primeiro milenio est\u00e1 caracterizado pola unidade entre o saber teol\u00f3xico e o ministerio pastoral dos bispos. Os te\u00f3logos son os grandes doutores da Igrexa. E estes, con algunhas excepci\u00f3ns, son bispos. O maxisterio do bispo desenvolv\u00edase sendo te\u00f3logo e viceversa; apondo de manifesto a unidade e a complementariedade das d\u00faas funci\u00f3ns. A teolox\u00eda era considerada como comentario e esforzo de penetraci\u00f3n na Palabra de Deus para podela vivir concretamente.\nEn Occidente, \u00e9 sobre todo Agosti\u00f1o de Hipona o que mant\u00e9n con forza o sentido relixioso de teolox\u00eda: compr\u00e9ndese a teolox\u00eda como o esforzo por penetrar cada vez m\u00e1is na intelixencia da Escritura e da Palabra de Deus. Anselmo de Aosta avanza na comprensi\u00f3n da teolox\u00eda e crea o principio b\u00e1sico da teolox\u00eda: \"quaero intelligere ut credam, sede credo ut intelligam\" (busco entender para crer, pero creo para poder entender).\nA aparici\u00f3n das primeiras universidades no s\u00e9culo XII e o comezo da distinci\u00f3n nos estudos escol\u00e1sticos levar\u00e1 \u00e1 teolox\u00eda a converterse en cuestionamentos e sentenzas sobre a fe, e a reco\u00f1ecerse cada vez m\u00e1is como \u00abciencia\u00bb. Conv\u00e9rtese as\u00ed nunha forma de co\u00f1ecemento racional do dato revelado. O que a fe acolle como don, a teolox\u00eda expl\u00edcao utilizando as leis da comprensi\u00f3n racional. Os te\u00f3logos identif\u00edcanse cos grandes mestres das universidades e as ordes mon\u00e1sticas conv\u00e9rtense no berce privilexiado para a s\u00faa formaci\u00f3n. A identificaci\u00f3n entre bispo e te\u00f3logos \u00e9 xa s\u00f3 unha excepci\u00f3n. A doutrina crece na comprensi\u00f3n grazas \u00e1 axuda da raz\u00f3n, pero, con todo, comeza a primeira gran divisi\u00f3n entre as escolas teol\u00f3xicas, \u00e9 dicir entre modos distintos de comprender e explicar a mesma fe.\nPerc\u00edbese unha acepci\u00f3n particular da palabra \u00abte\u00f3logo\u00bb a partir do s\u00e9culo XIX. A teolox\u00eda, comprendida case exclusivamente como xustificaci\u00f3n da doutrina do Maxisterio, identifica ao te\u00f3logo como a aquel que apoia esta doutrina (do Maxisterio) tanto \u00e1 luz dos principios te\u00f3ricos da filosof\u00eda como no plano da investigaci\u00f3n hist\u00f3rica. De todos os xeitos, a s\u00faa funci\u00f3n vese reducida \u00e1 de comentador .\nO Concilio Vaticano II (1962-1965) permitiunos ver \u00e1 teolox\u00eda m\u00e1is animada pola Escritura (DV 24) e m\u00e1is en contacto coa vida eclesi\u00e1stica. As\u00ed pois, a teolox\u00eda segue estando ancorada na revelaci\u00f3n como fundamento seu e \u00e1 fe como a s\u00faa intelixencia cr\u00edtica, para que a vida de fe do crente poida ser motivada e significativa.\nNova Teolox\u00eda no S. XX.\nFoi extraordinariamente influ\u00edda polo fil\u00f3sofo Althusser, quen na s\u00faa reinterpretaci\u00f3n de Karl Marx, establece que o totalitarismo non \u00e9 unha condici\u00f3n \"sine qua non\" do marxismo, e que o verdadeiramente relevante \u00e9 a transformaci\u00f3n social e a loita contra as inxustizas. A partir de aqu\u00ed a nova pl\u00e9iade de te\u00f3logos expor\u00e1 que se pode ser marxista e soster a idea de Deus. Agora ben, debido ao desprestixio do marxismo, nas s\u00faas aplicaci\u00f3ns hist\u00f3ricas, deixar\u00e1 de ser utilizado como termo na teolox\u00eda. Ata as s\u00faas derivaci\u00f3ns como a teolox\u00eda da liberaci\u00f3n deixar\u00e1n de ser usadas na linguaxe pastoral.\nPero subsistir\u00e1 o n\u00facleo b\u00e1sico que \u00e9 a anulaci\u00f3n da esperanza. Mant\u00e9\u00f1ense as teses de Marx no sentido de que toda apelaci\u00f3n a un m\u00e1is al\u00f3 \u00e9 alienante, e que toda a atenci\u00f3n debe ser encami\u00f1ada a este mundo. Iso leva impl\u00edcito a relectura das outras d\u00faas grandes virtudes: Fe e Caridade, en clave temporal de redenci\u00f3n humana.\nAo manterse termos convencionais como Cristo, Igrexa, Biblia, Fe, perc\u00edbese a sensaci\u00f3n dunha permanencia no dep\u00f3sito cl\u00e1sico teol\u00f3xico, pero as audiencias non informadas non comprenden a falta da Esperanza, ou mellor devandito, traducida como esperanza intramundana nun mundo mellor, v\u00e9n abaixo toda a estrutura da fe, a esperanza e a caridade.\nPero entre Althusser e a nova teolox\u00eda, que domina unha parte xa enorme dos escenarios pastorais e xer\u00e1rquicos, at\u00f3pase a teolox\u00eda de Bloch, precisamente dedicada ao principio esperanza e que paradoxalmente \u00e1 vez que a trata, conf\u00ednaa ao espazo intramundano, e xa que logo an\u00falaa, nunha apor\u00eda formidable.\nDado que a vida humana termina coa morte, a anulaci\u00f3n do saber e a pr\u00e1ctica sobre o m\u00e1is al\u00f3, caracter\u00edstico da sabedor\u00eda e praxe cat\u00f3lica, imp\u00f3n unha perda do horizonte espiritual, que ten consecuencias nefastas sobre a calidade ata psicol\u00f3xica da existencia, as\u00ed como dos valores humanos, e unha depresi\u00f3n formidable na vida espiritual das persoas.\nContra esta orde argumental, a nova teolox\u00eda e as s\u00faas derivas pastorais op\u00f3n simplemente cualificativos simples criminalizadores, como tradicionalismo, integrismo, e ap\u00f3iase en an\u00e9cdotas de abusos hist\u00f3ricos na predicaci\u00f3n, elev\u00e1ndoas a categor\u00edas globais, para xustificar a moderna amputaci\u00f3n da esperanza.\nTarefa do Te\u00f3logo.\nP\u00f3dese pensar no te\u00f3logo como naquel que, por vocaci\u00f3n, entr\u00e9gase ao estudo dun acontecemento que afunde as s\u00faas ra\u00edces no pasado, pero como fillo do seu tempo, cargado das provocaci\u00f3ns e tensi\u00f3ns do presente, tendo que producir instrumentos para que ese acontecemento sexa comprensible e significativo tam\u00e9n para o d\u00eda de hoxe. Como crente, vese levado na s\u00faa investigaci\u00f3n pola certeza da fe, pero como cient\u00edfico est\u00e1 suxeito \u00e1s regras do saber cr\u00edtico.\n\"O te\u00f3logo \u00e9 ante todo un crente\". A s\u00faa investigaci\u00f3n est\u00e1 xa posta no horizonte da revelaci\u00f3n, que non \u00e9 de seu obxecto demostrativo do seu traballo teol\u00f3xico. El acepta esta verdade tal como transmitiulla a tradici\u00f3n eclesi\u00e1stica. Isto \u00e9 o que constit\u00fae o obxecto da s\u00faa fe. O te\u00f3logo, xa que logo, non dubida dos fundamentos do seu saber teol\u00f3xico nin establece ideas novas. O seu traballo non \u00e9 o de producir a verdade, sen\u00f3n o de buscar a intelixibilidade daquela verdade que el acepta e que sabe que \u00e9 tal pola fe. A s\u00faa tarefa como cient\u00edfico ser\u00e1 a de inventar linguaxes e formas de comunicaci\u00f3n que permitan reco\u00f1ecer como o acontecemento hist\u00f3rico Xes\u00fas de Nazaret \u00e9 de forma definitiva e insuperable a revelaci\u00f3n do amor trinitario de Deus. Esta verdade \u00e9 a que ten que destacar con toda a s\u00faa plenitude de sentido.\n\"A Palabra de Deus, obxecto de estudo do te\u00f3logo, v\u00e9nlle na Igrexa e a trav\u00e9s da Igrexa\". A comprensi\u00f3n desta Palabra, eclesiasticamente mediada desde a s\u00faa orixe, ori\u00e9ntase primariamente \u00e1 comunidade crente, para que saiba dar raz\u00f3n da s\u00faa fe (1 Pe 3,15). Neste horizonte \u00e9 onde se pon outra caracter\u00edstica do te\u00f3logo: a eclesialidade, \u00e9 dicir vivir, pensar e sentir como parte da Igrexa.\nO ministerio do te\u00f3logo faise m\u00e1is visible cando, en virtude da s\u00faa competencia, froito da investigaci\u00f3n e do estudo persoal, insignia aos demais. Pero ao ser un ministerio na Igrexa e da Igrexa, que a relaciona dun xeito totalmente peculiar coa revelaci\u00f3n, o ensino do te\u00f3logo nunca se lle d\u00e1 a t\u00edtulo persoal. \"En canto te\u00f3logo, \u00e9 sempre unha persoa \u00abp\u00fablica\u00bb, xa que expresa a intelixencia da fe eclesi\u00e1stica\". O te\u00f3logo como home de ciencia necesita claramente competencia e preparaci\u00f3n cient\u00edfica, pero como suxeito eclesi\u00e1stica es\u00edxeselle obediencia e fidelidade para o seu ensino (oral e escrita) (1 Cor 4,1). \"O te\u00f3logo \u00e9 \u00abresponsable\u00bb do seu ministerio e, por conseguinte, o te\u00f3logo ter\u00e1 que atender, como obxectivo permanente, a pasar constantemente da procura da \u201cintelixencia\u201d \u00e1 conquista da \u201csabedor\u00eda\u201d."}
{"id": "55667", "revid": "89787", "url": "https://gl.wikipedia.org/wiki?curid=55667", "title": "Illa Clipperton", "text": "A Illa Clipperton ou Illa da Paix\u00f3n (\"\u00cele da Passion\"), \u00e9 un atol coralino de 6 km\u00b2 localizado no oc\u00e9ano Pac\u00edfico norte, a 1,100\u00a0km ao suroeste das costas mexicanas. As s\u00faas coordenadas son: 10\u00ba18'N, 109\u00ba13'W. Est\u00e1 deshabitado.\nCaracter\u00edsticas.\n\u00c9 unha posesi\u00f3n francesa administrada desde a Polinesia Francesa por un alto comisionado da Rep\u00fablica, a s\u00faa defensa \u00e9 responsabilidade de Francia.\nA pesar de que 115 especies comerciais foron identificadas nas augas territoriais da illa, o at\u00fan foi a \u00fanica en ser explotada. F\u00f3ra da pesca a illa non conta con ning\u00fan outro recurso natural.\nPunta Tejupan, en Michoac\u00e1n, M\u00e9xico \u00e9 o punto m\u00e1is pr\u00f3ximo a terra firme. Debido \u00e1 forma anular da illa, a s\u00faa lagoa interior at\u00f3pase pechada desde hai aproximadamente un s\u00e9culo. Conta con 8\u00a0km de circunferencia e 7\u00a0km\u00b2 de territorio. A auga da lagoa \u00e9 aceda e at\u00f3pase estancada. A roca Clipperton \u00e9 o punto m\u00e1is elevado con 21 m de altura.\nClima.\nEntre maio e outubro, Clipperton \u00e9 ba\u00f1ada por un sol ardente que pouco mingua o resto do ano. Constantemente \u00e9 azoutada por cicl\u00f3ns e tormentas tropicais, en especial durante a tempada de choivas que vai de xu\u00f1o a novembro. A s\u00faa precipitaci\u00f3n pluvial anual \u00e9 da orde de 5000\u00a0mm, cantidade que non se alcanza nin nas selvas h\u00famidas do sueste mexicano.\nVexetaci\u00f3n.\nA illa atop\u00e1base cuberta por maleza, con algunhas palmeiras. Crese que a maleza da illa desapareceu entre 1858 e 1917. Hipoteticamente, a vexetaci\u00f3n da illa foi decimada por unha tormenta tropical e non foi capaz de rexenerarse debido ao gran n\u00famero de cangrexos de terra. Existe un artigo de 1909 da Cr\u00f3nica de San Francisco no cal se especula coa posibilidade de que a vexetaci\u00f3n da illa fose arrasada por un tsunami ocasionado por un terremoto.\nLogo da introduci\u00f3n de porcos por parte dos recadadores de guano, a flora da illa rexenerouse debido ao gusto que estes xeraron polos cangrexos de terra. Durante o per\u00edodo de asentamento, a vexetaci\u00f3n da illa multiplicouse coa introduci\u00f3n de especies for\u00e1neas, como a palmeira cocoteira, a cal foi introducida no \u00faltimo decenio do s\u00e9culo XIX.\nA \u00fanica vexetaci\u00f3n que existe na s\u00faa superficie son as trece palmeiras plantadas polo alem\u00e1n Gustavo Schultz, encargado da explotaci\u00f3n de guano na illa.\nToponimia.\nA illa leva o nome do pirata ingl\u00e9s John Clipperton, quen a visitou en febreiro de 1705 crendo tela descuberto. Clipperton era tripulante do nav\u00edo Saint George, que, a cargo do capit\u00e1n William Dampier, atacaba e saqueaba os gale\u00f3ns espa\u00f1ois nas rutas do Pac\u00edfico. Tras capturar un pequeno barco nos mares de Costa Rica, bautiz\u00e1rono co nome de Drag\u00f3n e Clipperton tomou o seu mando. A lenda di que o pirata usaba a illa como refuxio e que nela escondeu un tesouro. En 1708, dous barcos franceses, o \"Princess\" e o \"D\u00e9couverte\", chegaron \u00e1 illa e nome\u00e1rona \u00cele da Passion e proclam\u00e1rona en nome de Francia.\nHistoria.\nDescubrimento (1521).\nSegundo alg\u00fans autores, tr\u00e1tase da mesma \"Illa M\u00e9danos\" rexistrada como descuberta por Fernando de Magallanes entre 1520 e 1521 e asentada graficamente nos seus gr\u00e1ficos de navegaci\u00f3n, a\u00ednda que non desembarcou nela e, en consecuencia, non tomou posesi\u00f3n formal dela.\nEn 1711 Martin de Chassiron e , capit\u00e1ns dos barcos franceses \"La Princesse\" e \"La D\u00e9couverte\", redescubriron a illa, asign\u00e1ronlle o nome \"\u00cele de la Passion\" ('Illa da Paix\u00f3n') e reivindic\u00e1rona como propiedade da soberan\u00eda francesa.\nA primeira expedici\u00f3n cient\u00edfica tivo lugar no 1725, polo franc\u00e9s Michel Dubocage, que viviu na illa durante varios meses.\nDominio mexicano (1821-1858).\nTras a s\u00faa en 1821, M\u00e9xico considerouse herdeiro dos dereitos de Espa\u00f1a na illa, polo que pasou a formar parte do pa\u00eds recentemente nado. As constituci\u00f3ns mexicanas de 1824 e de 1857 incl\u00faen explicitamente a illa dentro do seu territorio, esta \u00faltima, modificada despois, expresaba o seguinte:\nA Constituci\u00f3n pol\u00edtica dos Estados Unidos mexicanos (1917) conservou o texto anterior, no seu artigo 42, pero a illa exclu\u00eduse do texto constitucional o 18 de xaneiro de 1934.\nDominio franc\u00e9s (1858).\nO segundo Imperio Franc\u00e9s non reco\u00f1eceu a Constituci\u00f3n Federal dos Estados Unidos Mexicana de 1857, e o emperador Napole\u00f3n III ordenou a anexi\u00f3n da illa. O 17 de novembro de 1858, o tenente de buque Victor Le Coat de Kerveguen anexou a illa Clipperton como parte de Tahit\u00ed. Non obstante, o acto asinouse a bordo dun buque mercante, os franceses nunca puxeron un pe nela e a acta enviouse a Hawai.\nReclamaci\u00f3n americana (1858-1898).\nA Compa\u00f1\u00eda Mineira Estadounidense de Guano, segundo a Lei de illas de guano de 1856, reclamou a illa para os Estados Unidos, a cal veu a unirse a outras reclamaci\u00f3ns por parte da compa\u00f1\u00eda \"Oceanic Phosphate\".\nM\u00e9xico reafirmou as s\u00faas reclamaci\u00f3ns sobre a illa en 1897 e estabeleceu unha gornici\u00f3n militar sobre ela. De novo, Estados Unidos tomou posesi\u00f3n da illa durante a Guerra hispano-estadounidense en 1898. Debido \u00e1 demanda de guano, o goberno estadounidense aprobou unha lei que permit\u00eda aos seus cidad\u00e1ns extraer o fertilizante de calquera illa deshabitada que non pertencera a ning\u00fan pa\u00eds. En 1883, un grupo de promotores de San Francisco que buscaban investidores afirmaban que o guano de Clipperton val\u00eda 50 mill\u00f3ns de d\u00f3lares. Cando conseguiron o capital, enviaron a un pequeno grupo de mineiros que pronto se deron conta das malas condici\u00f3ns nas que se atopaban e que o guano era de mala calidade.\nColonizaci\u00f3n mexicana (1906-1917).\nEn 1897, unha compa\u00f1\u00eda inglesa mercou os dereitos aos EUA, o que provocou unha gran disputa internacional, xa que varios medios estadounidenses aproveitaron a ocasi\u00f3n para asegurar que Inglaterra tomaba posesi\u00f3n dunha illa que lles pertenc\u00eda e que, polo seu valor econ\u00f3mico, era importante. Ao co\u00f1ecer Francia esta noticia, enviaron un barco e informaron aos gobernos ingl\u00e9s, americano e mexicano sobre a s\u00faa reclamaci\u00f3n da illa.\nO xeneral Porfirio D\u00edaz rexeitou a reclamaci\u00f3n francesa e notificou que Clipperton fora posesi\u00f3n espa\u00f1ola durante s\u00e9culos, polo que M\u00e9xico herdouna ao obter a s\u00faa independencia. Mentres tanto, Ignacio Mariscal, no Hotel S\u00e1enz, chegou a un acordo co presidente da Pacific Island Company, a cal otorg\u00f3uselle o dereito de extraer guano da illa durante 20 anos.\nEn 1906, a Compa\u00f1\u00eda Brit\u00e1nica das Illas do Pac\u00edfico adquiriu os dereitos de explotaci\u00f3n dos dep\u00f3sitos de guano da illa e, xunto co goberno de M\u00e9xico, constru\u00edu un asentamento mineiro. \u00c1 espera de novas e grandes ganancias, a compa\u00f1\u00eda inglesa constru\u00edu un novo peirao e unha curta v\u00eda ferroviaria no atol, instalou equipos pesados de moenda e trouxo a San Francisco a mineiros italianos, xaponeses e de diversas nacionalidades. Durante o per\u00edodo de maior produci\u00f3n, m\u00e1is de 100 homes estiveron traballando na illa da Paix\u00f3n.\nBaixo as ordes de Porfirio D\u00edaz, ese mesmo ano constru\u00eduse un faro cunha l\u00e1mpada de 10.000 bux\u00eda e unha guarnici\u00f3n militar ao mando do capit\u00e1n Ram\u00f3n Arnaud Vignon da Mari\u00f1a mexicana. No per\u00edodo 1908-1913, unhas 100 persoas (homes, mulleres e nenos) viv\u00edan na illa. Cada dous meses, chegaba \u00e1 illa un barco desde Acapulco con provisi\u00f3ns. Non obstante, co estalido da Revoluci\u00f3n mexicana este servizo suspendeuse e os habitantes da illa quedaron abandonados a s\u00faa sorte.\nO alem\u00e1n Gustavo Schultz, representante da compa\u00f1\u00eda explotadora de Guano na illa, plantara trece cocos no areal. Posteriormente, ese feito significou a diferenza entre a vida e a morte: os froitos daquela acci\u00f3n produtiva permitiron que alg\u00fans mexicanos abandonados na illa sobrevivisen, xa que era a s\u00faa \u00fanica fonte de vitamina C, que impediu a morte dos residentes por escorbuto.\nEn 1908, a Pacific Island Company finalizou as s\u00faas operaci\u00f3ns na illa, xa que non atopou un mercado para o guano de baixa calidade de Clipperton, e s\u00f3 se dedicou a apilalo durante anos. Cando baixaron os prezos internacionais, a compa\u00f1\u00eda finalmente desapareceu en 1910.\nEn xaneiro de 1914, o capit\u00e1n Ram\u00f3n Arnaud Vignon volveu a Clipperton despois de entrevistarse con Victoriano Huerta e solicitou provisi\u00f3ns. Seis semanas despois, os revolucionarios capturaron o barco \"Tampico\", ao mandode Hilario Rodr\u00edguez Malpica. Este barco era o barco que levar\u00eda as provisi\u00f3ns do porto de Topolobampo aos habitantes da illa. Na \u00fanica batalla naval da Revoluci\u00f3n mexicana, o \"Vicente Guerrero\" perseguiu ao \"Tampico\" e afundiuno fronte a Mazatlan.\nPor primeira vez escasearon as subministraci\u00f3ns na illa, pero os soldados da guarnici\u00f3n non sab\u00edan que o barco que os transportaba estaba no fondo do mar, nin que estalara a primeira guerra mundial en Europa. O 28 de febreiro de 1914, un goleta estadounidense encallou o arrecife, por\u00e9n, dado que o buque de subministraci\u00f3n nunca puido chegar, tres mari\u00f1eiros decidiron navegar os 1100 quil\u00f3metros nunha balsa cara a Acapulco para pedir axuda. A pesar de ter cumprido a faza\u00f1a, as novas autoridades mexicanas neg\u00e1ronse a rescatar a un defensor declarado do r\u00e9xime anterior.\nCando a Armada dos Estados Unidos soubo do naufraxio da s\u00faa goleta, enviou un cruceiro para rescatar aos sobreviventes. A mediados de 1914, a maior\u00eda dos habitantes morreran de escorbuto e os \u00faltimos sobreviventes desexaban sa\u00edr da illa a bordo do barco Armada dos Estados Unidos USS \"Cleveland\", que chegou \u00e1 illa en xu\u00f1o de 1914. O barco estadounidense Cleveland ofreceu \u00e1 guarnici\u00f3n mexicana levalos a Acapulco. Naquel momento s\u00f3 quedaban 14 homes, 6 mulleres e 6 nenos.\nDise, con todo, que o gobernador militar da illa declarou que a evacuaci\u00f3n non era necesaria, xa que ti\u00f1a provisi\u00f3ns para cinco meses. Arnaud ti\u00f1a unha raz\u00f3n persoal moi poderosa: ti\u00f1a antedecentes como desertor do ex\u00e9rcito mexicano anos antes, un delito polo que foi arrestado e procesado. Unha evacuaci\u00f3n poder\u00eda interpretarse polos seus superiores como a s\u00faa segunda deserci\u00f3n, polo que quedou cubrindo a s\u00faa posici\u00f3n na illa. Doutra banda, si se evacuou ao alem\u00e1n Schultzo, que se di volv\u00e9rase tolo.\nOs seguintes tres anos caracteriz\u00e1ronse pola fame e a morte da guarnici\u00f3n, porque cando se esgotaron as subministraci\u00f3ns, os sobreviventes tiveron que alimentarse de peixes e ovos, que apenas aseguraraba o seu sustento e puxeron en risco a s\u00faa sa\u00fade. O atol ti\u00f1a apenas 6 palmeiras, que xuntas daban s\u00f3 3 cocos por semana, o que non representaba suficiente vitamina C para soster unha comunidade de 26 persoas. Antes dun ano, a xente comezou a morrer por escorbuto e malnutrici\u00f3n. En 1915, 15 persoas foron enterradas nas areas do sur da lagoa. O resto seguiu agardando a chegada do barco M\u00e9xico, que nunca sucedeu.\nComo os cocos estaban reservados para as mulleres e os nenos, Arnaud e os seus homes comezaron a delirar e desesperarse. O 5 de outubro de 1916, o capit\u00e1n Arnaud morre nun intento marrado de alcanzar un barco que pasou fronte \u00e1 illa usando unha canoa, a canoa afundiuse con Arnaud e o resto dos seus homes fronte \u00e1 illa, mentres o barco continuaba no seu cami\u00f1o.\nO fareiro, Victoriano \u00c1lvarez resultou ser o \u00fanico home que quedou da illa, xunto con 15 mulleres e nenos. \u00c1lvarez proclamouse rei e comezou unha escalada de violaci\u00f3ns e asasinatos, antes de que fose asasinado por unha das s\u00faas v\u00edtimas. Tirza Rend\u00f3n, coa axuda de Alicia Rovira, a muller do capit\u00e1n Arnaud, matouno cun martelo e un obxecto punzante. O pequeno Pedro Ram\u00f3n Arnaud Rovira (fillo do capit\u00e1n Arnaud) viu no horizonte o USS \"Yorktown\", un barco da mari\u00f1a estadounidense e disparando un rifle logrou chamar a s\u00faa atenci\u00f3n. O 18 de xullo de 1917, case inmediatamente despois da morte de \u00c1lvarez, 4 mulleres e 7 nenos, os \u00faltimos sobreviventes, foron rescatados polo USS 'Yorktown', comandado polo capit\u00e1n HP Perril\nA historia da colonia mexicana foi o tema de varias novelas.\nSegundo dominio franc\u00e9s.\nA posesi\u00f3n da illa Clipperton disputouse entre M\u00e9xico e Francia. Esta \u00faltima achegouse \u00e1 Cidade do Vaticano para que a Santa S\u00e9 tomase unha decisi\u00f3n sobre a propiedade, en 1930, a Santa S\u00e9 asignou esta tarefa ao rei de Italia , V\u00edctor Manuel III, que finalmente decidiu a favor de Francia. Os franceses reconstru\u00edron o faro e estableceron un posto militar na illa, que durou s\u00f3 sete anos.\nM\u00e9xico acatou \u00e1 opini\u00f3n do rei V\u00edctor Manuel III de Italia (encomendado da Santa S\u00e9), por respecto \u00e1s decisi\u00f3ns de Porfirio D\u00edaz.\nA finais da d\u00e9cada de 1930, Clipperton foi visitada d\u00faas veces polo presidente americano Franklin Delano Roosevelt, que pretend\u00eda facerse coa illa para convertila en base a\u00e9rea para as s\u00faas operaci\u00f3ns no oc\u00e9ano Pac\u00edfico. En 1944 ordenou a ocupaci\u00f3n da illa pola mari\u00f1a comandada polo almirante Richard Evelyn Byrd, no que foi unha das operaci\u00f3ns m\u00e1is secretas da segunda guerra mundial. No seu informe, Byrd suxeriu abrir un paso no bordo do atol e dragar a lagoa para atracar barcos con provisi\u00f3ns e buques cisterna, con todo, este proxecto nunca se levou a cabo.\nEn 1962, a independencia de Alxeria deixou a Francia sen campo para probas nucleares. Por este motivo, o Departamento de Defensa franc\u00e9s considerou a Clipperton como posible substituto, non obstante, debido ao clima hostil da illa e a s\u00faa localizaci\u00f3n remota, esta posibilidade foi descartada.\nDurante os anos 70 explorouse a posibilidade de abrir a lagoa e desenvolver a ba\u00eda como centro tur\u00edstico e comercial. En 1981, a Academia de Ciencias dos Territorios de Ultramar suxeriu que a illa tivese a s\u00faa propia infraestrutura, un aeroporto e un porto pesqueiro na lagoa. Isto implicar\u00eda a apertura da lagoa creando un paso no atol. Para iso, formouse un acordo co Alto Comisionado da Polinesia Francesa para que o atol pasase a ser propiedade do Estado franc\u00e9s. Por\u00e9n, tendo en conta o custo econ\u00f3mico, a distancia e o tama\u00f1o do atol, o proxecto nunca se levou a cabo.\nOs franceses planearon converter a illa nun vertedoiro nuclear, pero M\u00e9xico e os Estados Unidos convenceron a Francia para que abandonase os seus plans.\nA illa est\u00e1 abandonada desde o final da segunda guerra mundial e s\u00f3 \u00e9 visitada por pescadores deportivos, patrullas da mari\u00f1a francesa e pescadores de at\u00fan e tibur\u00f3ns mexicanos.\nNunha ocasi\u00f3n Jacques-Yves Cousteau visitou a illa xunto ao seu equipo de mergulladores e un supervivente da evacuaci\u00f3n, Pedro Ram\u00f3n Arnaud Rovira, fillo do capit\u00e1n Ram\u00f3n Arnaud Vignon.\nEn 2003, Lance Milbrand permaneceu na illa durante 41 d\u00edas para unha expedici\u00f3n National Geographic, gravando as s\u00faas aventuras en v\u00eddeo.\nEntre xaneiro e abril de 2005, o ecosistema Clipperton foi estudado extensivamente durante catro meses por unha expedici\u00f3n cient\u00edfica organizada por Jean-Louis \u00c9tienne, co fin de facer un inventario completo dos minerais, vexetais e animais atopados no illa, as\u00ed como para reafirmar a soberan\u00eda francesa do atol. Ao mesmo tempo que unha muller embarazada e membro do equipo pensaba dar a luz na illa.\nUnha expedici\u00f3n de 2008 da Escola de Oceanograf\u00eda da Universidade de Washington [...] recolleu n\u00facleos de sedimentos da lagoa para estudar o cambio clim\u00e1tico durante o \u00faltimo milenio.\nO 21 de febreiro de 2007, a administraci\u00f3n da illa pasou do alto comisionado da Rep\u00fablica na Polinesia Francesa ao ministro de Francia de ultramar.\nEn 2007, unha expedici\u00f3n de mergullo de recreo explorou os arrecifes que rodeaban Clipperton e comparou a vida mari\u00f1a cos informes das expedici\u00f3ns de Connie Limbaugh (Scripps) en 1956 e 1958. As expedici\u00f3ns de mergullo de recreo fanse cada primavera.\nDurante a noite do 10 de febreiro de 2010, o \"Sichem Osprey\", un barco quimiqueiro malt\u00e9s embarrancou no seu cami\u00f1o dende a Canle de Panam\u00e1 ata Corea do Sur. A nave de 170 m. conti\u00f1a xileno, un l\u00edquido vol\u00e1til transparente e inflamable. Os 19 membros da tripulaci\u00f3n salv\u00e1ronse e a embarcaci\u00f3n non informou de fugas. O buque refrotouse o 6 de marzo e volveu ao servizo.\nA mediados de marzo de 2012, os membros do proxecto Clipperton notou a presenza xeneralizada de residuos, especialmente na ribeira nord\u00e9s e ao redor da rocha. Os restos que incl\u00faen botellas e envases de pl\u00e1stico crean un ambiente potencialmente prexudicial para a s\u00faa flora e fauna. Este lixo \u00e9 com\u00fan a s\u00f3 d\u00faas praias (nord\u00e9s e suroeste) e o resto da illa est\u00e1 bastante limpo. Outros refugallos quedaron despois da ocupaci\u00f3n polos estadounidenses en 1944-45, os franceses en 1966-69 e a expedici\u00f3n cient\u00edfica de 2008."}
{"id": "55668", "revid": "23204", "url": "https://gl.wikipedia.org/wiki?curid=55668", "title": "Saint-Barth\u00e9lemy, Antillas", "text": "Saint Barth\u00e9lemy (, ), oficialmente a Collectivit\u00e9 territoriale de Saint-Barth\u00e9lemy, \u00e9 unha colectividade de ultramar de Francia no Caribe. Adoitase abreviar como \"St-Barth\" en franc\u00e9s, e St. Barts en ingl\u00e9s. A illa at\u00f3pase a uns 30 km. ao sur da illa caribe\u00f1a Saint Martin, e est\u00e1 ao nordeste das illas holandesas de Saba , San Eustaquio e o pa\u00eds independente de Saint Kitts e Nevis.\nSaint Barth\u00e9lemy foi durante moitos anos unha comuna francesa que formaba parte de Guadalupe, que \u00e9 unha rexi\u00f3n e departamento de ultramar de Francia. En 2003 a illa votou a favor da secesi\u00f3n de Guadalupe para formar unha colectividade de ultramar (\"collectivit\u00e9 d'outre-mer\", abreviada como \"COM\") de Francia. A colectividade \u00e9 un dos catro territorios entre as Illas de Sotavento no nordeste do Caribe que compo\u00f1en as Antillas francesas, xunto coa Saint Martin, Guadalupe (200 km. ao sueste) e Martinica.\nSaint Barth\u00e9lemy, unha illa volc\u00e1nica totalmente rodeada por arrecifes pouco profundos, ten unha superficie de 25 km\u00b2 inclu\u00edndo os illotes deshabitados perif\u00e9ricos. 21 km\u00b2 sen os illotes perif\u00e9ricos. e unha poboaci\u00f3n de 9.961 habitantes no censo de xaneiro de 2017. A s\u00faa capital \u00e9 Gustavia, que tam\u00e9n cont\u00e9n o porto principal. \u00c9 a \u00fanica illa do Caribe que foi unha colonia sueca durante un per\u00edodo de tempo significativo (antes do final das Guerras napole\u00f3nicas, Guadalupe pasou baixo o dominio sueco durante un ano antes do Tratado de Par\u00eds). Mant\u00edvose as\u00ed durante case un s\u00e9culo antes de que volvese ao dominio franc\u00e9s despois dun referendo. O simbolismo do Escudo de Suecia, as Tres Coroas, a\u00ednda aparece no escudo de armas da illa. A lingua, a coci\u00f1a e a cultura, por\u00e9n, son claramente francesas. A illa \u00e9 un destino tur\u00edstico popular durante a tempada de vacaci\u00f3ns de inverno, orientado ao alto fin, mercado tur\u00edstico de luxo.\nEtimolox\u00eda.\nA illa foi nomeada por Cristovo Col\u00f3n polo seu irm\u00e1n m\u00e1is novo Bartolom\u00e9 Col\u00f3n (Bartolomeo Colombo en italiano) en 1493.\nHistoria.\nOs indios caribes cham\u00e1bana \"Ouanalao\". Na segunda viaxe de Cristovo Col\u00f3n chegou a ela, e deulle o nome do seu irm\u00e1n, Bartolom\u00e9. O capit\u00e1n franc\u00e9s Lonvilliers de Poincy ocupou a illa en 1648 e entre 1651 e 1665 foi propiedade da Orde de Malta. M\u00e1is tarde chegaron os primeiros colonos, principalmente normandos e bret\u00f3ns. O clima seco e a xeograf\u00eda rochosa non permitiron o cultivo da cana de azucre como noutras illas caribe\u00f1as, polo que non houbo un ingreso masivo de escravos. Si, en cambio, serviu de base para incursi\u00f3ns piratas.\nFoi posesi\u00f3n francesa desde aquel ent\u00f3n, coa excepci\u00f3n de case un s\u00e9culo de dominio sueco entre 1785 e 1877, o que se reflicte no nome da s\u00faa principal localidade, \"Gustavia\", chamada as\u00ed en homenaxe a Gustavo III de Suecia. Gustavia foi convertida polos suecos en porto libre, o que asegurou a prosperidade da illa no s\u00e9culo XIX. Os franceses cederan a illa a cambio de dereitos portuarios en Gotemburgo; recuper\u00e1rona o 10 de agosto de 1877 mediante o pago de 80.000 francos.\nO 6 de decembro de 2003 os seus habitantes votaron por converterse nun territorio separado de Guadalupe, xunto \u00e1 parte francesa de San Marti\u00f1o. O 22 de febreiro do 2007 a Illa de Saint-Barth\u00e9lemy, xunto coa Parte Francesa da Illa de San Marti\u00f1o convert\u00e9ronse en Colectividade Territorial, segreg\u00e1ndose do Departamento de Ultramar de Guadalupe\nComunicaci\u00f3ns.\nDisp\u00f3n dun pequeno aeroporto ao que chegan voos ch\u00e1rter e aeroli\u00f1as rexionais (c\u00f3digo IATA SBN).\nO porto de Gustavia admite iates e outras embarcaci\u00f3ns de pequeno calado."}
{"id": "55670", "revid": "23204", "url": "https://gl.wikipedia.org/wiki?curid=55670", "title": "Illa Bouvet", "text": "Illa Bouvet (en noruegu\u00e9s: \"Bouvet\u00f8xa\" (bokm\u00e5l), que se traduce como \"Bouvetia\") \u00e9 unha dependencia de Noruega. \u00c9 unha illa deshabitada situada a 1.700\u00a0km do continente da Ant\u00e1rtida e 2.000\u00a0km direcci\u00f3n sur/suroeste desde o Cabo de Boa Esperanza en Sur\u00e1frica. As s\u00faas coordenadas xeogr\u00e1ficas son 54\u00ba 26' S/ 3\u00ba 21' E. Ocupa unha superficie de 58,5\u00a0km\u00b2, da cal un 93% est\u00e1 cuberta por xeo. \u00c9 de orixe volc\u00e1nica, o seu cumio m\u00e1is alto o Olav (Olavstoppen) ten 780 m de altitude.\nA illa \u00e9 case circular, asucada por unha pequena cordilleira que corre diagonalmente de nord\u00e9s a suroeste, o cume desta \u00e9 o mencionado Olavstoppen no sector norte, bastante pr\u00f3ximo \u00e1 costa, o segundo cume \u00e9 o Lykketoppen con 725 m situado bastante preto da costa suroeste. O 93% do seu territorio \u00e9 glaciar. Nas costas libres de \"pack\" asoman praias negras de area volc\u00e1nica. O per\u00edmetro das costas da illa \u00e9 de 29,6\u00a0km. Un par de quil\u00f3metros ao suroeste da illa principal asoma o illote Lars\u00f8xa. \u00c9 unha base baleira e pos\u00fae unha estaci\u00f3n meteorol\u00f3xica dende 1977.\nHistoria.\nFoi avistada por primeira vez o 1 de xaneiro de 1739 por unha expedici\u00f3n a bordo do \"Aigle\", cuxo capit\u00e1n era o franc\u00e9s Jean Baptiste Charles Bouvet de Lozier (1705-1786). Con todo, a posici\u00f3n da illa non foi calculada correctamente, colocada 8 graos cara ao leste, e como Bouvet non circunnavegou o seu achado, non quedou claro se o que viu era unha illa ou pertenc\u00eda a un continente.\nEn 1772 o capit\u00e1n James Cook partiu de Sur\u00e1frica nunha misi\u00f3n para atopar a illa. Con todo, ao chegar at\u00e9 54\u00baS,11\u00baE, onde Bouvet escribira que atopou a illa, non acharon nada. O capit\u00e1n Cook ent\u00f3n pensou que Bouvet confundir\u00eda un iceberg cunha illa, polo que decidiu abandonar a procura. A illa non foi redescuberta at\u00e9 1808, cando a detectou James Lindsay, capit\u00e1n da compa\u00f1\u00eda baleeira \"Enderby\". A pesar de non pisar a illa, foi o primeiro en definir correctamente a s\u00faa posici\u00f3n. Ao redor deses anos, a illa era chamada tam\u00e9n Illa Lindsay, pois non se sab\u00eda con certeza se era a mesma illa que Bouvet achara.\nO primeiro desembarco data de decembro de 1822, por Benjamin Morrell, capit\u00e1n da embarcaci\u00f3n \"Wasp\". Cazou algunhas focas para tomar as s\u00faas peles e regresou ao barco. O 10 de decembro de 1825 o capit\u00e1n Norris, directivo da \"Enderby\", arriba \u00e1 illa e a chama Liverpool (como a cidade inglesa), e ademais reclama a s\u00faa soberan\u00eda como parte do Reino Unido. Unha vez m\u00e1is, non se sab\u00eda de certo se se trataba da illa achada previamente, e ademais recalcou ver unha segunda illa pr\u00f3xima, \u00e1 que chamou Illa Thompson. Nin un rastro desta \u00faltima quedou.\nEn 1898, Carl Chun, no medio dunha expedici\u00f3n a bordo do \"German Valdivia\", visitou a illa pero non ancorou. A primeira estad\u00eda longa na illa foi feita en 1927, cando a tripulaci\u00f3n do \"Norvegia\", do Reino de Noruega, permaneceu preto dun mes. Esta \u00e9 a base da reclamaci\u00f3n da illa por parte do capit\u00e1n da nave, Lars Christiansen, como territorio noruegu\u00e9s. A illa foi anexada o 1 de decembro de 1927, e logo un Decreto Real Noruegu\u00e9s do 23 de xaneiro de 1928 proclamouse territorio noruegu\u00e9s oficialmente. A Illa Bouvet converteuse ent\u00f3n en territorio noruegu\u00e9s. O Reino Unido reco\u00f1eceuno ao ano seguinte. En 1930, un acto en Noruega converteu \u00e1 illa en dependencia do Reino de Noruega, mais non parte del.\nEn 1964 un bote salvavidas abandonado foi descuberto na illa, xunto con rastros de provisi\u00f3ns, pero non se puido establecer se exist\u00edan ou non pasaxeiros a bordo nin o barco de procedencia. En 1971 a illa, xunto co seu territorio mar\u00edtimo, foron declarados reserva natural. Nos anos cincuenta e sesenta, hab\u00eda un certo interese de Sur\u00e1frica en instalar unha estaci\u00f3n meteorol\u00f3xica, pero as condici\u00f3ns clim\u00e1ticas tend\u00edan a ser moi host\u00eds. A illa permanece inhabitada, pero a\u00ednda as\u00ed, en 1977 Noruega implantou a primeira estaci\u00f3n meteorol\u00f3xica. O 22 de setembro de 1979 imaxes sat\u00e9lite con escintileos de luz sendo emitidos dende un estreito desde a zona sur do Oc\u00e9ano \u00cdndico, entre a Illa Bouvet e as Illas do Pr\u00edncipe Eduardo, foron interpretadas como orixinadas por explosi\u00f3ns nucleares. Os escintileos de luz at\u00e9 a data non foron completamente resoltos.\nO 19 de outubro de 2007, o Instituto Noruegu\u00e9s de Investigaci\u00f3n Polar anunciou que xa non detectaba nas imaxes sat\u00e9lite a estaci\u00f3n de investigaci\u00f3n constru\u00edda en 1994. Crese que a abatida estaci\u00f3n foi arrastrada cara ao mar polos fortes ventos. Un terremoto en 2006 supostamente debilitou as bases da estaci\u00f3n e espec\u00falase que este foi outro factor, xunto coas poderosas tormentas que son com\u00fans na rexi\u00f3n. Unha estaci\u00f3n meteorol\u00f3xica inhabitada, con todo, permanece intacta.\nXeograf\u00eda.\nA Illa Bouvet est\u00e1 localizada no oc\u00e9ano Atl\u00e1ntico Sur e ten unha \u00e1rea de 49\u00a0km\u00b2, da que o 93% est\u00e1 cuberto por glaciares que bloquean as costas sur e leste. Tr\u00e1tase do lugar m\u00e1is illado do mundo, xa que non hai nin terra nin illas en 1.600\u00a0km \u00e1 redonda. A ese 1.600\u00a0km at\u00f3pase a Terra da Ra\u00ed\u00f1a Maud, na Ant\u00e1rtida, que tam\u00e9n est\u00e1 deshabitada. As terras habitadas m\u00e1is pr\u00f3ximas son Trist\u00e1n da Cunha, a 2.260\u00a0km, e Sur\u00e1frica, a 2.580\u00a0km de distancia.\nNon ten portos, polo que \u00e9 dif\u00edcil para unha embarcaci\u00f3n a aproximaci\u00f3n. A forma m\u00e1is f\u00e1cil de acceder \u00e1 illa \u00e9 por helic\u00f3ptero dende un barco. Os glaciares forman unha grosa capa de xeo que cae constantemente desde altos cant\u00eds ou nas praias negras de area volc\u00e1nica. O 29,6\u00a0km de costa est\u00e1n, polo xeral, rodeados de xeo. O pico m\u00e1is alto da illa ch\u00e1mase Olav (Olavtoppen), e chega at\u00e9 os 780 m de altitude sobre o nivel do mar. Polo clima extremo e o seu terreo conxelado, a vexetaci\u00f3n lim\u00edtase a l\u00edques e bri\u00f3ns. A fauna da illa consiste en focas, aves mari\u00f1as e ping\u00fc\u00edns.\nClima.\nTen un clima subant\u00e1rtico, sendo as temperaturas medias (en 2004) anuais de 1\u00a0\u00b0C."}
{"id": "55675", "revid": "1556", "url": "https://gl.wikipedia.org/wiki?curid=55675", "title": "Afonso Henr\u00edques", "text": ""}
{"id": "55677", "revid": "43749", "url": "https://gl.wikipedia.org/wiki?curid=55677", "title": "Illa San Mart\u00edn", "text": ""}
{"id": "55680", "revid": "47401", "url": "https://gl.wikipedia.org/wiki?curid=55680", "title": "Hans Magnus Enzensberger", "text": "Hans Magnus Enzensberger, nado en Kaufbeuren o 11 de novembro de 1929 e finado en M\u00fanic o 24 de novembro de 2022, foi un poeta e ensa\u00edsta alem\u00e1n.\nTraxectoria.\nEnzensberger naceu en 1929 en Kaufbeuren, unha pequena localidade de Baviera e era o m\u00e1is vello de catro irm\u00e1ns. Fixo parte da \u00faltima xeraci\u00f3n de intelectuais con escritos formados polas s\u00faas experiencias de primeira man no Terceiro Reich. A familia Enzensberger mudouse a N\u00fcrnberg en 1931. Julius Streicher, fundador e editor de \"Der St\u00fcrmer\", era o seu veci\u00f1o de porta. Enzensberger uniuse \u00e1s Xuventudes Hitlerianas na s\u00faa adolescencia, mais foi expulsado pouco despois. \"Sempre fun incapaz de ser un bo camarada. Non podo permanecer na fila. Non est\u00e1 no meu car\u00e1cter. Pode ser un defecto, mais non podo evitalo\".\nEstudou Xerman\u00edstica, Literatura e Filosof\u00eda nas Universidades de Erlagen, Friburgo e Hamburgo, completando a s\u00faa formaci\u00f3n na Sorbona de Par\u00eds, doutor\u00e1ndose en 1955.\nEntre 1965 e 1975 foi membro do \"Grupo 47\". En 1965 fundou a revista \"Kursbuch\", e desde 1985 dirixiu a colecci\u00f3n literaria \"Die andere Bibliothek\" (A outra biblioteca).\nTraballou como redactor na radio de Stuttgart e exerceu a docencia ata 1957.\nNo ano 2002 recibiu o Premio Pr\u00edncipe de Asturias de Comunicaci\u00f3n e Humanidades."}
{"id": "55682", "revid": "2445", "url": "https://gl.wikipedia.org/wiki?curid=55682", "title": "Formoso", "text": ""}
{"id": "55685", "revid": "23204", "url": "https://gl.wikipedia.org/wiki?curid=55685", "title": "Sacro Imperio Romano Xerm\u00e1nico", "text": "O Sacro Imperio Romano Xerm\u00e1nico ou sinxelamente Sacro Imperio (en alem\u00e1n: \"Heiliges R\u00f6misches Reich Deutscher Nation\" \"Sacro Imperio Romano da Naci\u00f3n Alem\u00e1\", en lat\u00edn: \"Sacrum Romanum Imperium Nationis Germaniae\" \"Sacro Imperio Romano das Naci\u00f3ns Xerm\u00e1nicas\") foi a uni\u00f3n pol\u00edtica dun conglomerado de estados da Europa central, que se mantivo dende a Idade Media at\u00e9 inicios da Idade Contempor\u00e1nea.\nFormado en 962 da parte oriental das tres en que se repartiu o reino franco de Carlomagno en 843 mediante o tratado de Verd\u00fan, o Sacro Imperio foi a entidade predominante de Europa central durante case un milenio, at\u00e9 a s\u00faa disoluci\u00f3n en 1806 por Napole\u00f3n Bonaparte.\nCando a elecci\u00f3n como emperador de Carlos V (28 de xu\u00f1o de 1519) ademais dos territorios alem\u00e1ns e de Holstein e Prusia, que con Riga chegaba at\u00e9 o golfo de Finlandia, o Sacro Imperio comprend\u00eda Bohemia, Moravia e Silesia, alcanzando con Krajina as costas do mar Adri\u00e1tico; polo oeste, pertenc\u00edan a el, o condado libre de Borgo\u00f1a (ou Franco Condado) e Savoia, aos que se sumaban X\u00e9nova, Lombard\u00eda e Toscana en terras italianas. Tam\u00e9n estaban integrados no Imperio a maior parte dos Pa\u00edses Baixos, coa excepci\u00f3n do Artois e Flandres, ao oeste do r\u00edo Escalda. Partindo do norte dos Alpes, levaba todo un mes atravesar o territorio imperial en sentido norte-sur ou leste-oeste.\nA denominaci\u00f3n do Sacro Imperio variou considerabelmente ao longo dos s\u00e9culos. En 1034 utiliz\u00e1base a f\u00f3rmula \"Imperio Romano\" para referirse \u00e1s terras baixo dominio de Conrado II e non foi at\u00e9 1157, durante o reinado de Frederico I Barbarroxa, en que se empezou a usar o termo \"Sacro Imperio\". Doutra banda, o uso do termo \"Emperador Romano\" fac\u00eda referencia aos gobernadores das terras europeas do norte e comezou a usarse con Ot\u00f3n II (emperador entre 973 e 983). Os emperadores anteriores, dende Carlomagno (morto en 814) at\u00e9 Ot\u00f3n I o Grande (emperador entre 962 e 973), utilizaran simplemente o t\u00edtulo de \"Imperator Augustus\" (Emperador Augusto). O termo Sacro Imperio Romano comeza a ser utilizado a partir de 1254; e o termo Sacro Imperio Romano Xerm\u00e1nico data de 1512, logo de moitas variaci\u00f3ns nos \u00faltimos anos do s\u00e9culo XV.\nIdiosincrasia do Sacro Imperio.\nO Sacro Imperio Romano Xerm\u00e1nico orixinouse na Francia Oriental. Debido \u00e1 s\u00faa natureza prenacional e supranacional, o Imperio nunca se converteu nun Estado naci\u00f3n moderno, coma no caso de Espa\u00f1a ou de Francia, polo que nunca se desenvolveu un sentimento nacional integral.\nO Imperio mantivo unha organizaci\u00f3n mon\u00e1rquica e corporativa, dirixida por un emperador e os Estados imperiais con moi poucas instituci\u00f3ns com\u00fans. O poder do Imperio non se encontraba unicamente en mans do emperador nin dos pr\u00edncipes electores ou dun conxunto de persoas como as que se reun\u00edan nas Dietas Imperiais; por iso, o Imperio non pode ser entendido como un Estado federal nin como unha confederaci\u00f3n. Tampouco era unha simple aristocracia ou oligarqu\u00eda. Non obstante presentaba caracter\u00edsticas propias de todas estas formas estatais. A historia do Sacro Imperio est\u00e1 marcada pola loita en canto \u00e1 s\u00faa natureza. As\u00ed coma nunca logrou crebar a obstinaci\u00f3n rexional dos seus territorios, o Imperio caeu nunha confederaci\u00f3n informe: a\u00a0Kleinstaaterei.\nO Sacro Imperio foi unha instituci\u00f3n \u00fanica na historia mundial e \u00e9 por iso que a forma m\u00e1is sinxela de entendelo sexa quizais definilo polas s\u00faas diferenzas respecto doutras entidades m\u00e1is com\u00fans.\nO imperio, xa que logo, poder\u00eda describirse como unha conxunci\u00f3n entre un estado e unha confederaci\u00f3n de car\u00e1cter relixioso.\nEstrutura e instituci\u00f3ns.\nDende a Alta Idade Media, o Sacro Imperio caracterizouse por unha peculiar coexistencia entre emperador e poderes locais. A diferenza dos gobernantes da Francia Occidental, que m\u00e1is tarde se converter\u00eda en Francia, o emperador nunca obtivo o control directo sobre os estados que oficialmente rexentaba. De feito, dende os seus inicios viuse obrigado a ceder m\u00e1is e m\u00e1is poderes aos duques e os seus territorios. O devandito proceso empezar\u00eda no s\u00e9culo XII, conclu\u00edndo en gran medida coa paz de Westfalia (1648).\nOficialmente, o imperio ou \"Reich\" comp\u00fa\u00f1ase do rei, que hab\u00eda de ser coroado emperador polo papa (at\u00e9 1508), e os \"Reichsst\u00e4nde\" (Estados imperiais).\nRei dos pobos xerm\u00e1nicos.\nA coroaci\u00f3n papal de Carlomagno como emperador dos romanos en 800 constitu\u00edu o exemplo que seguiron os posteriores reis; e foi a actuaci\u00f3n de Carlomagno defendendo o papa fronte \u00e1 rebeli\u00f3n dos habitantes de Roma, o que iniciou a noci\u00f3n do emperador como protector da Igrexa cat\u00f3lica romana.\nConverterse en emperador requir\u00eda acceder previamente ao t\u00edtulo de rei dos alem\u00e1ns (\"Deutscher K\u00f6nig\"). Dende tempos inmemoriais, os reis alem\u00e1ns foran designados por elecci\u00f3n. No s\u00e9culo IX era elixido entre os l\u00edderes das cinco tribos m\u00e1is importantes (francos, sax\u00f3ns, b\u00e1varos, suabos e turinxios), posteriormente entre os duques laicos e relixiosos do reino, reduc\u00edndose finalmente aos chamados \"Kurf\u00fcrsten\" (pr\u00edncipes electores). Finalmente, o colexio de electores quedou establecido mediante a Bula de Ouro (1356). Inicialmente hab\u00eda sete electores, pero o seu n\u00famero foi variando lixeiramente a trav\u00e9s dos s\u00e9culos.\nAt\u00e9 1508, os recentemente elixidos reis de Alema\u00f1a (oficialmente \"Rex Romanorum\", rei de romanos) deb\u00edan trasladarse a Roma para ser coroados emperadores polo papa. Por\u00e9n, habitualmente o proceso demor\u00e1base at\u00e9 a resoluci\u00f3n dalg\u00fans conflitos cr\u00f3nicos: imporse no inestable norte de Italia, resolver disputas pendentes co patriarca romano, etc.\nAs tarefas habituais dun soberano, como decretar normas ou gobernar autonomamente o territorio, foron sempre, no caso do emperador, sumamente complexas. O seu poder estaba fortemente restrinxido polos diversos l\u00edderes locais. Dende finais do s\u00e9culo XV, o \"Reichstag\" estableceuse como \u00f3rgano lexislativo do imperio, unha complicada asemblea que se reun\u00eda a petici\u00f3n do emperador, sen unha periodicidade establecida e en cada ocasi\u00f3n nunha nova sede. En 1663, o \"Reichstag\" transformouse nunha asemblea permanente.\nEstados Imperiais.\nUnha entidade era considerada como un \"Reichsstand\" (estado imperial) se, conforme \u00e1s leis feudais, non ti\u00f1a m\u00e1is autoridade por encima que a do emperador do Sacro Imperio. Entre devanditos estados cont\u00e1banse:\nO n\u00famero de territorios era incriblemente grande, chegando a varios centenares en tempos da Paz de Westfalia, non excedendo a extensi\u00f3n de moitos deles uns poucos quil\u00f3metros cadrados. O imperio nunha definici\u00f3n afortunada era descrito como unha alfombra feita de retrincos \"(Flickenteppich)\".\nReichstag.\nO Reichstag era o \u00f3rgano lexislativo do Sacro Imperio Romano Xerm\u00e1nico. Divid\u00edase en tres tipos ou clases:\nCortes imperiais.\nO \"Imperio\" tam\u00e9n contaba con d\u00faas Cortes: a \"Reichshofrat\" (tam\u00e9n co\u00f1ecida como Consello \u00c1ulico) na corte do rei/emperador (con posterioridade asentada en Viena), e a \"Reichskammergericht\", establecida mediante a Reforma imperial de 1495.\nCronolox\u00eda.\nDos Francos do leste \u00e1 querela das investiduras.\nA\u00ednda que existe unha certa pol\u00e9mica no plano das interpretaci\u00f3ns, o ano 962 ad\u00f3itase aceptar como o da fundaci\u00f3n do Sacro Imperio. Nese ano Ot\u00f3n I o Grande, era coroado emperador, recuperando de xeito efectivo unha instituci\u00f3n desaparecida dende o s\u00e9culo V en Europa Occidental.\nAlg\u00fans remontan a recuperaci\u00f3n da instituci\u00f3n imperial a Carlomagno e a s\u00faa coroaci\u00f3n como emperador dos romanos en 800. Con todo, os documentos que xerou en vida a s\u00faa corte non dan un especial valor ao devandito t\u00edtulo e seguiron utilizando principalmente o de rei dos francos. A\u00ednda as\u00ed no reino dos francos, inclu\u00edanse os territorios das actuais Francia e Alema\u00f1a, sendo esta a orixe de ambos os pa\u00edses.\nMoitos historiadores consideran que o establecemento do Imperio foi un proceso paulatino, iniciado coa fragmentaci\u00f3n do reino franco no Tratado de Verd\u00fan de 843. Mediante este tratado repart\u00edase o reino de Carlomagno entre os seus tres fillos. A parte oriental, e base do posterior Sacro Imperio, recaeu en Lois o Xerm\u00e1nico, cuxos descendentes reinar\u00edan at\u00e9 a morte de Lu\u00eds IV o Neno, e que ser\u00eda o seu \u00faltimo rei carolinxio.\nTrala morte de Lu\u00eds IV en 911, os l\u00edderes de Alema\u00f1a, Baviera, Francia e Saxonia a\u00ednda elixiron como sucesor un nobre de estirpe franca, Conrado I. Pero unha vez morto, o Reichstag reunido en 919 na cidade de Fritzlar designou o conde de Saxonia, Henrique I o Paxareiro (919\u2013936). Coa elecci\u00f3n dun sax\u00f3n, romp\u00edan os \u00faltimos lazos co reino dos francos occidentais (a\u00ednda gobernados polos carolinxios) e en 921, Henrique I se intitulaba \"rex Francorum orientalum\".\nHenrique nomeou o seu fillo Od\u00f3n como sucesor, quen foi elixido rei en Aquisgr\u00e1n en 936. A s\u00faa posterior coroaci\u00f3n como emperador Od\u00f3n I (m\u00e1is tarde chamado o Grande) en 962 sinala un paso importante, xa que dende ent\u00f3n pasaba a ser o imperio \u2013 e non o outro reino franco a\u00ednda existente, o reino franco de occidente \u2013 quen recibir\u00eda a bendici\u00f3n do papa. Por\u00e9n, Od\u00f3n conseguiu a maior parte da s\u00faa autoridade e poder antes da s\u00faa coroaci\u00f3n como emperador, cando na Batalla de Lechfeld (955) derrotou os maxiares, co que afastou o perigo que este pobo representaba para os territorios orientais do seu reino. Esta vitoria foi capital para o reagrupamento da lexitimidade xer\u00e1rquica nunha superestrutura pol\u00edtica que estaba disgreg\u00e1ndose ao xeito feudal dende o s\u00e9culo anterior. O papa, pola s\u00faa banda, excomungou o rei, declarouno deposto e disolveu os xuramentos de lealdade feitos a Henrique.\nDende o momento da s\u00faa celebraci\u00f3n, a coroaci\u00f3n de Od\u00f3n foi co\u00f1ecida como a \"translatio imperii\", a transferencia do imperio dos romanos a un novo imperio. Os emperadores xermanos consider\u00e1banse sucesores directos dos seus hom\u00f3logos romanos, motivo polo que se autodenominaron \"Augustus\". Con todo, non utilizaron o apelativo de emperadores dos romanos, probablemente para non entrar en conflito cos de Constantinopla, que a\u00ednda ostentaban dito t\u00edtulo. O termo \"imperator Romanorum\", s\u00f3 chegar\u00eda a ser de uso com\u00fan m\u00e1is tarde, baixo o reinado de Conrado II o S\u00e1lico (1024 a 1039).\nPor estas datas, o reino oriental non era tanto un reino \u201calem\u00e1n\u201d, como \u201cunha confederaci\u00f3n\u201d das vellas tribos xerm\u00e1nicas dos b\u00e1varos, alamanos, francos e sax\u00f3ns. O imperio como uni\u00f3n pol\u00edtica probablemente s\u00f3 sobreviviu debido \u00e1 determinaci\u00f3n do rei Henrique e o seu fillo Od\u00f3n, quen a pesar de ser oficialmente elixidos polos l\u00edderes das tribos xerm\u00e1nicas, de feito ti\u00f1an a capacidade de designar os seus sucesores.\nEsta situaci\u00f3n cambiou trala morte de Henrique II o Santo en 1024 sen deixar descendencia. Conrado II, iniciador da dinast\u00eda s\u00e1lica, foi elixido rei ent\u00f3n s\u00f3 tras sucesivos debates. Como se realizou a elecci\u00f3n do rei, parece unha complicada combinaci\u00f3n de influencia persoal, rifas tribais, herdanza e aclamaci\u00f3n por parte daqueles l\u00edderes que eventualmente formaban parte do colexio de pr\u00edncipes electores.\nNesta etapa, emp\u00e9zase a facer evidente o dualismo entre os \u201cterritorios\u201d, por aquel ent\u00f3n correspondentes aos das tribos asentadas nos pa\u00edses francos, e o rei/emperador. Cada rei prefer\u00eda pasar a maior parte do tempo nos seus territorios de orixe. Os sax\u00f3ns, por exemplo, pasaban a maior parte do tempo nos palacios ao redor das monta\u00f1as do Harz, sobre todo en Goslar. Estas pr\u00e1cticas s\u00f3 cambiaron baixo Od\u00f3n III (Rei en 983, emperador en 996\u20131002), que empezou a utilizar os bispados de todo o imperio como sedes do goberno temporal. Ademais, os seus sucesores, Henrique II o Santo, Conrado II, e Henrique III o Negro, exerceron un maior control sobre os duques dos distintos territorios. Non \u00e9 casualidade xa que logo, que neste per\u00edodo, cambiase a terminolox\u00eda, aparecendo as primeiras menci\u00f3ns como \u201cregnum Teutonicum\u201d.\nO funcionamento do imperio case quedou colapsado debido \u00e1 Querela das investiduras, pola que o papa Gregorio VII promulgou a excomu\u00f1\u00f3n do rei Henrique IV (Rei en 1056, emperador en 1084\u20131106). A\u00ednda que o edicto retirouse en 1077, tras o paseo de Canossa, a excomu\u00f1\u00f3n tivo consecuencias de grande alcance. No intervalo, os duques alem\u00e1ns elixiron un segundo rei, Rodolfo de Suabia, a quen Henrique IV s\u00f3 puido derrocar en 1080, tras tres anos de guerra. O halo de misticismo da instituci\u00f3n imperial quedou irremediablemente danado; o rei alem\u00e1n fora humillado e, o que era m\u00e1is importante, a igrexa converteuse nun actor independente dentro do sistema pol\u00edtico do imperio.\nO Imperio baixo os Hohenstaufen.\nConrado III, rei de Alema\u00f1a chegou ao trono en 1138 e comezou unha nova dinast\u00eda, a dos Hohenstaufen. Con ela o Imperio entrou nunha \u00e9poca de apoxeo baixo as condici\u00f3ns do Concordato de Worms de 1122. Deste per\u00edodo cabe destacar a figura de Frederico I Barbarroxa (rei dende 1152, emperador en 1155\u20131190).\nBaixo o seu reinado tomou forza a idea de romanidade do Imperio, como modo de proclamar a independencia do emperador respecto \u00e1 Igrexa, pero simultaneamente rebautizou o Imperio como \"Sacro imperio\" (\u00e9 dicir, \"sagrado\", pero baixo os ditados do rei, non do papa).\nUnha asemblea imperial en 1158 en Roncaglia proclamou de forma expl\u00edcita os dereitos imperiais. Aconsellada por diversos doutores da emerxente facultade de dereito da Universidade de Bolo\u00f1a, inspir\u00e1ronse no \"Corpus Iuris Civilis\", de onde extraeron principios como o de \"princeps legibus solutus\" (\"o pr\u00edncipe non est\u00e1 sometido \u00e1 lei\") do \"Digesto\".\nO feito de que as leis romanas se creasen para un sistema totalmente diferente, e que non fosen adecuadas \u00e1 estrutura do Imperio, era secundario; a importancia resid\u00eda no intento da corte imperial de establecer unha especie de texto constitucional.\nAt\u00e9 a querela das Investiduras, os dereitos imperiais eran referidos de forma xen\u00e9rica como \u201cregal\u00edas\u201d, e non foi at\u00e9 a asemblea de Roncaglia, cando ditos dereitos se explicitaron. A lista completa inclu\u00eda dereitos de peaxe, tarifas, cu\u00f1axe de moeda, impostos punitivos colectivos, e a investidura (elecci\u00f3n e destituci\u00f3n) dos detentores de cargos p\u00fablicos. Estes dereitos buscaban a s\u00faa xustificaci\u00f3n de forma expl\u00edcita no dereito romano, un acto lexislativo de profundo calado. Ao norte dos Alpes, o sistema tam\u00e9n estaba ligado ao dereito feudal. Barbarroxa conseguiu as\u00ed vincular os duques xerm\u00e1nicos (reticentes ao concepto da instituci\u00f3n imperial, como ente unificador).\nPara solucionar o problema que supo\u00f1\u00eda que o emperador (tras a querela das Investiduras) non puidese continuar utilizando a igrexa como parte do seu aparello de goberno, os Hohenstaufen cederon cada vez m\u00e1is territorio aos \"ministerialia\", que formalmente eran servos non libres, dos cales Frederico esperaba fosen m\u00e1is submisos que os duques locais. Utilizada inicialmente para situaci\u00f3ms de guerra, esta nova clase formar\u00eda a base da cabaler\u00eda, outro dos fundamentos do poder imperial.\nOutro paso constitutivo importante realizado en Roncaglia foi o establecemento dunha nova paz (\"Landfrieden\") en todo o Imperio, un intento de abolir as vinganzas privadas entre os duques, ao mesmo tempo que se consegu\u00eda someter os subordinados do emperador a un sistema lexislativo e xurisdicional p\u00fablico, encargado da persecuci\u00f3n dos actos delituosos, unha idea que nesa \u00e9poca a\u00ednda non estaba universalmente aceptada, e que se parecer\u00eda ao concepto moderno do \"imperio da lei\".\nOutro novo concepto da \u00e9poca foi a sistem\u00e1tica fundaci\u00f3n de cidades, tanto por parte do emperador como polos duques locais. Este fen\u00f3meno, xustificado polo crecemento explosivo da poboaci\u00f3n, tam\u00e9n supuxo unha forma de concentrar o poder econ\u00f3mico en lugares estrat\u00e9xicos, tendo en conta que as cidades xa existentes eran fundamentalmente de orixe romana, ou antigas s\u00e9s episcopais. Entre as cidades fundadas no s\u00e9culo XII at\u00f3panse Friburgo, modelo econ\u00f3mico para moitas outras cidades posteriores, ou M\u00fanic.\nA loita entre os \"Poderes Universais\".\nOs chamados \"Poderes Universais\" eran o Pontificado e o Imperio, e ambos disput\u00e1banse o chamado \"Dominium mundi\" (o dominio do mundo, concepto ideol\u00f3xico con implicaci\u00f3ns tanto terreais como transcendentes nun plano espiritual).\nEn 1176 produciuse a batalla de Legnano, a cal tivo unha repercusi\u00f3n crucial na loita que manti\u00f1an Frederico Barbarroxa contra as comunas da Liga Lombarda (baixo a protecci\u00f3n do papa Alexandre III). Esa batalla foi un fito dentro do prolongado conflito interno entre g\u00fcelfos e xibelinos, e do que era o m\u00e1is antigo existente entre os dous poderes universais: Pontificado e Imperio.\nAs tropas imperiais sufriron unha gran derrota e Frederico viuse forzado a firmar a paz de Venecia (1177) coa que reco\u00f1eceu a Alexandre III como papa lex\u00edtimo. Ao mesmo tempo, reco\u00f1ec\u00eda \u00e1s cidades o dereito de constru\u00edr murallas, de gobernarse a si mesmas (e o seu territorio circundante) elixindo libremente os seus maxistrados, de constitu\u00edr unha liga e de conservar os costumes que ti\u00f1an \"dende os tempos antigos\". Este amplo grao de tolerancia, ao que o historiador Jacques Le Goff chama \"g\u00fcelfismo moderado\", permitiu crear en Italia unha situaci\u00f3n de equilibrio entre as pretensi\u00f3ns imperiais e o poder efectivo das comunas urbanas, similar ao equilibrio logrado entre o imperio e o papado a trav\u00e9s do Concordato de Worms (1122) que resolveu a Querela das Investiduras.\nO reinado do \u00faltimo dos Hohenstaufen foi en moitos aspectos diferente dos seus predecesores. Frederico II Hohenstaufen subiu ao trono do Reino de Sicilia sendo a\u00ednda un neno. Mentres, en Alema\u00f1a, o neto de Barbarroxa, Filipe de Suabia, e o fillo de Henrique o Le\u00f3n, Ot\u00f3n IV, disput\u00e1ronlle o t\u00edtulo de rei de romanos (rei de Alema\u00f1a). Despois de ser coroado emperador en 1220, arriscouse a un enfrontamento co papa ao reclamar poderes sobre Roma; logrou tomar Xerusal\u00e9n mediante un acordo diplom\u00e1tico na Sexta Cruzada (1228) cando a\u00ednda pesaba sobre el a excomu\u00f1\u00f3n papal. Proclamouse a si mesmo rei de Xerusal\u00e9n en 1229 e tam\u00e9n obtivo este t\u00edtulo en Bel\u00e9n e Nazaret.\n\u00c1 vez que Frederico elevaba o ideal imperial ao seu punto \u00e1lxido, comezaron tam\u00e9n os cambios que o levar\u00edan \u00e1 s\u00faa desintegraci\u00f3n. Por un lado, concentrouse en establecer un Estado de gran modernidade en Sicilia. Pero \u00e1 vez, Frederico foi o emperador que m\u00e1is poderes cedeu ante os pr\u00edncipes alem\u00e1ns. E isto f\u00edxoo mediante a instauraci\u00f3n de dous medidas de longo alcance que nunca revogar\u00eda o poder central.\nNa \"Confoederatio cum princibus ecclesiasticis\" de 1220, Frederico cedeu unha serie das \"regal\u00edas\" a favor dos bispos, entre elas impostos, cu\u00f1axe, xurisdici\u00f3ns, fortificaci\u00f3ns, e m\u00e1is tarde, en 1232 o \"Statutem in favorem principum\", que foi fundamentalmente unha extensi\u00f3n deses privilexios ao resto dos territorios (os non eclesi\u00e1sticos). Esta \u00faltima cesi\u00f3n f\u00edxoa para acabar coa rebeli\u00f3n do seu fillo Henrique, e a pesar de que moitos destes privilexios xa existiran con anterioridade, agora atop\u00e1banse cunha garant\u00eda global, para todos os duques alem\u00e1ns, ao permitirlles garantir a orde ao norte dos Alpes, mentres que Frederico se limitaba \u00e1s s\u00faas bases en Italia. O documento de 1232 sinalou o momento en que por primeira vez os duques alem\u00e1ns foron designados \"domini terrae\", se\u00f1ores das s\u00faas terras, un cambio terminol\u00f3xico moi significativo.\nO rexurdimento dos territorios no Imperio tras os Hohestaufen.\nTrala morte de Frederico II en 1250, comezou un per\u00edodo de incerteza, xa que ningunha das dinast\u00edas suscept\u00edbeis de proporcionar un candidato \u00e1 coroa se mostrou capaz de facelo, e os principais duques electores ascenderon \u00e1 coroa a diversos candidatos que compet\u00edan entre si. Este per\u00edodo co\u00f1\u00e9cese habitualmente como \"Interregnum\", e comezou en 1246 coa elecci\u00f3n de Henrique Raspe polo partido anxevino e a elecci\u00f3n do Guillerme de Holanda polo partido xibelino; despois de morrer este \u00faltimo en 1256, unha embaixada de Pisa ofreceu a coroa de rei de Romanos a Afonso X \"o Sabio\", quen por ser fillo de Beatriz de Suabia pertenc\u00eda \u00e1 familia Hohenstaufen. No entanto, a s\u00faa candidatura enfrontouse \u00e1 de Ricardo de Cornualla e non prosperou. O Interregnum rematou en 1273, cando coroaron a Rodolfo I de Habsburgo.\nA derrota do Imperio (plasmada na batalla de Legnano) quedara plenamente de manifiesto xa no reinado de Frederico II e ratific\u00e1rase co fin dos Staufen, as graves dificultades do interregno en Alema\u00f1a, e a daci\u00f3n en feudo do Reino de Sicilia a Carlos I de Anjou, facendo realidade a plena potestade pontificia.\nAs dificultades na elecci\u00f3n de emperador levaron \u00e1 aparici\u00f3n dun colexio de electores fixo, os \"Kurf\u00fcrsten\", cuxa composici\u00f3n e procedementos se estableceron mediante a Bula de Ouro de 1356. A s\u00faa creaci\u00f3n foi o que mellor simbolizou a crecente dualidade entre \"Kaiser und Reich\", emperador e reino, e con isto, o fin da s\u00faa identificaci\u00f3n como unha \u00fanica cousa. Unha mostra disto t\u00e9mola na forma en que os reis do per\u00edodo pos-Staufen lograron manter o seu poder. Inicialmente, a forza do Imperio (e as s\u00faas finanzas) base\u00e1banse en gran medida no territorio propio do Imperio, tam\u00e9n chamado \"Reichsgut\", que sempre lle pertenceu ao rei (e inclu\u00edan diversas cidades imperiais). Tralo s\u00e9culo XIII, a s\u00faa importancia diminu\u00edu (a\u00ednda que algunhas partes se mantiveron at\u00e9 o remate do Imperio en 1806). No seu lugar, os \"Reichsg\u00fcter\" empe\u00f1\u00e1ronse aos duques locais, co obxectivo, en ocasi\u00f3ns, de obter di\u00f1eiro para o Imperio pero, m\u00e1is frecuentemente, para recompensar a lealdade ou como modo de controlar os duques m\u00e1is conflitivos. O resultado foi que o goberno dos \"Reichsg\u00fcter\" deixou de obedecer \u00e1s necesidades do rei ou dos duques.\nNo seu lugar, os reis, comezando por Rodolfo I de Habsburgo, confiaron nos seus territorios ou Estados patrimoniais como base para o seu poder. A diferenza dos \"Reichsg\u00fcter\", que na s\u00faa maior parte estaban repartidos e eran dificilmente administr\u00e1beis, os seus territorios estaban comparativamente compactos e, polo tanto, eran m\u00e1is f\u00e1ciles de controlar. Deste modo, en 1282 Rodolfo I puxo a disposici\u00f3n doa seus fillos Austria e Estiria.\nCon Henrique VII, a casa de Luxemburgo entrou en escena, e en 1312 foi coroado como o primeiro emperador do Sacro Imperio dende Frederico II. Despois del, todos os reis e emperadores sostiv\u00e9ronse grazas aos seus propios Estados patrimoniais (\"Hausmacht\"): Luis IV de Wittelsbach (rei en 1314, emperador 1328\u20131347) nos seus territorios de Baviera; Carlos IV de Luxemburgo, neto de Henrique VII, inaugurou o seu poder nos Estados patrimoniais de Bohemia. A ra\u00edz desta situaci\u00f3n, aumentar o poder dos Estados e territorios do Imperio converteuse nun dos principais intereses da coroa, xa que con iso dispo\u00f1\u00eda de maior liberdade nos seus propios Estados patrimoniais.\nNo s\u00e9culo XIII tam\u00e9n se produciu un cambio moito m\u00e1is profundo tanto de car\u00e1cter estrutural coma na forma en que se administraba o pa\u00eds. No campo, a econom\u00eda monetaria ga\u00f1ou terreo fronte ao troco e o pago en xornadas de traballo. Cada vez, ped\u00edaselle m\u00e1is aos campesi\u00f1os o pago de tributos polas s\u00faas terras; e o concepto de \"propiedade\" substitu\u00edu as anteriores formas de xurisdici\u00f3n, a\u00ednda que seguiron moi vinculadas entre si. Nos distintos territorios do Imperio, o poder concentrouse en poucas mans: os detentores dos t\u00edtulos de propiedade tam\u00e9n o eran da xurisdici\u00f3n, da que derivaban outros poderes. Por\u00e9n a xurisdici\u00f3n non implicaba poder lexislativo, que at\u00e9 o s\u00e9culo XX foi virtualmente inexistente. As pr\u00e1cticas lexislativas asent\u00e1banse fundamentalmente en usos e costumes tradicionais.\nDurante este per\u00edodo, os territorios comezaron a transformarse nos antecesores dos Estados modernos. O proceso foi moi distinto segundo o territorio, sendo m\u00e1is r\u00e1pido naquelas unidades que manti\u00f1an unha identificaci\u00f3n directa coas antigas tribos xerm\u00e1nicas, como Baviera, e m\u00e1is lento naqueles territorios dispersos que se fundamentaban en privilexios imperiais.\nReforma imperial.\nTrala Dieta de Colonia, en 1512 o Imperio pasou a denominarse Sacro Imperio Romano da Naci\u00f3n Alem\u00e1 (en alem\u00e1n: \"Heiliges R\u00f6misches Reich Deutscher Nation\", e en lat\u00edn: \"Imperium Romanum Sacrum Nationis Germanic\u00e6\").\nA construci\u00f3n do Imperio estaba a\u00ednda lonxe de rematar a comezos do s\u00e9culo XV, a\u00ednda que varias das s\u00faas instituci\u00f3ns e procedementos foran establecidos pola Bula de Ouro de 1356. As regras sobre como o rei, os electores e os outros duques deb\u00edan cooperar no Imperio, depend\u00edan da personalidade de cada rei. Isto demostrou ser nefasto, cando Sexismundo de Hungr\u00eda, un dos \u00faltimos membros da Casa real de Luxemburgo (rei xerm\u00e1nico en 1410, emperador 1433\u20131437) e Frederico III de Habsburgo (rei xerm\u00e1nico en 1440, emperador 1452\u20131493) rexeitaron os territorios tradicionais do Imperio, residindo preferentemente nos seus Estados patrimoniais. Este \u00e9 o caso de Sexismundo, que reinou como rei h\u00fangaro dende 1387, e despois de vivir en Hungr\u00eda durante 23 anos foi elixido rei de romanos en 1410 sen abandonar a s\u00faa corte. Posteriormente elix\u00edrono emperador xerm\u00e1nico en 1433, 5 anos antes da s\u00faa morte, e nesa fase da s\u00faa vida si que tivo un papel m\u00e1is activo, viaxando a Francia, Inglaterra e outros lugares europeos. Por outra parte, Frederico III de Habsburgo retirouse a Viena e dende al\u00ed dirixiu o Imperio. Sen a presenza do rei, a antiga instituci\u00f3n do \"Hoftag\", a asemblea dos dirixentes do reino, converteuse en inoperante, mentres que a Dieta (\"Reichstag\") a\u00ednda non exerc\u00eda como \u00f3rgano lexislativo do Imperio, e o que \u00e9 peor, os duques manti\u00f1an con frecuencia disputas internas, que moitas veces desembocaban en guerras locais.\nDurante esa mesma \u00e9poca, a Igrexa tam\u00e9n se atopaba en crise. O conflito entre distintos papas que compet\u00edan entre si s\u00f3 se logrou resolveu no Concilio de Constanza (1414\u20131418). Despois de 1419, centr\u00e1ronse en loitar contra a herex\u00eda husita. A idea medieval dun \u00fanico Corpus christianum, no que papado e imperio eran as instituci\u00f3ns principais, comezaba o seu declive.\nA ra\u00edz destes cambios dr\u00e1sticos, xurdiron discusi\u00f3ns sobre o propio papel do Imperio durante o s\u00e9culo XV. As regras do pasado xa non eran aplic\u00e1beis, e aumentaba o clamor que ped\u00eda un reforzamento dos antigos \"Landfrieden\".\nA finais do s\u00e9culo XV, o imperio mantivo certa influencia na pol\u00edtica do reino de Hungr\u00eda. O emperador Frederico III de Habsburgo recibiu na s\u00faa corte a Isabel, filla do falecido Sexismundo de Hungr\u00eda, vi\u00fava do rei Alberto de Hungr\u00eda (tam\u00e9n da Casa dos Habsburgos), a cal fuxiu co seu fillo acabado de nacer e coroado como Ladislau V de Hungr\u00eda ante a inestabilidade pol\u00edtica no reino. Levou con ela a Santa Corona H\u00fangara, o que lle causou graves problemas posteriormente ao rei Mat\u00edas Corvino de Hungr\u00eda, pois para que fose lex\u00edtima a s\u00faa coroaci\u00f3n, s\u00f3 pod\u00eda levarse a cabo con esta xoia, que conseguiu recuperar en 1463, tras pagar 80.000 flor\u00edns. Cada vez agravouse m\u00e1is a situaci\u00f3n diplom\u00e1tica entre Frederico e Mat\u00edas, o que provocou eventuais enfrontamentos armados entre os dous Estados. A guerra contra Hungr\u00eda foi un fracaso, xa que en 1485 Frederico e a s\u00faa familia se viron forzados a abandonar Viena, xa que o rei h\u00fangaro avanzara co seu Ex\u00e9rcito Negro de mercenarios e tomara a cidade austr\u00edaca. S\u00f3 a repentina morte do monarca h\u00fangaro en 1490 conseguiu rematar coa ocupaci\u00f3n h\u00fangara no ducado de Austria, permitindo que Frederico III recuperase o trono de inmediato.\nAs causas do rumbo que tomou este conflito at\u00f3panse dentro da pol\u00edtica interna do Sacro Imperio Romano Xerm\u00e1nico. Cando Frederico III necesitou os duques para financiar a guerra contra Hungr\u00eda en 1486 e \u00e1 vez para que o seu fillo, o futuro Maximiliano I, fose elixido rei, atopouse coa demanda un\u00e1nime dos duques de participar nunha Corte imperial.\nPor primeira vez, a asemblea de electores e outros duques tomaba o nome de Dieta ou \"Reichstag\" (\u00e1 que m\u00e1is tarde se engadir\u00edan as cidades imperiais). Mentres que Frederico sempre rexeitou a s\u00faa convocatoria, o seu fillo, m\u00e1is conciliador, convocou finalmente a Dieta en Worms en 1495, trala morte do seu pai en 1493. O rei e os duques acordaron diversas leis, comunmente co\u00f1ecidas como a Reforma imperial: un conxunto de actas lexislativas para dar de novo unha estrutura a un imperio que se estaba a desintegrar. Entre outras cousas, estas actas estableceron os Estados da Circunscrici\u00f3n Imperial e o \"Reichskammergericht\" (Tribunal da C\u00e1mara imperial); estruturas ambas que, en distinto grao, persistiron at\u00e9 a fin do imperio en 1806.\nDe todas formas, necesit\u00e1ronse algunhas d\u00e9cadas m\u00e1is at\u00e9 que a nova regulamentaci\u00f3n foi universalmente aceptada e a nova Corte comezou a funcionar. At\u00e9 1512 non rematou a formaci\u00f3n de circunscrici\u00f3ns imperiais. O rei ademais asegurouse de que a s\u00faa propia corte, o \"Reichshofrat\", continuase funcionando como un \u00f3rgano paralelo ao \"Reichskammergericht\".\nCrise trala Reforma protestante.\nCando Marti\u00f1o Lutero comezou en 1517 o que m\u00e1is tarde se co\u00f1ecer\u00eda como a Reforma protestante, moitos duques locais viron a oportunidade de opo\u00f1erse ao emperador do Sacro Imperio Romano, que dende 1519, era Carlos V, cuxos dominios comprend\u00edan gran parte de Europa e Am\u00e9rica: o Imperio espa\u00f1ol e os Pa\u00edses Baixos, o reino Xerm\u00e1nico, Austria, Italia, Tunisia e at\u00e9 Transilvania (en Hungr\u00eda). O Imperio viuse dividido polas disputas relixiosas, co norte e o leste, as\u00ed como moitas das s\u00faas maiores cidades, como Estrasburgo, Frankfurt e Nuremberg, no lado protestante, mentres que as rexi\u00f3ns meridionais e occidentais se manti\u00f1an maioritariamente no catolicismo. Trala abdicaci\u00f3n de Carlos V, o Imperio dividiuse entre o seu fillo Filipe II, que ostentar\u00eda a coroa espa\u00f1ola, os Pa\u00edses Baixos e a herdanza italiana dos Reis Cat\u00f3licos, e o seu irm\u00e1n Fernando. En 1526 produciuse a batalla de Moh\u00e1cs, onde os ex\u00e9rcitos do reino h\u00fangaro foron derrotados polas forzas otom\u00e1s do sult\u00e1n Suleiman o Magn\u00edfico, e o rei Lu\u00eds II de Hungr\u00eda morreu en combate. En pouco tempo, o reino sen herdeiros foi ocupado polos ex\u00e9rcitos otom\u00e1ns e Fernando de Habsburgo reclamou a coroa para si mesmo, xa que casara con Ana Jagell\u00f3n de Hungr\u00eda, irm\u00e1 do falecido rei, mentres por outra parte Mar\u00eda de Habsburgo casara co rei h\u00fangaro. A partir dese momento, a Casa dos Habsburgos reinou tam\u00e9n sobre Hungr\u00eda (e Bohemia, pois a coroa checa tam\u00e9n fora herdada polos reis h\u00fangaros) at\u00e9 1918.\nPor outra parte, o norte dos Pa\u00edses Baixos, na s\u00faa maior\u00eda protestante, conseguiu separarse da coroa espa\u00f1ola, cat\u00f3lica por excelencia. Tras un s\u00e9culo de disputas, o conflito, xunto a outras disputas, derivou na Guerra dos Trinta Anos (1618\u20131648), que devastou o Imperio. As potencias estranxeiras, inclu\u00eddas Francia e Suecia, intervi\u00f1eron no conflito, reforzando o poder dos contendentes do Imperio e apoder\u00e1ndose de considerables zonas de territorio imperial.\nO maior impacto da Reforma protestante foi a eliminaci\u00f3n dun dos focos m\u00e1is importantes de unidade nos que se sustentaba o Sacro Imperio, a unidade cristi\u00e1, ao amparo da Igrexa Romana, e que era relevante para as ambici\u00f3ns imperialistas dos dirixentes do Imperio. Ao ser un imperio cunha pretensi\u00f3n de universalidade, na que se inclu\u00eda unha soa visi\u00f3n relixiosa, este conflito representou a ruptura definitiva da unidade cristi\u00e1 da Europa Central e Occidental, e posteriormente ser\u00eda case imposible que os pa\u00edses destas zonas europeas desenvolvesen unha pol\u00edtica exterior especialmente soportada nunha visi\u00f3n definitiva do cristianismo, o que acabou co imperialismo baseado na relixi\u00f3n.\nDende o punto de vista dos Estados alem\u00e1ns, o Luteranismo tivo un enfoque especificamente alem\u00e1n (particularmente no norte de Alema\u00f1a) con miras a converterse na Igrexa nacional de cada Estado do norte; isto foi un valioso trazo da identidade xermana, xa que constitu\u00edu un dos primeiros signos encami\u00f1ados a sustentar a idea dunha unidade do pobo alem\u00e1n, na procura de converterse nun Estado-naci\u00f3n.\nDespois da Paz de Westfalia.\nTrala Paz de Westfalia de 1648, comezou o declive do Imperio. Supuxo a perda da maior parte do poder real do emperador e unha maior autonom\u00eda dos 350 Estados resultantes, permitindo incluso a formaci\u00f3n de alianzas con outros Estados de forma independente; agrup\u00e1ronse en torno aos grandes Estados europeos cos que compart\u00edan identidade relixiosa e influencia pol\u00edtica, de maneira que os Estados cat\u00f3licos do sur se agruparon en torno a Austria-Hungr\u00eda, os luteranos do norte xunto a Brandeburgo (integrante do futuro Reino de Prusia) e o Imperio Sueco, e os do oeste, maioritariamente calvinistas, ingresaron na \u00f3rbita de influencia das Provincias Unidas e do Reino de Francia. Para todos os efectos, o Sacro Imperio Romano pasou a ser unha confederaci\u00f3n de Estados de dif\u00edcil cohesi\u00f3n e rivais entre si.\nA implosi\u00f3n do Imperio.\n\u00c1 morte de Carlos VI de Alema\u00f1a (1711-1740), o Imperio viuse sacudido por unha serie de crises que puxeron en evidencia a s\u00faa decadencia final. A aparici\u00f3n de Prusia baixo o reinado de Frederico II o Grande e as sucesivas guerras, Sucesi\u00f3n Austr\u00edaca e dos Sete Anos, ser\u00edan as m\u00e1is importantes. Dende hab\u00eda tempo, o futuro do Sacro Imperio estaba asociado \u00e1 situaci\u00f3n de Austria-Hungr\u00eda, da s\u00faa casa reinante, os Habsburgo, e da postura que asumiran os demais corpos pol\u00edticos do imperio fronte a esta, que a pesar da s\u00faa preeminencia sobre as demais casas reais do imperio, ver\u00eda minguado o seu poder polas rivalidades que mantivo con outras potencias, como Francia, o Imperio Ruso, Prusia (a outra potencia xermana emerxente e integrante do Sacro Imperio) e incluso co Imperio Brit\u00e1nico, debido \u00e1s tentativas dos Habsburgo de estender a s\u00faa influencia sobre os mares dominados por este trala decadencia naval de Espa\u00f1a, as Provincias Unidas e Portugal.\nFinalmente, o 6 de agosto de 1806 o Imperio desapareceu formalmente cando o seu \u00faltimo emperador Francisco II (dende 1804 emperador Francisco I de Austria), a consecuencia da derrota militar contra o ex\u00e9rcito de Napole\u00f3n, decretou a supresi\u00f3n do \"Sacro Imperio\" coa clara intenci\u00f3n de impedir que este se apropiase do t\u00edtulo e a lexitimidade hist\u00f3rica que este levaba consigo. Os sucesores de Francisco II continuaron cham\u00e1ndose emperadores de Austria at\u00e9 1918.\nAn\u00e1lise.\nO relato da historia moderna de Alema\u00f1a est\u00e1 xeralmente determinado por tres factores clave: o\u00a0Imperio alem\u00e1n, a Reforma e, na s\u00faa etapa final, a bicefalia entre Austria e\u00a0Prusia. Moitos foron os intentos de explicar por que o Imperio, a diferenza da veci\u00f1a Francia, nunca chegou a conseguir un poder fortemente centralizado sobre os seus territorios. Entre as raz\u00f3ns m\u00e1is habituais incl\u00faense:\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "55686", "revid": "98629", "url": "https://gl.wikipedia.org/wiki?curid=55686", "title": "Clannad", "text": "Clannad \u00e9 unha banda de rock celtic irlandesa formada en 1970 en Gaoth Dobhair, no condado de Donegal (\"D\u00fan na n'Gall\"). Os compo\u00f1entes da banda foron M\u00e1ire N\u00ed Bhraon\u00e1in (co\u00f1ecida dende 2002 como Moya Brennan), os seus irm\u00e1ns Ciar\u00e1n O'Braon\u00e1in, P\u00f3l O'Braon\u00e1in, e os seus dous t\u00edos Noel e P\u00e1draig O'Dug\u00e1in. Tam\u00e9n formou parte da banda, entre 1979-1982, Eithne N\u00ed Bhraon\u00e1in (Enya Brennan), irm\u00e1 de Moya, P\u00f3l e Ciar\u00e1n.\nEn 1999, a banda ga\u00f1ou o Grammy ao mellor \u00c1lbum de m\u00fasica New Age (\"Landmarks\") e as s\u00faas cifras de vendas superaron os 15 mill\u00f3ns de discos.\nO 9 de agosto de 2016, aos 67 anos, faleceu P\u00e1draig O'Dug\u00e1in na cidade de Dublin.\nEn 2019, Clannad comezou a s\u00faa xira de despedida \"In a Lifetime\" pero, en marzo de 2020, foi posposta por mor da pandemia da COVID-19 e se publicou un novo \u00e1lbum recompilarorio titulado \"In a Lifetime\" que inclu\u00eda dous temas novos."}
{"id": "55687", "revid": "22570", "url": "https://gl.wikipedia.org/wiki?curid=55687", "title": "Lei de normalizaci\u00f3n ling\u00fc\u00edstica", "text": "A Lei de normalizaci\u00f3n ling\u00fc\u00edstica ou \"Lei 3/1983, do 15 de xu\u00f1o de normalizaci\u00f3n ling\u00fc\u00edstica\" (publicada no DOG n\u00ba 84, de 14 de xullo de 1983) \u00e9 un desenvolvemento do estatuto de autonom\u00eda de Galiza que ten como obxectivo normalizar a situaci\u00f3n do idioma galego tanto na s\u00faa situaci\u00f3n legal como no seu uso. Carlos Casares Mouri\u00f1o participou na s\u00faa redacci\u00f3n.\nComo di na s\u00faa introduci\u00f3n:\nEsta lei regula os dereitos ling\u00fc\u00edsticos dos galegos e o status das linguas oficiais na comunidade aut\u00f3noma galega (ademais de protexer o galego exterior)\nEntre as s\u00faas disposici\u00f3ns m\u00e1is importantes figuran:"}
{"id": "55688", "revid": "25871", "url": "https://gl.wikipedia.org/wiki?curid=55688", "title": "Galego exterior", "text": "Util\u00edzase a expresi\u00f3n galego exterior para referirse \u00e1s falas galegas de zonas do Estado espa\u00f1ol que non fan parte da comunidade aut\u00f3noma de Galiza. Estas \u00e1reas de lingua e cultura galegas non foron inclu\u00eddas nas catro provincias galegas na reforma de Javier de Burgos en 1833, a\u00ednda que algunhas xa levaban tempo separadas do reino de Galiza e non est\u00e1n inclu\u00eddas no territorio da comunidade aut\u00f3noma. As falas destes lugares pertencen na s\u00faa maior\u00eda ao grupo do galego oriental, malia que a Fala de Estremadura \u00e9, segundo alg\u00fans estudos, unha p\u00f3la separada do tronco galego-portugu\u00e9s.\nEstas falas, situadas ao oriente da Galiza administrativa, tam\u00e9n reciben outros nomes como galego estremeiro ou galego da faixa exterior.\nOrgan\u00edzanse xeograficamente en:"}
{"id": "55689", "revid": "785", "url": "https://gl.wikipedia.org/wiki?curid=55689", "title": "Galego oriental", "text": "Agr\u00fapanse no galego oriental as falas do galego situadas xeograficamente m\u00e1is ao leste e que te\u00f1en como caracter\u00edsticas os seguintes fen\u00f3menos ling\u00fc\u00edsticos:\nExtensi\u00f3n.\nO galego oriental \u00e9 falado en:\nDivisi\u00f3n.\nDiv\u00eddese en cinco \u00e1reas que, \u00e1 s\u00faa vez, div\u00eddinse en sub\u00e1reas:"}
{"id": "55690", "revid": "1556", "url": "https://gl.wikipedia.org/wiki?curid=55690", "title": "Mosteiros de Galicia", "text": ""}
{"id": "55691", "revid": "89787", "url": "https://gl.wikipedia.org/wiki?curid=55691", "title": "Gaio azul", "text": "O gaio azul, ou rolieiro (\"Coracias garrulus\") \u00e9 a \u00fanica especie de paxaros da familia dos \"Coraciidae\" que habita en Europa. Est\u00e9ndese desde a Pen\u00ednsula Ib\u00e9rica e Marrocos no oeste ata Asia Oriental. \u00c9 unha especie migratoria de longa distancia, hibernando no sur de \u00c1frica.\nEn Galiza \u00e9 rara, e aparentemente vese nos pasos prenupciais en maio e m\u00e1is intensamente no posnupcial de agosto-setembro.\nAdoita habitar en lugares de clima t\u00e9pedo ou c\u00e1lido coa presenza de \u00e1rbores. \u00c9 un paxaro mediano dun tama\u00f1o entre 29\u201332\u00a0cm de media e unha envergadura de 52\u201358\u00a0cm coas \u00e1s estendidas. A s\u00faa cor \u00e9 azul co lombo marr\u00f3n. Frecuentan zonas arboradas e chairas abertas, onde se alimentan principalmente de insectos, a\u00ednda que en ocasi\u00f3ns complementan a s\u00faa dieta con lagartos e ras.\nEsta especie destaca no seu voo pola s\u00faa brillante cor azul que contrasta coas plumas negras das \u00e1s. Os dous sexos son similares, pero os xoves presentan unha cor m\u00e1is clara que os adultos.\nO canto deste paxaro \u00e9 unha sucesi\u00f3n r\u00e1pida de cantares curtos, similar a un instrumento infantil que provoca un ru\u00eddo semellante ao dunha carraca, a\u00ednda que en ocasi\u00f3ns parece cantar como un corvo com\u00fan.\nAcostuman ani\u00f1ar nas \u00e1rbores ou entre os penedos, e a posta consiste entre 4-6 ovos."}
{"id": "55694", "revid": "23204", "url": "https://gl.wikipedia.org/wiki?curid=55694", "title": "Xava", "text": "Xava (En indonesio: \"Jawa\"), \u00e9 unha illa de Indonesia. Cunha poboaci\u00f3n de 135 mill\u00f3ns (exclu\u00edndo os 3\u00b46 mill\u00f3ns de Madura, que se administra como parte de Xava), \u00e9 a illa m\u00e1is poboada do mundo, e unha das rexi\u00f3ns m\u00e1is densamente poboadas do mundo. \u00c9 a residencia do 60% da poboaci\u00f3n de Indonesia. A capital de Indonesia, Iacarta, est\u00e1 no oeste de Xava. Gran parte da historia de Indonesia levouse a cabo en Xava, que foi o centro de poderosos imperios hind\u00fa- budistas, sultanatos isl\u00e1micos, o centro colonial das Indias Orientais Neerlandesas, e foi o centro da campa\u00f1a pola independencia Indonesia. A illa domina a vida social, pol\u00edtica e econ\u00f3mica indonesia.\nConta con tres linguas principais, a\u00ednda que o xavan\u00e9s \u00e9 dominante e \u00e9 a lingua materna de 60 mill\u00f3ns de persoas en Indonesia, a maior\u00eda dos cales viven en Xava. A maior\u00eda dos residentes son biling\u00fce, co Indonesio como a s\u00faa primeira ou segunda lingua. A\u00ednda que a maior\u00eda da poboaci\u00f3n de Xava \u00e9 musulm\u00e1, Xava ten unha mestura diversa de crenzas relixiosas, etnias e culturas.\nXeograf\u00eda.\n \nXava \u00e9 a 13\u00aa illa m\u00e1is grande do mundo e a quinta illa m\u00e1is grande de Indonesia, at\u00f3pase entre Sumatra ao oeste e Bal\u00ed ao leste. Borneo at\u00f3pase ao norte e a Illa de Nadal ao sur. Xava est\u00e1 rodeado polo mar de Xava no norte, o estreito de Sunda no oeste, o oc\u00e9ano \u00cdndico no sur e o estreito de Bal\u00ed e estreito de Madura no leste .\nXava \u00e9 case na s\u00faa totalidade de orixe volc\u00e1nica, cont\u00e9n trinta e oito monta\u00f1as que forman unha columna vertebral de leste para oeste, e que nun momento ou outro foron volc\u00e1ns en estado activo. O volc\u00e1n m\u00e1is alto de Xava \u00e9 o monte Semeru (3676 m). O volc\u00e1n m\u00e1is activo de Xava e tam\u00e9n de Indonesia \u00e9 o monte Merapi (2968 m).\nAs monta\u00f1as m\u00e1is altas axudan a dividir o interior nunha serie de rexi\u00f3ns relativamente illadas adecuadas para o cultivo do arroz; os arrozais de Xava at\u00f3panse entre os m\u00e1is ricos do mundo. Xava foi o primeiro lugar onde cultivouse o caf\u00e9 de Indonesia a partir de 1699. Hoxe en d\u00eda, o caf\u00e9 ar\u00e1bico cult\u00edvase na meseta de Ijen en pequenas e grandes plantaci\u00f3ns.\nA superficie de Xava \u00e9 de aproximadamente 139.000\u00a0km\u00b2. O r\u00edo m\u00e1is longo da illa \u00e9 o r\u00edo Solo de 600\u00a0km de longo. O r\u00edo nace na s\u00faa fonte no centro de Xava no volc\u00e1n Lawu, e logo fl\u00fae cara ao norte e cara ao leste ata a s\u00faa desembocadura no mar de Xava preto da cidade de Surabaia.\nA temperatura media en todo o ano \u00e9 de 22\u00a0\u00b0C a 29\u00a0\u00b0C e a humidade media do 75%. As chairas costeiras do norte son xeralmente m\u00e1is quentes, media de 34\u00a0\u00b0C durante o d\u00eda na estaci\u00f3n seca. A costa sur \u00e9 xeralmente m\u00e1is fr\u00eda que o norte, e as zonas altas do interior son tam\u00e9n m\u00e1is frescas. A tempada de choivas comeza en outubro e finaliza en abril durante a cal a choiva cae principalmente nas tardes e de forma intermitente durante o resto do ano. Os meses m\u00e1is chuviosos son xaneiro e febreiro.\nXava Occidental, \u00e9 m\u00e1is h\u00famida que Xava Oriental e as rexi\u00f3ns monta\u00f1osas reciben precipitaci\u00f3ns moito m\u00e1is altas. As terras altas de Parahyangan en Xava Occidental, reciben m\u00e1is de 4.000\u00a0mm anuais, mentres que a costa norte de Xava Oriental, recibe 900\u00a0mm anuais.\nOs destinos tur\u00edsticos m\u00e1is populares incl\u00faen a cidade de Yogyakarta, un gran monumento budista en forma de pir\u00e1mide co\u00f1ecido como Borobudur e o templo hind\u00fa m\u00e1is grande de Xava, o Prambanan.\nAdministraci\u00f3n.\nXava div\u00eddese en 4 provincias: \n1 rexi\u00f3n especial * (istimewa daerah): \n1 ** capital especial do distrito da cidade (ibukota khusus daerah): "}
{"id": "55695", "revid": "85894", "url": "https://gl.wikipedia.org/wiki?curid=55695", "title": "Francelos, Ribadavia", "text": "Santa Mar\u00eda Madanela de Francelos \u00e9 unha parroquia do concello de Ribadavia, no Ribeiro. En 2020 ti\u00f1a 631 habitantes repartidos en dous n\u00facleos poboacionais.\nSituaci\u00f3n.\nFrancelos \u00e9 a parroquia m\u00e1is meridional de Ribadavia. A aldea de Francelos dista apenas 2 quil\u00f3metros da capital municipal. Est\u00e1 situada na enfesta da veiga de Valpara\u00edso, que se estende pola marxe dereita do r\u00edo Mi\u00f1o logo da foz do r\u00edo Avia.\nPatrimonio hist\u00f3rico-art\u00edstico.\nEn Francelos sit\u00faase a capela de San Xes de Francelos, resto reedificado dun antigo mosteiro, no que se empregaron diversos elementos decorativos e arquitect\u00f3nicos da f\u00e1brica orixinal prerrom\u00e1nica. Nas inmediaci\u00f3ns da aldea de Prexigueiro p\u00f3dense visitar as termas de Prexigueiro e unha antiga ponte sobre o r\u00edo Cerves, xusto en fronte da embocadura do r\u00edo Arnoia no Mi\u00f1o."}
{"id": "55697", "revid": "785", "url": "https://gl.wikipedia.org/wiki?curid=55697", "title": "Sancho III", "text": "Sancho III p\u00f3dese referir a:"}
{"id": "55698", "revid": "22570", "url": "https://gl.wikipedia.org/wiki?curid=55698", "title": "Carta de natureza", "text": "A carta de natureza \u00e9 un medio de adquisici\u00f3n da nacionalidade, que consiste no outorgamento da condici\u00f3n de \"nacional\" polo goberno do Estado, normalmente atendendo a circunstancias excepcionais que concorren no interesado, ponderadas de xeito discrecional, e por medio de decreto.\nA instituci\u00f3n da carta de natureza responde ao criterio de que a posesi\u00f3n da nacionalidade \u00e9 un beneficio para o suxeito, ou un premio do que o adquirente da nacionalidade \u00e9 merecente polos seus servizos ao Estado ou por calquera outra circunstancia."}
{"id": "55700", "revid": "5312", "url": "https://gl.wikipedia.org/wiki?curid=55700", "title": "Bloc Catal\u00e0", "text": "O Bloc Catal\u00e0 foi un partido pol\u00edtico da Catalu\u00f1a do Norte creado o 23 de outubro de 2001. Defin\u00edase como unha formaci\u00f3n de centro-esquerda que promulgaba unha \"identidade catal\u00e1 aberta \u00f3 mundo\". Unha das s\u00faas propostas era a creaci\u00f3n dunha \"rexi\u00f3n catal\u00e1 do norte\" dentro do estado franc\u00e9s.\nEste partido foi un dos motores do movemento hostil \u00e1 denominaci\u00f3n \"Septimanie\" que pretend\u00eda impulsar o presidente da rexi\u00f3n Llenguadoc-Rossell\u00f3 Georges Fr\u00eache. Como s\u00edmbolo da resistencia catal\u00e1 a este cambio forzado adoptou como mascota o Burro enmascarado.\nParticipou dende 2002 en t\u00f3dalas elecci\u00f3ns da Catalu\u00f1a do Norte: as cantonais, lexislativas, rexionais e europeas.\nO 3 de decembro de 2006, o Bloc Catal\u00e0 trocou de nome e converteuse nunha federaci\u00f3n aut\u00f3noma, representante da Catalu\u00f1a Norte, no seo de Converg\u00e8ncia Democr\u00e0tica de Catalunya."}
{"id": "55701", "revid": "23204", "url": "https://gl.wikipedia.org/wiki?curid=55701", "title": "Altos Alpes", "text": "Altos Alpes (05) (franc\u00e9s \"Hautes-Alpes\", occitano \"Auts Aups\") \u00e9 un departamento franc\u00e9s situado na Provenza-Alpes-Costa Azul."}
{"id": "55702", "revid": "12452", "url": "https://gl.wikipedia.org/wiki?curid=55702", "title": "Hautes-Alpes", "text": ""}
{"id": "55703", "revid": "98629", "url": "https://gl.wikipedia.org/wiki?curid=55703", "title": "Guernsey", "text": "Guernsey \u00e9 unha illa na canle da Mancha parte do arquip\u00e9lago das Illas da Canle. \u00c9 unha posesi\u00f3n da coroa brit\u00e1nica. Ten unha poboaci\u00f3n de 58.870 persoas e a capital \u00e9 Saint Peter Port. No ano 933, a illa foi tomada polo Ducado de Normand\u00eda no norte de Francia. Cando en 1066 os normandos invadiron Inglaterra, Normand\u00eda e Inglaterra foron unidas baixo unha monarqu\u00eda. Durante a idade media, Inglaterra perdeu moita da s\u00faa terra no continente europeo pero conservou as s\u00faas illas na Canle da Mancha, inclu\u00edndo Guernesey.\nAdemais da illa de Guernsey, a Bail\u00eda de Guernsey (en franc\u00e9s \"Bailliage de Guernesey\", en ingl\u00e9s \"Bailiwick of Guernsey\") incl\u00fae as illas veci\u00f1as de Alderney (poboaci\u00f3n 2.400) e de Sark (poboaci\u00f3n 610), e algunhas outras illas moi pequenas. A lexislatura elixida do territorio ch\u00e1mase \"Os Estados de Deliberaci\u00f3n\". O xefe de goberno \u00e9 un administrador elixido chamado o Bailiff, e o xefe de estado \u00e9 o Tenente Gobernador, que \u00e9 designado pola ra\u00ed\u00f1a.\nComo a da veci\u00f1a illa de Jersey, a econom\u00eda de Guernsey bas\u00e9ase nos servizos financeiros como paraiso fiscal, o turismo e a agricultura. Un servizo de transbordador conecta as illas con Gran Breta\u00f1a e Francia.\nEtimolox\u00eda.\nO nome \"Guernsey\" prov\u00e9n do [[n\u00f3rdico antigo] \"Guerns\" ten unha etimolox\u00eda incerta, posiblemente significando 'verde, corno' ou procedente dalg\u00fan nome persoal. Pola s\u00faa banda, \"ey\" significa 'illa' en n\u00f3rdico antigo.\nHistoria de Guernsey.\n [[Ficheiro:Guernsey sm02.png|thumb]]\nFoi cara ao ano [[-6000|6000 a.C.]] cando o ascenso mundial do nivel do mar transformou os ata ent\u00f3n promontorios do continente europeo nas actuais Illas da Canle. Neste tempo, agricultores Neol\u00edticos poboaron as costas e constru\u00edron os [[dolmen]]s e [[menhir]]es. A illa de Guernsey cont\u00e9n tres menhires esculpidos de grande interese arqueol\u00f3xico; o dolmen co\u00f1ecido como L'Autel du Dehus tam\u00e9n cont\u00e9n unha deidad de dolmen.\nDurante a s\u00faa migraci\u00f3n a Breta\u00f1a empuxados polo asentamento en Gran Breta\u00f1a dos saxons, os Brit\u00e1nicos ocuparon as Illas Lenur (o antigo nome das Illas Anglonormandas) inclu\u00edndo Lisia (Guernesey) e Angia (Jersey). Anteriormente pens\u00e1base que o nome orixinal da Illa era Sarnia, pero a investigaci\u00f3n recente mostra que era o nome latino para a illa de Sark. Vindo do reino de Gwent, Santo Sans\u00f3n (o abade de D\u00f3lar, na Breta\u00f1a) \u00e9 acreditado coa introduci\u00f3n de cristianismo a Guernesey.\nEn [[933]] as illas pasaron a depender directamente do Ducado de Normand\u00eda ao anexionarse este a o Ducado da Breta\u00f1a. A illa de Guernesey e outras Illas Anglonormandas representan os \u00faltimos remanentes do Ducado medieval de Normand\u00eda. Nas illas, o soberano de Inglaterra ostenta o t\u00edtulo de duque de Normand\u00eda.\nGuernesey foi ocupado por tropas alem\u00e1s na [[segunda guerra mundial]]. Antes da ocupaci\u00f3n, moitos nenos do Guernesey foron evacuados a Inglaterra para vivir con parentes ou forasteiros durante a guerra. Alg\u00fans nenos nunca foron reunidos coas s\u00faas familias. Durante a ocupaci\u00f3n, moitas persoas de Guernesey foron deportadas polos Alem\u00e1ns a campos no suroeste de Alema\u00f1a, notablemente a Biberach un der Riss e internadas no Campo Lindele.\nXeograf\u00eda.\n[[Ficheiro:Guernsey location map.svg|thumb|Illas e illotes pertencentes \u00e1 Bail\u00eda de Guernsey, que aparecen dentro das Illas da Canle]]\nSituadas ao redor de, Alderney, Guernsey, Herm, Sark e algunhas outras illas m\u00e1is pequenas te\u00f1en xuntas unha superficie total de 78 km\u00b2 e costas duns 50 km. A elevaci\u00f3n var\u00eda desde o nivel do mar ata 114 m. en [[Le Moulin]] en Sark.\nHai moitas [[Lista de illas da Bail\u00eda de Guernsey|illas, illotes, rochas e arrecifes]] m\u00e1is pequenos na Bail\u00eda. Combinado cun rango de marea de 10 m e con correntes r\u00e1pidas de ata 12 n\u00f3s, isto fai que a navegaci\u00f3n en augas locais sexa perigosa.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Illas do Reino Unido]]"}
{"id": "55704", "revid": "1131", "url": "https://gl.wikipedia.org/wiki?curid=55704", "title": "Galer\u00eda de imaxes de Forcarei", "text": "Galer\u00eda de imaxes do concello de Forcarei na provincia de Pontevedra."}
{"id": "55706", "revid": "6116296", "url": "https://gl.wikipedia.org/wiki?curid=55706", "title": "Pemento (condimento)", "text": "O pemento \u00e9 un condimento en po de cor vermella e sabor caracter\u00edstico obtido a partir do secado e moedura de certas clases de pementos vermellos. \u00c9 parte fundamental de certos pratos t\u00edpicos galegos, como o chourizo ou o polbo \u00e1 feira. Algunhas coci\u00f1as do mundo empr\u00e9gano abundantemente, de maneira que a s\u00faa comida \u00e9 moi co\u00f1ecida polo emprego deste ingrediente, como \u00e9 o caso da coci\u00f1a h\u00fangara.\nVariedades.\nExisten tres variedades importantes:\nSegundo a materia prima, o pemento adquire ademais diversas propiedades. Por exemplo, para a elaboraci\u00f3n de chourizos, \u00e9 imprescind\u00edbel que o pemento ademais te\u00f1a cualidades de conservante para evitar a s\u00faa degradaci\u00f3n.\nAs d\u00faas variedades de pemento m\u00e1is co\u00f1ecidas en Espa\u00f1a proceden da Comarca de la Vera, en C\u00e1ceres, introducido desde o s\u00e9culo XVI polos monxes Xer\u00f3nimos procedentes do Mosteiro de Yuste, e o piment\u00f3n de Murcia, tam\u00e9n introducido por monxes Xer\u00f3nimos do Mosteiro de La \u00d1ora (Murcia), nos arredores de Espinardo, procedente de pementos rubios da variedade \"bola\", as d\u00faas \u00fanicas variedades espa\u00f1olas que contan con denominaci\u00f3n de orixe.\nO pemento de La Vera (C\u00e1ceres), dist\u00ednguese das variedades doutros pa\u00edses e do de Murcia polo caracter\u00edstico aroma afumado que desprende, debido ao proceso de secado mediante fume de madeira de carballo nos meses de outubro e novembro. En Espa\u00f1a acost\u00famase encontrar facilmente o pemento en supermercados ou tendas de ultramarinos. Ad\u00f3itase comercializar en latas met\u00e1licas cun tap\u00f3n de peche herm\u00e9tico adecuado para conservar o seu aroma e preservar da humidade.\nUsos.\nUn dos principais usos na coci\u00f1a espa\u00f1ola \u00e9 a elaboraci\u00f3n de conservas, principalmente embutidos; tales como as sobrasadas, as chistorras, os chourizos (alg\u00fans deles procedentes da matanza folcl\u00f3rica do porco), o lombo adubado ou o morc\u00f3n; e escabeches, tipicamente os mexill\u00f3ns pero tam\u00e9n polo, sardi\u00f1as, cabala etc. Tam\u00e9n se emprega igualmente na coci\u00f1a diaria como condimento ou decoraci\u00f3n dalg\u00fans pratos, como o polbo \u00e1 feira, os pinchos morunos, as \"patatas mene\u00e1s\" etc. un dos primeiros usos \u00e9 como simple colorante alimentario, pode desta forma adubar unhas olivas \u00e1 madrile\u00f1a, ou os garavanzos do cocido madrile\u00f1o etc. nalg\u00fans casos proporciona un aroma afumado. Empr\u00e9gase na elaboraci\u00f3n de salsas como o \"mojo pic\u00f3n\", mesturado con aceite nos mexill\u00f3ns galegos. A elaboraci\u00f3n de escabeches, a saborizaci\u00f3n de sopas (sopa de allo). Empr\u00e9gase en arroces, eng\u00e1dese \u00e1s migas.\nNa coci\u00f1a do norte de \u00c1frica util\u00edzase por exemplo para decorar o pur\u00e9 de garavanzos ou de berenxena. Na coci\u00f1a h\u00fangara \u00e9 moi co\u00f1ecido o emprego abundante en varios pratos, entre eles o famoso \"gulash\u00a1\u00a1. Na coci\u00f1a portuguesa o colorau empr\u00e9gase en pratos con arroz."}
{"id": "55707", "revid": "23204", "url": "https://gl.wikipedia.org/wiki?curid=55707", "title": "Azafr\u00e1n", "text": "O sasafr\u00e1n ou azafr\u00e1n \u00e9 unha especia en po de cor amarelada ou avermellada, que se extrae dos estigmas de flores dunha variedade de Crocus sativus (flor do sasafr\u00e1n), unha planta da familia das Irid\u00e1ceas, utilizado desde a antig\u00fcidade como especia, principalmente na culinaria mediterr\u00e1nea.\nA variedade de \"Crocus sativus\" que se usa para extraer o sasafr\u00e1n \u00e9 orixinaria da rexi\u00f3n do mar Mediterr\u00e1neo e consumido na culinaria da rexi\u00f3n, normalmente en risotos, caldos e masas. Na Espa\u00f1a, \u00e9 esencial na paella. Usado desde hai s\u00e9culos en prebes, arroz e aves.\nActualmente, \u00e9 a especia m\u00e1is cara do mundo, xa que para a preparaci\u00f3n de s\u00f3 alg\u00fans gramos util\u00edzanse millares de flores da planta, procesadas manualmente (cerca de 100 mil flores para a obtenci\u00f3n de s\u00f3 1 quilo de estigmas)."}
{"id": "55708", "revid": "1576", "url": "https://gl.wikipedia.org/wiki?curid=55708", "title": "Guernesey", "text": ""}
{"id": "55710", "revid": "98629", "url": "https://gl.wikipedia.org/wiki?curid=55710", "title": "Gavrilo Princip", "text": "Gavrilo Princip (o seu apelido \u00e9 \u00e1s veces transcrito \"Prinzip\" e \"Printsip\"), nado en Obljaj (Bosnia e Hercegovina) o 25 de xullo de 1894 e finado en Terezin o 28 de abril de 1918, foi un nacionalista serbio, co\u00f1ecido por asasinar en 1914 o arquiduque Francisco Fernando de Austria.\nTraxectoria.\nMembro da sociedade Xove Bosnia (\"Mlada Bosnia\") desde 1912, asasinou o 28 de xu\u00f1o de 1914 o arquiduque Francisco Fernando de Austria, herdeiro do trono austro-h\u00fangaro, e a s\u00faa esposa a duquesa de Hohenberg, de solteira condesa Sophie Chotek.\nA \"Bosnia Moza\" propugnaba a uni\u00f3n dese pa\u00eds con Serbia, pois por ent\u00f3n a\u00ednda formaba parte do Imperio austro-h\u00fangaro. O atentado contou coa participaci\u00f3n, ademais da de Princip, coa doutros cinco compa\u00f1eiros. O grupo estaba armado con pistolas e bombas, fornecidas pola sociedade secreta Man Negra (\"Crna Ruka\"), que contaba con simpatizantes da oficialidade serbia e mesmo a austr\u00edaca. O obxectivo da \"Man Negra\" era modificar o xa vello imperio dual austro-h\u00fangaro ampli\u00e1ndoo nun imperio trilateral servo-austr\u00edaco-h\u00fangaro. A arma que usou Princip foi unha pistola semiautom\u00e1tica Browning M 1910, do calibre 7,65\u00a0mm. S\u00f3 dous dos perpretantes do atentado foron detidos pola polic\u00eda, Gavrilo e m\u00e1is o seu amigo Nedeljko \u010cabrinovi\u0107. O resto dos secuaces non puideron entrar en acci\u00f3n e refugaron darse a co\u00f1ecer.\nEste sucedido, no contexto tenso da \u00e9poca, tivo repercusi\u00f3ns que conduciran ao estoupido da primeira guerra mundial.\nPrincip morreu, oficialmente, de tuberculose durante o seu encarceramento, mais probabelmente fose m\u00e1is ben a causa da fame e do fr\u00edo provocados pola actitude dos oficiais austr\u00edacos que o custodiaban.\nPrincip foi escollido entre os conxurados para disparar sobre o arquiduque, a\u00ednda que tam\u00e9n \u00e9 certo que a s\u00faa xove idade pod\u00eda evitarlle as peores consecuencias en caso de ser detido; de xeito que a data do seu nacemento non era un feito secundario.\nPrincip morreu na fortaleza de Theresienstadt, hoxe en d\u00eda denominada Terezin, na Rep\u00fablica Checa, que ser\u00eda posteriormente utilizada como campo de concentraci\u00f3n durante a segunda guerra mundial."}
{"id": "55711", "revid": "65337", "url": "https://gl.wikipedia.org/wiki?curid=55711", "title": "Naturalizaci\u00f3n", "text": "A naturalizaci\u00f3n \u00e9 un medio de adquisici\u00f3n derivativa da nacionalidade, distinto por tanto da adquisici\u00f3n orixinaria, polo nacemento.\nComunmente, a nacionalizaci\u00f3n prod\u00facese ben por instancia do interesado, por concorreren as circunstancias que se prevexan legalmente, ou ben polo outorgamento excepcional da carta de natureza polo Goberno do Estado.\nAs circunstancias que normalmente se prev\u00e9n como requisitos para a nacionalizaci\u00f3n son:"}
{"id": "55712", "revid": "89787", "url": "https://gl.wikipedia.org/wiki?curid=55712", "title": "Especia", "text": "Especia \u00e9 o nome xen\u00e9rico dado a certas plantas que se empregan para preservar ou sazonar os alimentos ou para aromatizar bebidas; tam\u00e9n reciben a denominaci\u00f3n de \"condimentos arom\u00e1ticos\". Tecnicamente consid\u00e9ranse especias as partes duras, como as sementes ou codias, de certas plantas arom\u00e1ticas (\u00e1rbores, plantas herb\u00e1ceas ou outras), as\u00ed como, noutros casos, as ra\u00edces ou os froitos, en t\u00f3dolos casos tralo desecamento, mentres que baixo o nome de \"herbas arom\u00e1ticas\" se clasifican as follas e talos dalgunhas plantas herb\u00e1ceas; ademais, estas poden utilizarse en fresco. Na pr\u00e1ctica, especias e herbas arom\u00e1ticas tenden a considerarse sin\u00f3nimos.\nAs especias eran procedentes das rexi\u00f3ns tropicais de Asia e das illas Molucas na Indonesia, tam\u00e9n co\u00f1ecidas como as \"Illas das Especias\". As especias empreg\u00e1banse xa na Antig\u00fcidade, e as utilizadas na actualidade son practicamente as mesmas.\nEtimoloxicamente, a palabra \"especia\" prov\u00e9n da palabra latina \"species\". En principio esta palabra serv\u00eda para designar calquera cousa unitaria da que se falase, resaltando as caracter\u00edsticas que a fac\u00edan \u00fanica. Co paso do tempo foi derivando ao significado de \"bens\" ou \"mercanc\u00edas\", sobre todo para referirse a aquelas que provi\u00f1an de pa\u00edses afastados, que habitualmente eran sementes, ra\u00edces, gromos ou bagas.\nClasificaci\u00f3n.\nAs herbas e as especias poden clasificarse en dous grupos: as que modifican tanto o sabor como o aspecto dos alimentos, grupo no que estar\u00edan o azafr\u00e1n, a canela, o tomi\u00f1o e o romeu, entre outros; e as que excitan o padal, entre as que se atopan a pementa, o pemento, a noz moscada e as diversas variedades de chiles. A cantidade de pratos que se poden coci\u00f1ar cunhas e con outras, tanto soas como mesturadas, \u00e9 moi elevada; isto fai que as distintas coci\u00f1as de cada cultura adquiran un toque caracter\u00edstico.\nUso gastron\u00f3mico.\nPoden usarse na coci\u00f1a frescas ou secas, soas ou mesturadas, enteiras ou mo\u00eddas. Util\u00edzase a cortiza, as flores (agromos, extremos floridos ou s\u00f3 os estigmas), froitos (maduros ou non), sementes (enteiras ou non), follas, bulbos ou rizomas.\nP\u00f3dense conxelar sen problema, como tal ou englobadas en pedras de xeo que se engaden \u00f3 prato. Acons\u00e9llanse a s\u00faa adici\u00f3n \u00f3 final da preparaci\u00f3n culinaria, deixando pousar logo o prato para que desprendan todo o seu aroma.\nDebido \u00e1s s\u00faas propiedades aromatizantes \u00e9 pos\u00edbel que alimentos ins\u00edpidos ou desagrad\u00e1beis, a\u00ednda que moitas veces nutritivos, pasen a ser saborosos sen perderen as s\u00faas propiedades nutritivas. Moitas delas deben tomarse con precauci\u00f3n xa que poden resultar t\u00f3xicas en concentraci\u00f3ns elevadas. Algunhas presentan compostos incapaces de seren absorbidos polo organismo, sendo eliminadas directamente; outras son destru\u00eddos polos propios enzimas dixestivos.\nA s\u00faa capacidade para potencia-lo sabor permite que se consigan grandes efectos arom\u00e1ticos e s\u00e1pidos nos alimentos con cantidades moi pequenas. As especias non adoitan posu\u00edr elementos nutricionais, salvo nalg\u00fans casos nos que pos\u00faen minerais, como o calcio ou o ferro, ou algunha vitamina, pero non \u00e9 o seu posible valor nutritivo a raz\u00f3n do seu uso na coci\u00f1a. Moitas veces adoita ser importante o efecto que te\u00f1en sobre o apetito.\nExisten no mercado suced\u00e1neos de especias (o m\u00e1is co\u00f1ecido \u00e9 o suced\u00e1neo do azafr\u00e1n ou \"colorante alimentario\"), elaborados con fari\u00f1as, f\u00e9culas, aceites vexetais e colorantes sint\u00e9ticos.\nVantaxes e inconvenientes.\nPero tam\u00e9n poden presentar alg\u00fans inconvenientes:\nOutros usos.\nAdemais do seu uso culinario, as herbas e mais as especias foron grandes aliadas da medicina e dos curandeiros, ademais de ser empregadas en rituais primitivos de bruxer\u00eda. Antes da xeneralizaci\u00f3n da fabricaci\u00f3n e do emprego de medicamentos adoit\u00e1banse prescribir remedios elaborados con herbas, moitas veces eficaces, que en ocasi\u00f3ns serviron para a realizaci\u00f3n ou a obtenci\u00f3n de determinados compostos presentes nalg\u00fans medicamentos.\nEspecias tradicionais.\nAs especias tradicionais son as que prove\u00f1en principalmente das sementes, froitos, flores ou codias secas. Segundo a parte da planta utilizada son:\nAs mesturas de diferentes especias dan lugar a outro tipo de condimento, tales como:\nResultante do desecamento de certos vexetais temos:\nAs herbas arom\u00e1ticas, consideradas especias nalgunhas clasificaci\u00f3ns, prove\u00f1en de follas de plantas pero s\u00f3 perfuman a comida. Non son tan valoradas como as especias xa que o seu cultivo \u00e9 dom\u00e9stico e relativamente doado, podendo facerse nunha horta ou xard\u00edn pequeno."}
{"id": "55716", "revid": "1505", "url": "https://gl.wikipedia.org/wiki?curid=55716", "title": "Terebinto", "text": "A Pistacia terebinthus, co\u00f1ecida como terebinto, \u00e9 unha especie de planta con flor pertencente \u00e1 familia das Anacardi\u00e1ceas e nativa da rexi\u00f3n mediterr\u00e1nea, desde Marrocos e Portugal no oeste ata Turqu\u00eda e Siria no leste, a\u00ednda que tam\u00e9n se atopa nas illas Canarias. En galego recibe ademais os nomes de escornacabras e cornabude, pero hai que ter en conta que estes parecen ser tam\u00e9n nomes com\u00fans doutras especies.\nTr\u00e1tase dunha pequena \u00e1rbore ou grande arbusto deciduo que pode chegar ata os 10 m, a\u00ednda que normalmente alcanza unha altura m\u00e1is modesta en torno \u00f3s 5 m. As follas son compostas de 10\u201320\u00a0cm de longo con varios fol\u00edolos m\u00e1is pequenos (5-11) que xorden da principal. As flores te\u00f1en unha cor vermella purpurada, aparecendo coas follas a principios da primavera. Os froitos son pequenas bagas vermellas de 5\u20137\u00a0mm de longo, que escurecen \u00f3 madurar. Todas as partes da planta te\u00f1en un forte cheiro resinoso.\nHistoria.\nJohn Chadwick cre que \u00e9 a planta chamada \"ki-ta-no\" que aparece nalgunhas t\u00e1boas de Linear B, un antigo dialecto de Grecia. Cita a obra do erudito espa\u00f1ol J.L. Melena, que atopou \"un antigo l\u00e9xico que amosaba que o \"kritanos\" era outro nome para esta \u00e1rbore e que a pronuncia mic\u00e9nica pod\u00eda representar unha variante da palabra.\"\nEsta especie \u00e9 mencionada na Biblia no Antigo Testamento. Por exemplo, en Isa\u00edas 1:29, onde a palabra hebrea \"el\" ou \"elim\" a mi\u00fado pode traducirse como buxo ou terebinto. Tam\u00e9n en tres cap\u00edtulos sucesivos do X\u00e9nese (12:6, 13:18, 14:13) refer\u00edndose \u00f3s lugares onde o patriarca Abraham acampaba. Tam\u00e9n hai unhas poucas referencias no libro dos Xu\u00edces.\nEsta planta tam\u00e9n \u00e9 mencionada na Eneida de Virxilio, libro 10, li\u00f1a 136.\nUtilidade.\nO uso m\u00e1is antigo e co\u00f1ecido do terebinto \u00e9 como fonte da augarr\u00e1s ou esencia de trementina, un aceite vexetal utilizado como diluente e como compo\u00f1ente qu\u00edmico. Actualmente a trementina do terebinto \u00e9 co\u00f1ecida como \"trementina chipriota\".\nA \u00e1rbore \u00e9 rica en substancias resinosas e foi utilizada polas s\u00faas propiedades medicinais e arom\u00e1ticas na Grecia cl\u00e1sica. A casca pode utilizarse para elaborar unha pasta de cheiro doce e na confecci\u00f3n de coiro. M\u00e1is recentemente, para a elaboraci\u00f3n de antiinflamatorios.\nOs froitos desta planta son utilizados en Chipre para a elaboraci\u00f3n dun pan especial. En Creta, onde recibe o nome de \"tsikoudia\", \u00e9 utilizado na elaboraci\u00f3n dun licor que tam\u00e9n se chama \"tsikoudia\"."}
{"id": "55717", "revid": "5863", "url": "https://gl.wikipedia.org/wiki?curid=55717", "title": "Batalla del Bruc", "text": "A batalla de El Bruc \u00e9 o nome con que se co\u00f1ecen na historiograf\u00eda dous enfrontamentos entre tropas espa\u00f1olas e francesas que tiveran lugar en El Bruc entre o 6 e o 14 de xu\u00f1o de 1808, durante a denominada polos catal\u00e1ns \"Guerra del Franc\u00e8s\".\nPrimeiro enfrontamento.\nO 4 de xu\u00f1o de 1808 unha columna francesa comandada polo xeneral Schwartz sa\u00edu de Barcelona en direcci\u00f3n a Lleida e Zaragoza, tendo ordes de pasar por Manresa e Igualada. A forza da columna francesa sumaba 3800 homes.\nO mesmo d\u00eda 4 un gran treb\u00f3n sorprendeu \u00e1 columna francesa que se refuxiou en Martorell. Esta situaci\u00f3n permitiu organizar a acci\u00f3n de El Bruc que ter\u00eda lugar o 6 de xu\u00f1o de 1808.\nO groso das forzas que se enfrontaron aos franceses estaban formadas por soldados do Rexemento de soldados su\u00edzos n\u00famero 1 de Wimpffen, que desde 1734 estaban ao servizo da coroa espa\u00f1ola, e m\u00e1is soldados desertores val\u00f3ns escapados da guarnici\u00f3n de Barcelona. Os voluntarios e somat\u00e9ns catal\u00e1ns que se incorporaran \u00e1 batalla eran de Manresa e da s\u00faa corrixidor\u00eda e m\u00e1is de Igualada e das s\u00faas poboaci\u00f3ns veci\u00f1as. En total eran uns 2000 homes aproximadamente.\nO resultado da emboscada estrat\u00e9xica foi a retirada da columna francesa, que deixou 300 homes mortos e un dos seus can\u00f3ns perdido ao afundirse a ponte de Abrera, cando se retiraban en direcci\u00f3n a Barcelona.\nSegundo enfrontamento.\nO 14 de xu\u00f1o tivo lugar un segundo choque armado, moito m\u00e1is importante desde a perspectiva militar. O factor sorpresa xa se perdera, e as forzas francesas dirixidas polo xeneral Chabran eran m\u00e1is importantes. Os franceses chegaran a El Bruc con d\u00faas columnas, unha que sub\u00eda por Collbat\u00f3 e outra segunda que \u00eda pola estrada. Os franceses, logo do enfrontamento, retrocederon de novo, logo de saquear e queimar edificios en El Bruc.\nLendas.\nCon posterioridade e estes encontros, os feitos adquiriron caracteres de lenda. A vitoria, por exemplo en Manresa, foi atribu\u00edda aos santos padroeiros, e en Igualada ao seu Santo Cristo.\nMais a lenda m\u00e1is amplamente espallada \u00e9 a do tamborileiro de El Bruc, acerca dun rapaz de Santpedor, segundo alg\u00fans autores chamado Isidre Llu\u00e7\u00e0 i Casanoves, nado o 15 de marzo de 1791 e morto sobre o 7 de abril de 1809, que dirixir\u00eda a batalla cun tambor como os que se utilizaban nas confrar\u00edas. Grazas ao son do tambor, co seu eco rebotando contra as paredes da monta\u00f1a de Montserrat, os franceses retirar\u00edanse crendo que un grande ex\u00e9rcito estaba \u00e1 espera para atacalos."}
{"id": "55719", "revid": "23204", "url": "https://gl.wikipedia.org/wiki?curid=55719", "title": "La Terremoto de Alcorc\u00f3n", "text": "La Terremoto de Alcorc\u00f3n , nada en Madrid \u00e9 unha cantante c\u00f3mica espa\u00f1ola.\nTraxectoria.\nCreceu en Alcorc\u00f3n e estudou idiomas. Foi traballar como \"au pair\" ao Reino Unido. Fichou polo grupo Diab\u00e9ticas Aceleradas en 1999. Vive en Palma, onde rexentaba un bar en Sant Jordi, unha pedan\u00eda da capital, a\u00ednda que posteriormente e traspasou.\nF\u00edxose co\u00f1ecida en Espa\u00f1a polas s\u00faas parodias de canci\u00f3ns como \"Can't get you out of my head\" de Kylie Minogue (\"Me estoy poniendo mor\u00e1\") o \"Hung Up\" de Madonna (\"Time goes by con Loli\"), da que tam\u00e9n existe un videoclip no que imita \u00e1 cantante estadounidense. Tam\u00e9n versionou a Michael Jackson en \"Thriller\" ou a Beyonc\u00e9 Knowles en \"Crazy in love\" entre outros moitos.\nEn 2006 presentou \"Sin afeitar\" (\"I will survive\") de Gloria Gaynor e no ver\u00e1n dese mesmo ano \"Me voy pa Benidorm\" (\"Walking on sunshine\") de Katrina &amp; The Waves. En 2007 presentou o seu primeiro single, que foi o himno oficial do Europride 2007 en Madrid, chamado \"\u00a1Lib\u00e9rate!\"."}
{"id": "55721", "revid": "56817", "url": "https://gl.wikipedia.org/wiki?curid=55721", "title": "Casa da Contrataci\u00f3n de Indias", "text": "No ano 1503 estableceuse por decreto real a Casa da Contrataci\u00f3n de Indias en Sevilla, creada para fomentar e regular o comercio e a navegaci\u00f3n co Novo Mundo. A s\u00faa denominaci\u00f3n oficial era Casa e Audiencia de Indias e estableceu o asento que deu como froito o monopolio comercial coas Indias de Sevilla."}
{"id": "55722", "revid": "98629", "url": "https://gl.wikipedia.org/wiki?curid=55722", "title": "A metamorfose", "text": " \nA metamorfose (\"Die Verwandlung\", no seu t\u00edtulo orixinal en alem\u00e1n) \u00e9 un relato de Franz Kafka, publicado en 1915 e que narra a historia de Gregor Samsa, un tratante de teas que vive coa s\u00faa familia \u00e1 que el mant\u00e9n co seu soldo, que un bo d\u00eda amence convertido nunha criatura non identificada claramente en ning\u00fan momento, pero que tende a ser reco\u00f1ecida como unha especie de cascuda xigante. Breve e intensa, \u00e9 cualificada \u00e1s veces como \"relato existencialista\". A primeira traduci\u00f3n ao galego, de Xos\u00e9 Mar\u00eda Garc\u00eda \u00c1lvarez, foi publicada en 1991 por Sotelo Blanco xunto con \"A sentencia\". D\u00e9cadas despois, a editorial Kalandraka publicou unha nova traduci\u00f3n a cargo de Laureano Araujo titulada A transformaci\u00f3n.\nInterpretaci\u00f3ns.\n\"A metamorfose\" \u00e9 un relato aberto a m\u00faltiples interpretaci\u00f3ns, de feito, no seu libro \"The Commentator's Despair\" (\"A desesperaci\u00f3n do comentarista\") Stanley Corngold d\u00e1 conta de m\u00e1is de 159 interpretaci\u00f3ns.\nEntre as m\u00e1is obvias est\u00e1n as referidas ao trato da sociedade cara ao individuo diferente. Outros temas incl\u00faen o da soidade das relaci\u00f3ns rotas e as esperanzas desesperadas e pouco realistas que crea tal illamento. Alg\u00fans autores quixeron ver tam\u00e9n nesta historia, a un mesmo tempo absurda, cruel, conmovedora e con pinceladas c\u00f3micas, unha alegor\u00eda das diversas actitudes que toma o ser humano ante a enfermidade grave e irreversible e de como a pesar de todo, a vida contin\u00faa.\nOutra interpretaci\u00f3n poder\u00eda ser a de que a obra plasma o ego\u00edsmo humano ante o benestar dos demais. Isto pod\u00e9molo identificar na obra na situaci\u00f3n na que se atopaba Gregor, xa que sobre el reca\u00eda todo o peso de manter economicamente \u00e1 s\u00faa familia. Con todo cando a situaci\u00f3n vira e agora \u00e9 a familia a que ten que facerse cargo de Gregor, esta evita responsabilidades e d\u00e9ixano morrer.\nPersonaxes.\nGregorio Samsa: \u00c9 o protagonista da historia, traballa como viaxante de comercio para manter a s\u00faa familia e saldar unha d\u00e9beda que ten o seu pai. A s\u00faa vida non \u00e9 m\u00e1is ca unha sucesi\u00f3n de actividades rutineiras. Tras a metamorfose, enc\u00f3ntrase incapacitado para traballar, Gregorio sufrir\u00e1 a incomprensi\u00f3n da s\u00faa familia que pouco a pouco desprez\u00e1rono ata que o deixan morrer.\nGrete Samsa: \u00c9 a irm\u00e1 de Gregorio, ten 17 anos; g\u00fastalle tocar o viol\u00edn. Ao principio \u00e9 a persoa que alimenta e limpa a habitaci\u00f3n ao seu irm\u00e1n pero co paso do tempo despreoc\u00fapase cada vez m\u00e1is ao final deixa de velo como seu irm\u00e1n. Para aumentar os ingresos comeza a traballar como dependenta nunha tenda.\nSe\u00f1ora Samsa: \u00c9 a nai de Gregorio \u00e9 unha muller d\u00e9bil, enferma de asma. Esf\u00f3rzase por querer o seu fillo e intentar non repudialo, comeza a traballar de costureira.\nSe\u00f1or Samsa: \u00c9 o pai de Gregorio, fai cinco anos contraeu unha d\u00e9beda co xefe actual de Gregorio por iso o seu fillo ten que traballar e saldar as\u00ed a d\u00e9beda. Cando Gregorio se transforma o seu pai vese obrigado a traballar e comeza a lle pegarlle e se esquecer del.\nTres h\u00f3spedes: Debido as necesidades de di\u00f1eiro alugan un cuarto a tres inquilinos que pouco despois iranse por propia decisi\u00f3n.\nXerente: Aparece ao principio da obra, acode \u00e1 casa da familia Samsa para preguntar porque Gregorio non acudiu ao seu traballo.\nCriadas: Hai d\u00faas criadas pero a m\u00e1is importante \u00e9 a \u00faltima que \u00e9 a que atopa morto a Gregorio.\nSinopse.\nUnha ma\u00f1\u00e1 Gregor Samsa esp\u00e9rtase no seu cuarto convertido nunha estra\u00f1a criatura insectoide. A s\u00faa primeira preocupaci\u00f3n, a pesar da horrible situaci\u00f3n na que se acha, \u00e9 que chegar\u00e1 tarde ao traballo e perder\u00e1 o tren que ti\u00f1a que coller. Tal inquietude pronto aparece no resto da s\u00faa familia cando se dan conta de que Gregor a\u00ednda non sa\u00edu a traballar e contin\u00faa encerrado na s\u00faa espartana habitaci\u00f3n. Na s\u00faa situaci\u00f3n, incapaz de controlar o seu novo corpo e de falar normalmente, a apertura da porta conv\u00e9rtese nunha odisea que se agrava coa chegada do principal enviado polo xefe de Gregor. Cando, por fin, todos descobren o novo estado de Gregor, a familia pasa do horror inicial a tratalo con abnegaci\u00f3n, como unha carga ou un molesto deber. Con todo, os seus pais non volven entrar no seu cuarto, onde Gregor queda confinado, e \u00e9 a s\u00faa irm\u00e1, Grete, a que se dedica a intentar cubrir as s\u00faas necesidades b\u00e1sicas como mellor pode, a pesar de que lle causaba repugnancia o seu aspecto.\nA\u00ednda que Gregor conserva en todo momento as s\u00faas facultades mentais, a s\u00faa incapacidade para falar fai pensar \u00e1 familia que non \u00e9 xa m\u00e1is que un animal que non pode comprendelos. Grete pronto baleira a habitaci\u00f3n de case todo o mobiliario para deixarlle unha maior liberdade de movementos, que Gregor non tarda en aproveitar e gozar ao descubrir que se acha m\u00e1is c\u00f3modo rubindo polas paredes e o teito que no chan. Con todo, non deixa de sentirse avergo\u00f1ado e sempre se oculta, detr\u00e1s dun sof\u00e1 antes da chegada diaria da s\u00faa irm\u00e1 para traerlle comida e limpar o cuarto. Nunha ocasi\u00f3n, motivado polo feito de que a s\u00faa nai parece non acabar de aceptar o que \u00e9 agora o seu fillo, Gregor abandona a s\u00faa habitaci\u00f3n, o seu pai pers\u00e9gueo con intenci\u00f3ns agresivas e, dado o fr\u00e1xil estado do seu fillo, case o mata.\nNoutra ocasi\u00f3n, tras longos d\u00edas de soidade e deterioraci\u00f3n f\u00edsica tras o contratempo co seu pai, a m\u00fasica do viol\u00edn tocado pola s\u00faa irm\u00e1 en honra duns arrogantes inquilinos, con cuxa renda a familia pode seguir vivindo tras a perda do soldo de Gregor, faio sa\u00edr da s\u00faa habitaci\u00f3n nunha especie de transo (con intenci\u00f3ns de agarimo cara \u00e1 s\u00faa irm\u00e1). Isto crea novos problemas que pon en perigo os ingresos dos que vive a familia. Ent\u00f3n, Grete expresa o seu m\u00e1is total repulsa cara ao seu irm\u00e1n e opina que deben librarse del porque xa fixeron con el todo o humanamente posible e a criatura non \u00e9 xa Gregor. Ent\u00f3n Gregor volve \u00e1 s\u00faa habitaci\u00f3n e morre por non comer nada, de inanici\u00f3n, abandono e unha infecci\u00f3n causada polo ataque do seu pai. Ao descubrir o seu cad\u00e1ver, a familia sente que se lles quitou un enorme peso de encima e comezan a planificar o futuro, saen nunha viaxe e pechan r\u00e1pida e definitivamente esa etapa das s\u00faas vidas coas esperanzas postas na s\u00faa filla."}
{"id": "55723", "revid": "5863", "url": "https://gl.wikipedia.org/wiki?curid=55723", "title": "Marco Pantani", "text": "Marco Pantani, nado en Cesenatico, o 13 de xaneiro de 1970 e finado en Rimini o 14 de febreiro de 2004, foi un ciclista italiano.\nDe 1,72 metros de altura e 57 quilos de peso, Pantani ti\u00f1a o tipo cl\u00e1sico de escalador como demostrou no Tour do seu debut, en 1994, quedando terceiro na clasificaci\u00f3n final e obtendo a vitoria no m\u00edtico cume de Alpe d'Huez. Xusto cando se adivi\u00f1aba o cami\u00f1o cara ao \u00e9xito da s\u00faa carreira, Pantani sufriu unha terrible colisi\u00f3n cun autom\u00f3bil no transcurso da Mil\u00e1n - Tur\u00edn que lle provocou unha dobre fractura nunha perna ameazando co prematuro fin da s\u00faa carreira profesional.\nTraxectoria.\nEn 1997, recuperado da grave lesi\u00f3n, retornou \u00e1 competici\u00f3n, pero durante o Giro sufriu unha ca\u00edda ao cruzarse un gato negro no seu cami\u00f1o que provocou a s\u00faa retirada da carreira. No Tour dese ano protagonizou unha intensa loita polo \"maillot\" amarelo; a\u00ednda que se mostrou imbatible na monta\u00f1a, Jan Ullrich, moi superior nas etapas contra o reloxo, soubo limitar o tempo perdido nos Alpes e Pireneos logrando a vitoria final e relegando a Pantani ao terceiro posto.\nO ano seguinte (1998) Pantani logrou por fin derrotar a Ullrich ao obter sobre el unha vantaxe de 7 minutos nunha \u00fanica etapa de monta\u00f1a. A\u00ednda que Ullrich tratou de recuperar o tempo perdido nas etapas posteriores a remontada non foi posible e Pantani converteuse no primeiro italiano, desde Felice Gimondi en 1965, en vestir a camisola amarela en Par\u00eds. O seu logro foi notable xa que durante moitos anos o Tour estivera dominado por especialistas da contra o reloxo como Miguel Indurain, Jan Ullrich e Bjarne Riis, desde os tempos de Pedro Delgado ning\u00fan escalador obtivera a vitoria, e o seu \u00e9xito, en certo xeito, fixo rexurdir a lenda do especialista da monta\u00f1a.\nO mesmo ano proclamouse vencedor dun Xiro dese\u00f1ado \u00e1 s\u00faa medida con multitude de etapas de monta\u00f1a. A vantaxe que obtivo nos cumes italianas, onde ga\u00f1ou 2 etapas, permitiulle superar finalmente a especialistas da contra o reloxo como Alex Z\u00fclle e Pavel Tonkov.\nNo Giro de 1999, tras vencer en catro etapas e sendo l\u00edder da carreira, foi descualificado ao observarse altos niveis de hematocrito no seu sangue, o que suxer\u00eda un caso de dopaxe con EPO, a\u00ednda que este extremo non se puido probar de forma conclu\u00ednte. No Tour do 2000 correu sen posibilidades de vitoria a\u00ednda que mostrou escintileos da s\u00faa calidade na monta\u00f1a. Nun man a man no ascenso ao Mont Ventoux, conseguiu escapar xunto a Lance Armstrong, que resultar\u00eda vencedor final do Tour, ao alcanzar a meta Armstrong cedeulle a vitoria de etapa, con todo Pantani non agradeceu o xesto orixinando as malas relaci\u00f3ns entre ambos, agravadas ao referirse Armstrong a Pantani como o Elefantino, un sobrenome que odiaba. Esta ser\u00eda a pen\u00faltima vitoria de Pantani ga\u00f1ando esta vez en solitario outra etapa nese mesmo tour, que a partir de ent\u00f3n s\u00f3 se subiu \u00e1 bicicleta en contadas ocasi\u00f3ns.\nA pesar do caso da acusaci\u00f3n de dopaxe, a popularidade de Pantani non decaeu debido aos seus explosivos ataques que animaban a carreira tras anos de dominio de especialistas na contra o reloxo e restitu\u00edan \u00e1 monta\u00f1a o protagonismo na carreira que tivo outrora.\nFoi considerado por moitos o mellor escalador profesional da s\u00faa xeraci\u00f3n, en boa parte debido ao seu triunfo no Tour de Francia e o Giro de Italia en 1998. A cinta que adoitaba levar na s\u00faa cabeza rapada e o seu estilo atacante na bicicleta val\u00e9ronlle o sobrenome de 'Il Pirata'. Con todo, a partir de 1999, a s\u00faa carreira viuse truncada por acusaci\u00f3ns de dopaxe, que el sempre rexeitou.\nMorte.\nO 14 de febreiro de 2004 foi atopado morto Pantani no cuarto dun hotel na localidade costeira italiana Rimini, onde chegara uns d\u00edas antes. A sospeita de que se suicidara, despois de que se atoparon no cuarto medicamentos antidepresivos (deles algunhas caixas baleiras e outra abertas) foi descartada polo fiscal investigador, con todo, non foi completamente rebatida. Marco Pantani atravesaba por unha crise depresiva orixinada principalmente por problemas de dopaxe na s\u00faa carreira ciclista truncada.\nA autopsia deu por causa de morte un paro do coraz\u00f3n como resultado dun edema pulmonar e cerebral. O 19 de marzo de 2004 o informe ofical da autopsia a Pantani estableceu, que este morreu por unha sobredose de coca\u00edna. A s\u00faa adicci\u00f3n \u00e1 coca\u00edna remont\u00e1base ao outono de 1999 e era co\u00f1ecida no c\u00edrculo de amigos."}
{"id": "55724", "revid": "23204", "url": "https://gl.wikipedia.org/wiki?curid=55724", "title": "Vitamina B7", "text": "A biotina, vitamina H ou vitamina B7 \u00e9 unha vitamina, estable \u00e1 calor, soluble en auga e alcol e susceptible \u00e1 oxidaci\u00f3n, que interv\u00e9n no metabolismo dos hidratos de carbono, graxas e amino\u00e1cidos e purinas. Biotina deriva do grego \"bios\" (vida).\nAlivia dores musculares, o eccema e a dermatite e tam\u00e9n axuda a combater a depresi\u00f3n e a somnolencia. \u00c9 esencial para a s\u00edntese e degradaci\u00f3n de graxas e a degradaci\u00f3n de certos amino\u00e1cidos. Non se levaron a cabo estudos definitivos sobre os requirimentos de biotina pola falta de co\u00f1ecemento sobre a dispo\u00f1ibilidade dela nos alimentos e a contribuci\u00f3n microbiana, pero reco\u00f1\u00e9cese que unha inxesta segura e adecuada desta vitamina \u00e9 de 200-300 \u03bcg diarios.\nHai tres formas de biotina: biotina libre (a \u00fanica \u00fatil para os seres humanos), biocitina (e-biotina-L-Lisina) e dous sulf\u00f3xidos L e D da biotina.\nHistoria.\nA s\u00faa historia comeza aproximadamente no ano 1916, cando Bateman observou un cambio na sa\u00fade das ratas que eran alimentadas con clara de ovo cr\u00faa. Observou que as ratas as\u00ed alimentadas, comezaban cunha s\u00edndrome caracterizada por descamaci\u00f3n, dermatite intensa, alopecia (perda do pelo) e trastornos neuromusculares.\nNon foi sen\u00f3n ata 1936 que dous investigadores, Kogl e Tonnis, illaron a biotina da xema do ovo. Pero que suced\u00eda co observado por Bateman? Nesa mesma d\u00e9cada atopouse na clara cr\u00faa do ovo unha glicoprote\u00edna chamada avidina que ti\u00f1a a caracter\u00edstica de unirse de xeito irreversible coa biotina (complexo avidina biotina) e este complexo ten a particularidade de non poder ser absorbido polo tracto gastro-intestinal dos mam\u00edferos. Polo cal Bateman observara, por primeira vez nun medio controlado, un d\u00e9ficit severo de biotina e as s\u00faas consecuencias.\nFunci\u00f3n.\nA biotina at\u00f3pase na c\u00e9lula unida cun resto espec\u00edfico de lisina (un amino\u00e1cido) formando a biocitina; a biocitina \u00fanese covalentemente a certos encimas relacionados coa formaci\u00f3n ou a utilizaci\u00f3n do di\u00f3xido de carbono exercendo as\u00ed funci\u00f3n de coencima: act\u00faa na transferencia (aceptor e donador) de di\u00f3xido de carbono en numerosas carboxilasas:\nTodas estas encimas son esenciais nos procesos de duplicaci\u00f3n celular, por iso o observado por Bateman ; ao privar de biotina \u00e1s ratas, comezaron con d\u00e9ficit de encimas celulares afectando inicialmente aos tecidos de r\u00e1pida reproduci\u00f3n ou mitose (pel, cabelos, c\u00e9lulas de recubrimento ax\u00f3nico).\nCarencia.\nPode ser deficitaria en individuos que reciben alimentaci\u00f3n parenteral total durante varios anos. Os s\u00edntomas provocan a deterioraci\u00f3n das funci\u00f3ns metab\u00f3licas descritas, eccema, dermatite seca e descamativa, palidez, n\u00e1useas, v\u00f3mitos, anorexia, gran fatiga e depresi\u00f3n.\nA carencia de biotina \u00e9 rara e poucas veces observada, xa que a mesma est\u00e1 amplamente distribu\u00edda na alimentaci\u00f3n e os requirimentos diarios m\u00ednimos son baixos, entre 200 e 300 \u03bcg por d\u00eda. Ademais crese que as bacterias intestinais ter\u00edan a propiedade de formar biotina ou de transformar metabolitos inactivos da biotina en biotina libre.\nA biotina at\u00f3pase amplamente distribu\u00edda nos alimentos, principalmente en ril, f\u00edgado, xema de ovo, fungos, alg\u00fans vexetais (coliflor, pataca) e froitas (pl\u00e1tano, uva, sand\u00eda e amorodos), cacahuete, fermento, leite, am\u00e9ndoas, noces, chicharros secos, peixe, polo e na xelea real.\nQue pasa coa clara do ovo e a avidina? S\u00f3 se atopa avidina activa na clara cr\u00faa do ovo xa que ao sometela a cocci\u00f3n neutral\u00edzase, non as\u00ed a biotina que soporta altas temperaturas sen modificaci\u00f3ns, polo cal comer ovos cocidos proporciona de biotina sen avidina, pero ao comelos crus non hai inxesta de biotina por inactivaci\u00f3n da mesma coa avidina.\nEntre outros s\u00edntomas, do d\u00e9ficit de biotina at\u00f3panse tam\u00e9n: colite, glosite atr\u00f3fica, anorexia e anemia leve. Todas, relacionadas coas c\u00e9lulas que requiren de r\u00e1pidas mitose.\nAs dietas baixas en colesterol e graxas tam\u00e9n son baixas en biotina.\nSobredosificaci\u00f3n.\nA flora intestinal \u00e9 capaz de sintetizar gran cantidade de biotina. A eliminaci\u00f3n fecal e urinaria, moito m\u00e1is elevada que a inxesta diet\u00e9tica, indica a magnitude de s\u00edntese por parte da microflora.\nA biotina non rexistra casos co\u00f1ecidos de sobredosificaci\u00f3n, xa que ao ser hidrosoluble, elim\u00ednase con facilidade por v\u00eda renal, en forma de biotina libre ou dous metabolitos inactivos Bis-norbiotina e biotina sulf\u00f3xido. Crese que as bacterias intestinais poder\u00edan xerar biotina ou que ter\u00edan capacidade de reciclar metabolitos inactivos a biotina libre (isto \u00faltimo ten un baixo nivel de evidencia cient\u00edfica).\nNalg\u00fan momento, indicouse para o crecemento do cabelo ou as u\u00f1as quebradizas, isto non ten suficiente nivel de evidencia cient\u00edfica, pero si emp\u00edrica."}
{"id": "55726", "revid": "18868", "url": "https://gl.wikipedia.org/wiki?curid=55726", "title": "Papoula", "text": "A papoula (Papaver rhoeas) \u00e9 unha planta herb\u00e1cea da familia das papaver\u00e1ceas, habitual nos campos cultivados con cereais, tam\u00e9n se atopa nas beiras das estradas e nas prader\u00edas. Tam\u00e9n recibe en galego o nome de mapoula.\nDescrici\u00f3n.\nA papoula \u00e9 unha planta anual de aparencia fr\u00e1xil, o talo \u00e9 moi fino e peludo, pouco ramificado, ao cortalo sae un xugo leitoso, como as outras durmideiras (\"Papaver somniferum\" etc).\nA s\u00faa floraci\u00f3n acontece na primavera e no ver\u00e1n, a s\u00faa flor \u00e9 de p\u00e9talos vermellos e zume leitoso.\nUsos.\nUtilizouse tradicionalmente para curar as afecci\u00f3ns do tracto respiratorio como a bronquite ou a tose. A infusi\u00f3n das s\u00faas follas tam\u00e9n se empregou como sedante suave. As s\u00faas sementes empr\u00e9ganse como condimento e tam\u00e9n se cultiva como planta ornamental.\nS\u00edmbolos e representaci\u00f3ns.\nA papoula, ademais do seu simbolismo na linguaxe das flores, inspirou pintores, poetas e escritores en varios pa\u00ecses e epoc\u00e0s. Enc\u00f3ntrase en her\u00e1ldica, nos selos postais.\n\"A papoula era m\u00e1xica\" \u00e9 un libro da escritora galega de narrativa infantil Concha Blanco."}
{"id": "55728", "revid": "889", "url": "https://gl.wikipedia.org/wiki?curid=55728", "title": "Mapoula", "text": ""}
{"id": "55731", "revid": "23204", "url": "https://gl.wikipedia.org/wiki?curid=55731", "title": "Batalla de Somosierra", "text": "Na batalla de Somosierra (30 de novembro de 1808) unha escasa forza militar espa\u00f1ola non puido impedir a captura de Madrid por parte de Napole\u00f3n Bonaparte. Tivo lugar no paso de Somosierra, na serra de Guadarrama, a uns 60\u00a0km ao norte de Madrid, durante a guerra da Independencia espa\u00f1ola. No seu transcurso ocorreu a famosa carga da cabalar\u00eda polaca conducida por Jan Kozietulski.\nSituaci\u00f3n anterior \u00e1 batalla.\nA fins de novembro de 1808, a esmagante superioridade das tropas francesas desbordara e destru\u00edra as d\u00faas \u00e1s do ex\u00e9rcito popular espa\u00f1ol. Para asegurar a reconquista de Espa\u00f1a, o mesmo Napole\u00f3n avanzou cara Madrid con 45.000 homes da s\u00faa Grande Arm\u00e9e.\nPara defender a capital, o xeneral Benito de San Juan congregou un ex\u00e9rcito de milicianos, reservistas e m\u00e1is soldados regulares de diversos rexementos, a\u00ednda non de todo recuperados de derrotas precedentes, at\u00e9 un total de 20.000 homes. Ante a necesidade de cubrir as inn\u00fameras v\u00edas de acceso \u00e1 cidade, San Juan veuse obrigado a dispersar os seus homes, xa ben inferiores en n\u00famero. Por orde s\u00faa, uns 9000 foron enviados ao oeste para gardar os pasos da serra de Guadarrama, mentres 3500 ocupaban unha posici\u00f3n avanzada en Sep\u00falveda, deixando tan s\u00f3 9000 homes e 16 can\u00f3ns nas alturas de Somosierra.\nO paso de Somosierra.\nA natureza do terreo e a tenacidade dos espa\u00f1ois obrou en favor destes en principio. Na tarde do 29 de novembro, a brigada apostada en Sep\u00falveda rexeitou un ataque franc\u00e9s, provocando graves perdas, para escapar da asfixiante superioridade num\u00e9rica dos franceses aproveitando a ca\u00edda da noite. Napole\u00f3n fixo avanzar a s\u00faa infanter\u00eda directamente cara o porto da monta\u00f1a, mentres destacamentos menores progresaban camufl\u00e1ndose polos flancos. Intercambiando salvas de mosquetes cos defensores, os franceses realizaron lentos pero sens\u00edbeis progresos cara os can\u00f3ns inimigos.\nAs cargas da cabaler\u00eda polaca.\nComo as forzas espa\u00f1olas non pod\u00edan ser doadamente atacados polos flancos coa infanter\u00eda, e dado que Naole\u00f3n estaba impaciente por acabar, deu orde \u00e1 s\u00faa brigada de cabaler\u00eda lixeira polaca para que cargase contra os espa\u00f1ois e as s\u00faas bater\u00edas de artiller\u00eda. Esta decisi\u00f3n, da que se pode discutir o seu car\u00e1cter desapiadado e imprudente, ten sido obxecto de amplas controversias hist\u00f3ricas.\nTan s\u00f3 alg\u00fans do xinetes puideron atinxir a \u00faltima bater\u00eda, que foi defendida polos espa\u00f1ois. Ent\u00f3n Napole\u00f3n escollendo a oportunidade que se lle oferec\u00eda, lanzou o resto dos escuadr\u00f3ns.\nA primeira carga foi conducida por Jan Kozietulski, pero perdeu a s\u00faa cabalgadura ao tomar a primeira bater\u00eda. Foi ent\u00f3n cando o tenente Andrzej Niegolewski, que estaba de reco\u00f1ecemento cos seus homes, se lles xuntou. A carga foi continuada so o mando de Dziewanowski, e cando este caeu do cabalo logo de ser tomada a terceira bater\u00eda, por Wincenty Krasi\u0144ski. A carga contra a \u00faltima bater\u00eda foi mandada por Niegolewski, que sobreviviu case de milagre, cando os espa\u00f1ois atacaron as pezas e as recobraron.\nA segunda carga foi conducida por Tomasz \u0141ubie\u0144ski, que tentou quedar con toda a gloria, intentando minimizar o papel do terceiro escuadr\u00f3n (mentres Niegolewski teimou en demostrar que fora el quen tomara os can\u00f3ns).\nResultados dos ataques da cabalar\u00eda.\nOs oficiais franceses intentaron quitar importancia \u00e1s cargas polacas, pretendendo que todo o \u00e9xito deb\u00eda ser atribu\u00eddo \u00e1 infanter\u00eda francesa do xeneral Fran\u00e7ois Ruffin. Mais o 13\u00ba bolet\u00edn da Grande Arm\u00e9e menciona o papel determinante dos xinetes polacos. Hai que subli\u00f1ar que a primeira carga foi capaz de librar as catro bater\u00edas (mesmo a\u00ednda que o \u00e9xito fose temporal e tendo en conta que a \u00faltima das bater\u00edas foi reconquistada con rapidez polos espa\u00f1ois), pois permitiu que a infanter\u00eda francesa progresase no seu ataque; a segunda carga retomou a \u00faltima bater\u00eda e provocou o repregamento multitudinario da milicia espa\u00f1ola de Andaluc\u00eda, o que provocou a derrota de todo o seu ex\u00e9rcito.\n\u00c9 de lembrar que os artilleiros espa\u00f1ois deron probas de valent\u00eda excepcional e preferiron morrer antes que abandonar as s\u00faas posici\u00f3ns. Mais ningunha das relaci\u00f3ns polacas menciona un eventual combate coa milicia espa\u00f1ola. Os milicianos deixaron as s\u00faas posici\u00f3ns ao veren o f\u00e1cil que parec\u00eda que os polacos tomasen as posici\u00f3ns artilleiras. Entre a n\u00e9boa non puideron apreciar que os polacos eran en realidade pouco numerosos.\nConsecuencias da batalla.\nO xeneral San Juan repregou o seu ex\u00e9rcito cara Madrid. As patrullas francesas de avanzada alcanzaron os arredores da capital o 1 de decembro. San Juan tentou, sen convici\u00f3n, defender a capital. O 4 de decembro, un bombardeo de artillar\u00eda, devastador, deixou a defensa espa\u00f1ola malparada. San Juan capitulou cos seus 2500 soldados regulares, mentres que os 20.000 civ\u00eds enrolados so as s\u00faas bandeiras se dispersaron. Os franceses entraban en Madrid por segunda vez no mesmo ano."}
{"id": "55734", "revid": "1131", "url": "https://gl.wikipedia.org/wiki?curid=55734", "title": "Sopa", "text": "A sopa \u00e9 un prato alimentario de base l\u00edquida ou pastosa que constit\u00fae un elemento fundamental da gastronom\u00eda.\nA sopa \u00e9 un prato m\u00e1is elaborado co caldo, e est\u00e1 destinada a inxerirse coa culler. No proceso de elaboraci\u00f3n da sopa, vanse engandindo os diferentes ingredientes ao caldo orixinal. Segundo os ingredientes que se lle boten, as propiedades nutricionais e as s\u00faas caracter\u00edsticas ser\u00e1n diferentes. Dependendo destes ingredientes p\u00f3dense atopar diversos tipos de sopas: sopa de peixe, sopa de esp\u00e1rragos, sopa de cebolas etc. Algunhas destas sopas poden ter como ingrediente com\u00fan o pan, o cal se engade no momento do consumo, xeralmente en anacos ou rabandas. Existen tam\u00e9n outros ingredientes especialmente indicados para este tipo de prato, por exemplo os fideos, as estreli\u00f1as ou as letras, todos eles feitos con pasta de fari\u00f1a e ovo. En xeral, calquera alimento propenso a ser cocido pode ser empregado para a sopa, como o polo, o porco, a vaca, o marisco, o peixe e o xam\u00f3n. Outros ingredientes que se adoitan empregar nas sopas son o sal, o perexil e o ovo duro picado.\nTam\u00e9n existe unha variedade comercial de sopa deshidratada, normalmente obtida por liofilizaci\u00f3n, con todos os seus ingredientes, que pode empregarse para elaborar este alimento dun xeito r\u00e1pido e doado.\nTipos de sopas.\nEntre as distintas clases de sopas p\u00f3dense distinguir pola temperatura \u00e1 que se serven: distingu\u00edndose entre sopas fr\u00edas e quentes.\nOutras sopas.\nAs coci\u00f1as do Sueste Asi\u00e1tico e as coci\u00f1as asi\u00e1ticas empregan unha gran variedade de sopas de fideos con diferentes tipos de caldos de peixe e mariscos, na que empregan diferentes tipos de fideos segundo os pa\u00edses, sendo un elemento diferenciador da coci\u00f1a de occidente fronte \u00e1 coci\u00f1a de oriente."}
{"id": "55737", "revid": "5863", "url": "https://gl.wikipedia.org/wiki?curid=55737", "title": "Marisco", "text": "O marisco incl\u00fae unha ampla variedade de crust\u00e1ceos, moluscos e equinodermos especialmente valorados para o seu consumo. Non se trata, realmente, dun concepto biol\u00f3xico sen\u00f3n gastron\u00f3mico, e carece de calquera validez na taxonom\u00eda.\nComposici\u00f3n e valor nutritivo.\nNumerosos castros situados na beiramar conte\u00f1en uns dep\u00f3sitos chamados \"cuncheiros\" por conteren restos de cunchas de moluscos e crust\u00e1ceos, o que reflicte que os seus poboadores consum\u00edan estes animais xa na Idade de Ferro.\nPor\u00e9n, os mariscos non tiveron o reco\u00f1ecemento de calidade do que agora gozan ata moi recentemente, estando hoxe en d\u00eda claramente vinculados coa coci\u00f1a de maior categor\u00eda. Non cabe d\u00fabida que, actualmente, comer marisco \u00e9 un signo externo de riqueza admitido por todos.\nA \"composici\u00f3n nutritiva\" do marisco \u00e9 moi variable, como non pod\u00eda ser menos nun grupo tan diverso de animais. Basicamente, o principal compo\u00f1ente \u00e9 a auga, cun 75-80 % da porci\u00f3n comestible. As prote\u00ednas oscilan entre un 15 % e un 18 %, no caso dos crust\u00e1ceos (entre os que destaca a centola, na que chegan ao 20 %) ou ao redor do 10 % nos moluscos (coa excepci\u00f3n da vieira, cun 19 %). Por outra banda, estas prote\u00ednas son de alto valor biol\u00f3xico, a\u00ednda que menos dixeribles que no caso dos peixes ao seren estes m\u00e1is ricos en col\u00e1xeno.\nC\u00f3mpre advertir que os mariscos, especialmente as vieiras, as ostras e os cangrexos, son ricos en purinas que, no noso organismo, se transforman en \u00e1cido \u00farico, polo que o consumo destes animais est\u00e1 contraindicado en caso de doentes con gota.\nOs mariscos son relativamente pobres en graxa e pos\u00faen niveis moi baixos de gl\u00edcidos. Canto \u00e1s graxas, os crust\u00e1ceos pos\u00faen entre o 1 e o 5 % (destacando tam\u00e9n a centola) e os moluscos entre 0,5 a 2 % (destacando o mexill\u00f3n), polo que a s\u00faa contribuci\u00f3n enerx\u00e9tica \u00e9 reducida: por 100 g de vianda (carne sen cuncha), oscila desde 66 kcal no caso do percebe ata 127 kcal na centola, e desde 47 kcal a ameixa ata 84 kcal a vieira. En calquera caso, a cifra de calor\u00edas que achegan \u00e1 dieta depender\u00e1 sempre da forma na que se coci\u00f1en.\nA pesar da sona que te\u00f1en de contribu\u00edr ao aumento do colesterol en sangue non representan realmente un problema pola maior concentraci\u00f3n en \u00e1cidos graxos insaturados.\nTam\u00e9n achegan cantidades apreciables de vitaminas, sobre todo do grupo B e, no caso do mexill\u00f3n, A e D; e minerais, entre os que destacan o iodo e o fl\u00faor. Alg\u00fans moluscos, como as ameixas, son especialmente ricos en calcio.\nCrust\u00e1ceos.\nForman o grupo m\u00e1is identificado como mariscos. Para reco\u00f1ecer as diferentes especies de crust\u00e1ceos galegos de interese comercial pode seguirse a seguinte clave dicot\u00f3mica.\nNota: Por ser inconfundible, o percebe non entra nesta clave.\nMoluscos.\nSe ben resulta habitual inclu\u00edr entre os mariscos algunhas especies de moluscos de renome indiscutible (ostras, vieiras, ameixas) non o \u00e9 tanto cos outros moluscos m\u00e1is com\u00fans e menos apreciados (mexill\u00f3n, berberecho etc.), que alg\u00fans mercados ou autores tam\u00e9n os incl\u00faen. Os moluscos gaster\u00f3podos (caracol, lapas, peneira) non se consideran, normalmente, como marisco, pero si o caramuxo; tampouco adoitan inclu\u00edse os moluscos cefal\u00f3podos (polbo ou lura), a\u00ednda que alg\u00fans tam\u00e9n os incl\u00faen."}
{"id": "55738", "revid": "5863", "url": "https://gl.wikipedia.org/wiki?curid=55738", "title": "Illas dispersas do Oc\u00e9ano \u00cdndico", "text": "As Illas Dispersas do Oc\u00e9ano \u00cdndico son unhas illas coralinas baixo a soberan\u00eda francesa situadas no Oc\u00e9ano \u00cdndico:\nXeograf\u00eda.\nEstas illas permanecen normalmente deshabitadas logo de que se automatizasen as instalaci\u00f3ns meteorol\u00f3xicas; a excepci\u00f3n \u00e9 a Tromelin, onde adicionalmente existe unha guarnici\u00f3n militar francesa de aproximadamente quince soldados, cuxa misi\u00f3n \u00e9 reforzar a soberan\u00eda francesa da rexi\u00f3n.\nAs illas son consideradas reservas naturais.\nNa canle de Mozambique, habitadas.\nAo sur da canle: \nNa parte m\u00e1is estreita da canle, aproximadamente a un terzo do cami\u00f1o entre Madagascar e Mozambique : \nAo nord\u00e9s do arquip\u00e9lago das Comores e de Mayotte : \nHistoria.\nAs Illas Dispersas foron administradas polo prefecto de Reuni\u00f3n ata o 3 de xaneiro de 2005. Logo de devandita data, son responsabilidade do prefecto que exerce de administrador xeral dos Territorios Austrais Franceses."}
{"id": "55739", "revid": "98629", "url": "https://gl.wikipedia.org/wiki?curid=55739", "title": "Illa de Jersey", "text": " \nA Illa de Jersey forma parte do arquip\u00e9lago das Illas da Canle, \u00e9 unha bail\u00eda (\"bailiwick\" en ingl\u00e9s) ou pequeno territorio brit\u00e1nico na Canle da Mancha. Ten unha poboaci\u00f3n de 84.082 persoas e a capital \u00e9 Saint Helier. No ano 933, a illa foi tomada polo Ducado de Normand\u00eda no norte de Francia. Cando en 1066 os normandos invadiron Inglaterra, Normand\u00eda e Inglaterra foron unidas baixo unha monarqu\u00eda. Durante a idade media, Inglaterra perdeu moitas das s\u00faas posesi\u00f3ns feudais no continente europeo pero conservou os seus illas na Canle da Mancha, inclu\u00edndo Jersey.\nComo a Guernsey e as outras illas da Canle da Mancha, a econom\u00eda de Jersey bas\u00e9ase nos servizos financeiros, o turismo e a agricultura. Nos Estados Unidos de Am\u00e9rica, o estado de Nova Jersey tomou o seu nome da illa de Jersey.\nComo nas demais illas da Canle da Mancha a poboaci\u00f3n nativa ten como lingua nai o franc\u00e9s, m\u00e1is exactamente un subdialecto do dialecto normando; deste xeito a poboaci\u00f3n nativa adoita chamar \u00e1 s\u00faa illa: \"J\u00e8rriais\" (pronuncia aproximada: \"\"yeri\u00e9\").\nPol\u00edtica e goberno de Jersey.\nA lexislatura elixida da illa ch\u00e1mase \"Os Estados de Jersey\". Hai dous partidos organizados, a Alianza Democr\u00e1tica de Jersey (\"Jersey Democratic Alliance\") e o Partido do Centro (Jersey) (\"Centre Party of Jersey\"); pero agora todos os deputados dos Estados de Jersey son independentes.\nO xefe de goberno \u00e9 un administrador electo chamado Bailiff, e o xefe de estado \u00e9 o Tenente Gobernador, que \u00e9 designado por a Ra\u00ed\u00f1a. O actual Tenente Gobernador \u00e9 tenente xeneral Andrew Ridgway. Tam\u00e9n hai un Xefe Ministro (\"Chief Minister\"), agora Frank Harrison Walker. Legalmente Jersey non forma parte integral do Reino Unido. Tradicionalmente a Ra\u00ed\u00f1a utiliza o t\u00edtulo de Duque de Normand\u00eda en Jersey.\nJersey est\u00e1 dividido en \"parishes\"\" (parroquias); cada \"parish\" ten un condestable (ingl\u00e9s \"constable\", franc\u00e9s \"conn\u00e9table\"), elixido polos habitantes.\nXeograf\u00eda.\nJersey \u00e9 unha illa que mide 119\u00b46 km\u00b2(ou 66.436 verg\u00e9es), inclu\u00edndo as Terras ga\u00f1adas ao mar e a zona intermareal. At\u00f3pase na Canle inglesa, a uns 22 km. da Pen\u00ednsula de Cotentin en Normand\u00eda, Francia, e preto de 161 km. ao sur de Gran Breta\u00f1a. \u00c9 a maior e m\u00e1is meridional das illas da Canle e parte das illas brit\u00e1nicas, cunha elevaci\u00f3n terrestre m\u00e1xima de 143\u00a0m por riba. nivel do mar.\nCerca do 24% da illa est\u00e1 constru\u00edda. O 52% da superficie est\u00e1 dedicada ao cultivo e ao redor do 18% \u00e9 medio natural..At\u00f3pase dentro do -2\u00b0 O de lonxitude e a latitude 49\u00b0 N. Ten un litoral de 70 km. de lonxitude e unha superficie total de 119.6 km\u00b2. Mide aproximadamente de oeste a leste e de norte a sur, o que lle d\u00e1 o nome cari\u00f1oso entre os veci\u00f1os de \"nove por cinco\".\nA illa est\u00e1 dividida en doce parroquias; o m\u00e1is grande \u00e9 St Ouen e a m\u00e1is pequena \u00e9 St Clement. A illa caracter\u00edzase por unha serie de vales que xeralmente corren de norte a sur, como Waterworks Valley, Grands Vaux, Mont les Vaux, a\u00ednda que alg\u00fans discorren noutras direcci\u00f3ns, como Le Mourier Valley. O punto m\u00e1is alto da illa \u00e9 Les Platons con 136 m..\nHai varios grupos de illas m\u00e1is pequenos que forman parte da Bail\u00eda de Jersey, como Les Minquiers e Les \u00c9crehous, pero a diferenza das illas m\u00e1is pequenas da Bail\u00eda de Guernsey, ningunha destas est\u00e1 habitada permanentemente."}
{"id": "55740", "revid": "98629", "url": "https://gl.wikipedia.org/wiki?curid=55740", "title": "Ambrosio de Mil\u00e1n", "text": "Ambrosio de Mil\u00e1n, nado en Tr\u00e9veris no 340 e finado en 397, foi un dos Pais da Igrexa occidental. Persoeiro de enorme influencia moral e autor esencial dos primeiros s\u00e9culos do cristianismo. Marcou para sempre as relaci\u00f3ns entre poder imperial e autoridade eclesial.\nBispo s\u00fapeto.\nFillo do prefecto da Galia. Poeta, orador e avogado. O emperador Valentiniano nomeouno gobernador do norte de Italia. En Mil\u00e1n era bispo un seguidor do arianismo: Auxencio. \u00c1 s\u00faa morte xurdiu un tenso conflito entre os arianos e os fieis \u00e1 fe do Concilio de Nicea. Co fin de calmar os \u00e1nimos Ambrosio persoouse na igrexa onde se \u00eda elixir ao novo prelado. Al\u00ed dirixiu unha exhortaci\u00f3n \u00e1 paz que provocou o entusiasmo un\u00e1nime dos que o escoitaban. A multitude unanimemente proclamouno a el bispo sorpresivamente e pese \u00e1s s\u00faas resistencias. De feito, non estaba sequera bautizado. Desconcertado pola aclamaci\u00f3n, Ambrosio tratou de fuxir de Mil\u00e1n. Pero o propio Valentiniano impulsouno a aceptar, alegando que estaba moi compracido de ter nomeado un gobernador digno de ser bispo. Finalmente, xa que logo, aceptou, recibindo o bautismo e a consagraci\u00f3n episcopal o 7 de decembro do ano 374.\nPastor e predicador.\nEnt\u00f3n repartiu os seus bens aos pobres e cedeu \u00e1 Igrexa cat\u00f3lica \u00e1s s\u00faas terras. Encargou ao seu irm\u00e1n S\u00e1tiro a administraci\u00f3n da diocese para dedicarse de cheo a labores pastorais e para centrarse no estudo da Biblia e de autores como Or\u00edxenes e San Basilio o Grande. Viv\u00eda de xeito frugal e calquera fiel pod\u00eda entrevistarse con el. Un deles ser\u00e1 o dubitativo Santo Agosti\u00f1o de Hipona a quen marcar\u00eda fondamente.\nAmbrosio predicaba de maneira que impactaba no auditorio, ata o punto de que as nais imped\u00edan que as fillas acudisen a escoitalo por medo a que optaran pola virxindade. Tal era a alarma que chegou a acus\u00e1rselle da despoboar Mil\u00e1n. El alegaba que non se pod\u00eda citar un caso na s\u00faa diocese de home que quixera casar que non atopara unha rapaza disposta e insist\u00eda que o perigo para a poboaci\u00f3n era a guerra e a insolidariedade cos pobres. Para el a estima pola virxindade acrec\u00eda o valor do vida en parella.\nNaquel ent\u00f3n os godos fixeran estragos en diversas partes do Imperio. Ambrosio recadou di\u00f1eiro para rescatar aos cativos e prisioneiros chegando a fundir o ouro dos vasos sagrados da Igrexa. O arianos critic\u00e1ronlle esta medida descualific\u00e1ndoa como sacrilexio \"Se a Igrexa ten ouro non \u00e9 para atesouralo sen\u00f3n para empregalo a prol dos necesitados\", retrucou Ambrosio.\nConsecuencia da s\u00faa preocupaci\u00f3n polos enfermos, doentes e marxinados foi a creaci\u00f3n de hospitais e albergues que promoveu\nRelaci\u00f3ns co poder imperial.\nTras o asasinato do Graciano, Ambrosio atendeu os rogos, especialmente de Xustina, a nai emperatriz, para negociar co usurpador Magno M\u00e1ximo conseguindo deste que non atacase a Valentiniano II.\nA nai emperatriz e influentes persoeiros da Corte imperial quixeron entregar determinados templos da Igrexa aos arianos, pero Ambrosio op\u00faxose con firmeza. O propio emperador decidiu obrigarlle \u00e1 cesi\u00f3n pola forza das armas o que soliviantou ao pobo e mesmo a unha parte das tropas dispostas a defender a causa de Ambrosio, chegando a secuestrarse a un sacerdote ariano. Ambrosio interveu para calmar \u00e1 multitude e esixiu a liberaci\u00f3n do sacerdote ariano; non cedeu os templos, pero non oficiou neles para non provocar aos adversarios.\nA resistencia a entregar os templos aos arianos exacerbou a decisi\u00f3n do emperador e a s\u00faa nai. Aquel decretou a pena de desterro e anunciou duras represalias para os que se negaban \u00e1 cesi\u00f3n en beneficio dos arianos. O pobo cristi\u00e1 temoroso reclu\u00eduse co seu bispo na bas\u00edlica onde foi cercado polas tropas imperiais. Ambrosio aproveitou para aprenderlles himnos e c\u00e1nticos que el mesmo compuxera (o canto ambrosiano \u00e9 un precedente do canto gregoriano). Nesa reclusi\u00f3n proclamou \u00e1 multitude algo que marcar\u00eda a mentalidade relixiosa da pr\u00f3xima a chegar Idade Media: \"O emperador est\u00e1 na Igrexa, pero non sobre a Igrexa.\"\nEstas tensi\u00f3ns esva\u00edronse cando o propio emperador volveu a acudir a Ambrosio para deter a M\u00e1ximo que novamente ameazaba con derrocalo dende as Galias. Esquecendo os recentes aldraxes e disputas, Ambrosio decidiu colaborar. Acudiu a Tr\u00e9veris onda M\u00e1ximo e acusoulle sen temor de deslealdade pola invasi\u00f3n que planeaba. M\u00e1ximo present\u00e1base como un campi\u00f3n da causa cat\u00f3lica e contaba co apoio dos prelados de Tr\u00e9veris, pero Ambrosio non se deixou dobregar no seu xu\u00edzo e mesmo se negou a manter a comu\u00f1\u00f3n con aqueles prelados por teren participado na execuci\u00f3n de Prisciliano que Ambrosio desaprobaba.\nM\u00e1ximo invadiu Italia, o emperador fuxiu, mentres Ambrosio p\u00fa\u00f1ase \u00e1 fronte do seu pobo en Mil\u00e1n sen reco\u00f1ecer a lexitimidade do usurpador. Ser\u00e1 Teodosio I, o emperador de Oriente, quen derrotar\u00e1 a M\u00e1ximo e restablecer\u00eda ao emperador de occidente Valentiniano, exhort\u00e1ndolle a que abandonase o arianismo. En realidade, era Teodosio o novo amo da totalidade do Imperio.\nNo ano 390, chegou a noticia da matanza ordenada por Teodosio en Tesal\u00f3nica. O Gobernador Buterico ordenara encarcerar ao auriga por seducir a unha serventa. O pobo que quer\u00eda velo correr no circo alporizouse e matou a varios oficiais e ao propio Buterico. Teodosio ordenou unha dura represalia que custou a vida dunhas 7000 persoas. Ambrosio, indignado, escribiu ao emperador: \"Os sucesos de Tesal\u00f3nica non te\u00f1en precedente. Sodes humano e caestes na tentaci\u00f3n. Acons\u00e9llovos, pr\u00e9govos e supl\u00edcovos que fagades penitencia. Vos, que tantas veces vos mostrastes misericordioso perdoando aos culpables, mandastes matar a moitos inocentes. Escr\u00edbovos isto da propia man\". Teodosio era consciente que a autoridade moral do bispo entre o pobo far\u00eda que este non reco\u00f1ecese o seu poder de emperador se non se somet\u00eda a facer p\u00fablica penitencia. Ambrosio non fac\u00eda distinci\u00f3n de persoas e pod\u00eda excomungar ao emperador polos seus crimes de non amosar este a todos o seu arrepentimento. Cousa que fixo con toda humildade ata recobrar o favor do bispo e dos fieis. Era a primeira vez que un Emperador somet\u00edase \u00e1 instancia moral da Igrexa para non ver menoscabada a s\u00faa lexitimidade.\nEsta supeditaci\u00f3n do Emperador manifestouse tam\u00e9n no culto. A diferenza do que acontec\u00eda en Constantinopla onde Teodosio ocupaba un lugar relevante no presbiterio, Ambrosio esix\u00eda ao emperador que se sentase cos demais.\nInfluencia.\nAmbrosio foi un predicador agudo e vivo, moitas das s\u00faas obras son en realidade recompilaci\u00f3n dos seus serm\u00f3ns. Nelas describiu con solemnidade a dignidade conferida polo Creador ao ser humano (\"obra mestra de Deus, cumio do universo e beleza suprema de todo ser creado\"), sa\u00edu en defensa dos pobres como imaxes de Cristo, proclamou o valor da xustiza, a necesidade do perd\u00f3n divino que lava as culpas e a prevalencia do amor como s\u00edntese e cume da moral cristi\u00e1. Para el a esmola non era mera compaix\u00f3n sen\u00f3n restituci\u00f3n do previamente roubado ao pobre por aqueles que viv\u00edan na abundancia. Exhortaba \u00e1 misericordia e a mansedume, virtudes das que foi exemplo, a\u00ednda que hoxe hai quen ve criticamente a s\u00faa intolerancia fronte aos privilexios reclamados polos partidarios do paganismo, a s\u00faa parcialidade a prol dos bispos cristi\u00e1ns nos seus conflitos cos xudeus e a s\u00faa actitude desafiante, a\u00ednda que sempre pac\u00edfica, fronte \u00e1s autoridades imperiais arianas na defensa da comunidade eclesial fiel ao Concilio de Nicea.\nCo\u00f1ec\u00eda a fondo a Cicer\u00f3n e a Plotino, e puxo o pensamento cristi\u00e1n na altura dos pensadores cl\u00e1sicos latinos acollendo aqueles aspectos que eran compatibles coa fe da Igrexa. Na s\u00faas obras dedicadas a Graciano \"De Fide ad Gratianum\" e \"De Spiritu Santo ad Gratianum Augustum\" pretende ilustrar ao emperador fronte aos que consideraba como erros do arianismo."}
{"id": "55742", "revid": "1131", "url": "https://gl.wikipedia.org/wiki?curid=55742", "title": "John Moore", "text": "John Moore, nado en Glasgow o 13 de novembro de 1761 e finado na Coru\u00f1a o 16 de xaneiro de 1809, foi un militar e xeneral brit\u00e1nico que faleceu na batalla de Elvi\u00f1a loitando contra o ex\u00e9rcito franc\u00e9s do mariscal Soult durante a guerra peninsular.\nTraxectoria.\nPrimeiros anos.\nNaceu na cidade escocesa de Glasgow e era fillo de John Moore, m\u00e9dico e escritor. Acudiu \u00e1 Glasgow High School, mais xa a idade de 11 anos acompa\u00f1ou a seu pai e o duque de Hamilton nun percorrido amplo por Francia, Italia e Alema\u00f1a, o que inclu\u00edu unha estad\u00eda de dous anos en Xenebra, onde proseguiu a s\u00faa educaci\u00f3n.\nCarreira militar e pol\u00edtica.\nIngresou no ex\u00e9rcito brit\u00e1nico en 1776, como alf\u00e9rez do 51\u00ba de Infanter\u00eda, ent\u00f3n con base na illa de Menorca, que pertenc\u00eda ao Reino Unido. O seu bautismo de fogo foi en 1778 durante a guerra de Independencia dos Estados Unidos, como tenente do 82\u00ba rexemento, baixo mando de Douglas Hamilton, oitavo duque de Hamilton. En 1783 volveu \u00e1 Gran Breta\u00f1a e ao ano seguinte foi elixido como membro do Parlamento pola circunscrici\u00f3n escocesa de Lanark, Selkirk, Peebles e Linlithgow, posto que mantivo at\u00e9 1790.\nEn 1787 foi ascendido a maior, servindo no 60\u00ba rexemento brevemente, antes de retornar ao 51\u00ba. En 1791 a s\u00faa unidade foi asignada ao Mediterr\u00e1neo, participando en campa\u00f1as en C\u00f3rsega, onde foi ferido en Calvi. Foille dada unha coronelar\u00eda e pasou a ser axudante-xeneral do xeneral \"sir\" Charles Stuart. Unha disputa entre Moore e o novo vicerrei brit\u00e1nico de C\u00f3rsega, levou a que pasase \u00e1s Indias Occidentais, so mando de \"sir\" Ralph Abercromby.\nEn Irlanda.\nEn 1798 foi ascendido a maior-xeneral, servindo na represi\u00f3n contra a rebeli\u00f3n irlandesa de 1798. A s\u00faa persoal intervenci\u00f3n quedou acreditada ao cambiar o curso da batalla de Foulksmills, o 20 de xu\u00f1o, e recuperar o control sobre a localidade de Wexford antes de que o fixera o desapiadado xeneral Lake, o que posibelmente salvou o lugar de ser saqueado. A\u00ednda que a revolta foi esmagada con grande brutalidade, Moore destacou entre os m\u00e1is do resto de mandos pola s\u00faa humanidade e por negarse a cometer atrocidades.\nComo instrutor militar.\nEn 1799 mandou unha brigada na expedici\u00f3n a cidade neerlandesa de Egmont op Zee, sendo as s\u00faas tropas derrotadas e el mesmo ferido gravemente. Recuperouse e mandou o rexemento 52\u00ba durante as campa\u00f1as de Exipto.\nVolveu a Inglaterra en 1803, para mandar unha brigada no cuartel de Shorncliffe, cerca de Folkestone, onde estabeleceu un r\u00e9xime de instruci\u00f3n militar innovador que deu lugar aos primeiros rexementos permanentes de infanter\u00eda lixeira brit\u00e1nicos. Adquiriu sona coma un excepcional l\u00edder e instrutor de homes. C\u00f3ntase que cando se estaban a constru\u00edr novas edificaci\u00f3ns no cuartel e o arquitecto lle preguntou onde deber\u00edan ir os carreiros, Moore contestou que esperase alg\u00fans meses para ver por onde cami\u00f1aban os homes, e que daquela puxese os carreiros. \"Sir\" Arthur Bryant escribiu que a contribuci\u00f3n de Moore non se deb\u00eda s\u00f3 a que lograse instru\u00edr unha infanter\u00eda lixeira sen igual, sen\u00f3n porque cr\u00eda que \"o soldado perfecto s\u00f3 pode ser feito evocando todo aquilo m\u00e1is excelente do home, f\u00edsica, mental e espiritualmente\" (\"the perfect soldier can only be made by evoking all that is finest in man - physical, mental and spiritual\").\nA guerra contra Francia.\nCando estivo claro que Napole\u00f3n estaba a planear a invasi\u00f3n de Gran Breta\u00f1a, Moore foi posto ao mando da defensa da costa dende Dover a Dungeness. A iniciativa s\u00faa foi constru\u00edda a Torre Martello (\"Martello Tower\"), que complementaba a xa existente Shorncliffe Redoubt, seguindo un modelo que chamara a s\u00faa atenci\u00f3n en C\u00f3rsega, onde a de Punta Mortella oferecera unha resolta resistencia contra as forzas navais e terrestres brit\u00e1nicas. Iniciou tam\u00e9n o corte do Canal Real Militar en Kent e en Sussex, e recrutou arredor de 340.000 voluntarios para unha milicia que deber\u00eda protexer as li\u00f1as do South Downs, en caso de que forzas invasoras rachasen as defensas do ex\u00e9rcito regular. En 1804 Moore foi ennobrecido e ascendido a tenente xeneral. En 1806 volveu ao servizo activo no Mediterr\u00e1neo, e logo, en 1808, foi enviado ao B\u00e1ltico, para axudar os suecos. Desacordos co rei Gustavo IV de Suecia, fixeron que o enviasen para o Reino Unido, desde onde foi destinado para Portugal.\nNa guerra da Independencia espa\u00f1ola.\nMoore colleu o mando das forzas brit\u00e1nicas na Pen\u00ednsula Ib\u00e9rica, seguindo a chamada de Burrard, Dalrymple e Wellesley, que participaran na Convenci\u00f3n de Sintra. Cando Napole\u00f3n chegou a Espa\u00f1a con 200.000 homes, Moore atraeu os franceses cara ao norte, mentres se retiraba para embarcar as s\u00faas tropas nos portos da Coru\u00f1a ou Vigo. As tropas de Moore retrocederon penosamente cara a Galiza, alcanzando a cidade da Coru\u00f1a, onde Moore estabeleceu as s\u00faas posici\u00f3ns defensivas nos outeiros que arrodean a cidade, sendo grave e fatalmente ferido na batalla. Permaneceu consciente, e gardando a compostura, durante varias horas antes de expirar. Entre as s\u00faas \u00faltimas palabras dixo: \"Mi\u00f1as lembranzas \u00e1 s\u00faa irm\u00e1, Stanhope\" (\"Remember me to your sister, Stanhope\"), refer\u00edndose \u00e1 s\u00faa amiga \"lady\" Hester Stanhope. Foi soterrado nas murallas da cidade, ao lado do porto. O seu funeral \u00e9 conmemorado nun famoso poema de Charles Wolfe (1791-1823) \"The Burial of Sir John Moore after Corunna\".\nCando os franceses entraron na cidade, mandados polo mariscal Soult, ergueuse un monumento sobre a s\u00faa sepultura, que foi reconstru\u00eddo e arranxado de xeito permanente en 1811. Anos despois, a poeta galega Rosal\u00eda de Castro, dedicoulle un sentido poema en galego titulado \"Na tomba do xeneral sir John Moore\".\nOutros datos.\nNa s\u00faa cidade natal, Glasgow, \u00e9 conmemorado por unha estatua en George Square. En Inglaterra conta cunha estatua ecuestre en Shorncliffe e un monumento na Catedral de San Paulo de Londres.\nMoore era mas\u00f3n, membro da loxa escocesa Renfrew County Kilwinning No. 11, de Paisley."}
{"id": "55743", "revid": "889", "url": "https://gl.wikipedia.org/wiki?curid=55743", "title": "Isla de Jersey", "text": ""}
{"id": "55744", "revid": "889", "url": "https://gl.wikipedia.org/wiki?curid=55744", "title": "Jersey", "text": ""}
{"id": "55745", "revid": "132", "url": "https://gl.wikipedia.org/wiki?curid=55745", "title": "Sir John Moore", "text": ""}
{"id": "55747", "revid": "22570", "url": "https://gl.wikipedia.org/wiki?curid=55747", "title": "Convenci\u00f3n de Sintra", "text": "A Convenci\u00f3n de Sintra, foi un acordo entre Gran Breta\u00f1a e Francia, asinado no Palacio de Queluz, preto de Lisboa, a 30 de agosto de 1808, que pechou a primeira invasi\u00f3n francesa de Portugal, no contexto da chamada Guerra Peninsular. Pola beira brit\u00e1nica foi o negociador o xeneral Hew Whiteford Dalrymple.\nLogo da derrota das tropas napole\u00f3nicas na batalla de Roli\u00e7a (17 de agosto) e na batalla do Vimeiro (21 de agosto), o xeral Junot propuxo aos ingleses un armisticio. Despois das negociaci\u00f3ns efectuadas en Sintra, chegouse \u00e1 formulaci\u00f3n final do documento, polo cal se permit\u00eda a retirada das tropas francesas (uns 26.000 homes), embarcadas en navios ingleses, trasportando as s\u00faas armas, bagaxes e o produto dos saqueos realizados en Portugal.\nO acordo traduc\u00eduse en beneficios mutuos: Junot, carecendo de li\u00f1as de comunicaci\u00f3n fi\u00e1beis con Francia, retiraba as s\u00faas tropas sen maiores perdas. Os ingleses obti\u00f1an o control da capital, Lisboa, e da temida li\u00f1a de defensa da barra do r\u00edo Texo, sen necesidade de combate.\nOs portugueses foron mantidos \u00e1 marxe das negociaci\u00f3ns, o que provocou un esc\u00e1ndalo polo que consideraban permisividade brit\u00e1nica coa pillaxe francesa.\nCo acordo, os franceses ga\u00f1aron tempo e volver\u00edan a invadir Portugal tan s\u00f3 un ano m\u00e1is tarde."}
{"id": "55749", "revid": "89787", "url": "https://gl.wikipedia.org/wiki?curid=55749", "title": "Historia de Moscova", "text": "Moscova \u00e9 a capital da Federaci\u00f3n Rusa.\nKremlingrado.\nInicios.\nTodo semella indicar que antes do ano 1100 exist\u00eda xa unha pequena fortaleza eslava (1,5Ha) na confluencia do r\u00edo Neglinnaia no Moscova, dominando o seu val dende o outeiro Borovitsky , nas inmediaci\u00f3ns da cal se asentou unha aldea. Ese era o conxunto que mencionan as cr\u00f3nicas por primeira vez coma Moscova no 1147 . O pr\u00edncipe de Suzdal Yuri Dolgoruky o envolve cunha muralla de madeira, terrapl\u00e9ns de terra e foxo no desprotexido lado leste en 1156 dando inicio a historia da cidade co primeiro Kremlin (de \"krem\", troncos de con\u00edfera empregados no muro). Eran pouco m\u00e1is de tres hect\u00e1reas cun per\u00edmetro de 700m que se estend\u00eda sobre o val do r\u00edo Neglinnaia (entre as portas Borovitskaya e Troitskaya do Kremlin actual) e cun van que o salvaba . Poida que cedo se establecera ao leste, na beira do Moscova, un primeiro asentamento de comerciantes, o chamado \"Zaradye Posad\", berce da futura \"Kitai Gorod\".\nO s\u00e9culo XIII \u00e9 o da inseguridade e a destruci\u00f3n case absoluta polas invasi\u00f3ns mongois (1237-1240, e de novo en 1290). A cidade por\u00e9n reponse con sorprendente vitalidade. Daniil Alexandrovich conv\u00e9rtese no primeiro pr\u00edncipe de Moscovia, vasalo dos mongois, constru\u00edndo para o caso (1290-1300) unha primitiva residencia palaciana no outeiro Borovitsky e dous mosteiros f\u00f3ra do Kremlin.\nCapital de Moscovia.\nPero foi co seu fillo e sucesor Iv\u00e1n Kalita cando Moscova colleu pulo de capital: al\u00ed trasladou tam\u00e9n a sede do principado de Vladimir e a s\u00e9 metropolitana da Igrexa Rusa. Ampliou o pazo e comezou \u00f3 seu car\u00f3n polo leste a construci\u00f3n en pedra da Catedral da Asunci\u00f3n (1326) e a igrexa de San Miguel Arcanxo (1333) entre outras. Asemade, erixiu unha nova e gran fortaleza (1339-40, troncos de 70\u00a0cm de di\u00e1metro) .\nA fortaleza ardeu en 1365 e Dmitri Donskoi decidiu levantar unha en pedra que se rematou en 1367 aparecendo as\u00ed o chamado \"Kremlin Branco\" pola s\u00faa cor . A m\u00e1is dun Gran Pazo agrandando os anteriores, mandou constru\u00edr dez igrexas en pedra .\nTerceira Roma.\nEn 1453 ten lugar a ca\u00edda de Constantinopla, s\u00e9 da Igrexa Ortodoxa; en 1462 ascende o poder do principado de Moscovia Iv\u00e1n III o Grande, quen o converte no dominante da rexi\u00f3n logrando emancipalo da tutela mongol. Procl\u00e1mase Gran Duque de todas as Rusias e pretende que a s\u00faa capital Moscova sexa a terceira Roma. Comeza un vasto programa construtivo para o que manda chamar a renomeados arquitectos italianos. As\u00ed, entre 1475 e 1479 lev\u00e1ntase unha nova e magn\u00edfica Catedral da Asunci\u00f3n no lugar da vella do s\u00e9culo XIV, xa arruinada. En sucesivos anos refanse tam\u00e9n a Catedral da Anunciaci\u00f3n e a do Arcanxo que xunto a outras menores, \u00f3 Pazo das Facetas e a posterior Torre da Camp\u00e1 configuran un dos conxuntos arquitect\u00f3nicos m\u00e1is intensos do mundo, a Praza das Catedrais do Kremlin . Finalmente toda a fortaleza arrod\u00e9ase dunha nova muralla con vinte torres (1485-95), per\u00edmetro triangular, en ladrillo vermello e de claro sabor italiano (Castelo Scal\u00edgero de Verona, Castelo Sforcesco de Mil\u00e1n) . Queda as\u00ed establecida a base fundamental do que hoxe co\u00f1ecemos coma coraz\u00f3n da cidade de Moscova, un desenvolvemento que levou catrocentos anos .\nKitai Gorod.\nFora do Kremlin, inmediatamente ao leste un van atravesaba o Moscova , e o antigo suburbio mercantil de \"Zaryade\" a beira do r\u00edo estend\u00e9rase cara ao norte configurando a chamada Kitai Gorod. Entre medias, un espazo baleiro creado dende o edicto de Iv\u00e1n III no 1493 para deixar espazo as novas murallas e protexelas dos frecuentes incendios das edificaci\u00f3ns de madeira. Neste lugar, \"Pozhar\" (futura Praza Roxa), ir\u00edanse asentando os postos do mercado. O conxunto cinguir\u00edase con murallas en 1534-38 conformando o que permanecer\u00e1 como cidade vella de Moscova cun evidente e persistente car\u00e1cter comercial.\nNo 1547 Iv\u00e1n o Terrible cor\u00f3ase coma Tsar de todas as Rusias con Moscova coma capital do imperio. Poucos anos despois, para conmemorar unha vitoria manda constru\u00edr a c\u00e9lebre Catedral de San Basilio na Pozhar, que por estar ao car\u00f3n do foxo do Kremlin chamouse nun principio da Intercesi\u00f3n da Virxe no Foxo . \nEn 1584-91, tralo saqueo t\u00e1rtaro que estragou todo excepto o Kremlin e reduciu a poboaci\u00f3n de 200.000 a 30.000 habitantes, constru\u00eduse un novo cinto de murallas en pedra que tam\u00e9n inclu\u00edan os suburbios perif\u00e9ricos en torno a cidadela e a Kitai Gorod: a chamada \"Bely Gorod\" (Cidade Branca). E a\u00ednda en 1592 un terceiro muro perif\u00e9rico de terra con 50 torres que por vez primeira saltaba o r\u00edo Moscova iniciando o patr\u00f3n circular para o futuro desenvolvemento da cidade. Ao anaco de cidade entre o segundo e o terceiro cinto cham\u00f3uselle \"Zemlyanoy Gorod\" (Cidade de Terra) . A maiores, o sistema defensivo completouse cun anel de seis mosteiros-fortaleza ao sur e o leste, por onde chegaban os ataques dos t\u00e1rtaros de Crimea .\nOs s\u00e9culos XVII e XVIII son de certo estancamento urbano: O primeiro por comezar co chamado Per\u00edodo dos Tumultos ata a chegada dos Romanov ao poder e despois polas continuas revoltas populares ou dos comerciantes. O segundo porque en 1712 o tsar Pedro o Grande traslada a capital do imperio a San Petersburgo. A cidade languidece un tempo inda que pronto comeza a s\u00faa recuperaci\u00f3n da man do apoio do tsar a creaci\u00f3n de factor\u00edas sobre todo do t\u00e9xtil. Soamente cabe salientar unha \u00faltima barreira exterior, a Kamer-Kollezhsky con dezaseis aduanas en 1741 e o derrubo da muralla da Bely Gorod e a s\u00faa substituci\u00f3n por unha coroa de bulevares en 1770-80 (ambas operaci\u00f3ns de claro ascendente parisiense) . Esta \u00e9 a cidade que vai atopar Napole\u00f3n cando a s\u00faa breve conquista en 1812. Os rusos entr\u00e9gana baleira e ardendo. M\u00e1is de dous terzos resulta destru\u00eddo.\nS\u00e9culo XIX.\nTrala catastr\u00f3fica retirada dos franceses no inverno, en 1813 establ\u00e9cese un gran programa de reconstruci\u00f3n no que cabe salientar novos pazos no Kremlin e o Teatro Bolshoi, levantado xusto ao norte da muralla da Kitai Gorod, xunto ao antigo leito do Neglinnaia, agora cuberto.\nDerr\u00fabase o muro de terra exterior e substit\u00faese por outra coroa de avenidas, o chamado Anel Xard\u00edn (\"Sadovoye Koltso\" 1826 en adiante).\nNo 1851 comeza a era dos ferrocarr\u00eds en Rusia (li\u00f1a Moscova-San Petersburgo) dos que Moscova vai ser o nodo central. Constr\u00faese un anel de estaci\u00f3ns cara a todas as direcci\u00f3ns do imperio, a maior\u00eda en prazas aproveitando terreos nos l\u00edmites da cidade preto da barreira Kamer-Kollezhsky .\nIsto xunto a proliferaci\u00f3n de numerosas industrias na periferia da barreira favorecer\u00e1 a chegada de milleiros de traballadores que triplicar\u00e1n a poboaci\u00f3n da capital (de 336.000 en 1835 a 978.000 en 1897). Ser\u00e1n a sementeira do descontento contra os poderes absolutos nas revoluci\u00f3ns proletarias dos comezos do seguinte s\u00e9culo.\nRevoluci\u00f3ns: capital da Uni\u00f3n Sovi\u00e9tica.\nA partir de 1890 tam\u00e9n se desenvolve a industria pesada e a poboaci\u00f3n de traballadores volve a duplicarse (1\u00a0983\u00a0000 habitantes en 1915). A riqueza xerada favorece a ostentaci\u00f3n da grande arquitectura burguesa en estilos pintorescos (Museo da Historia no lado norte da Praza Roxa, e os Almac\u00e9ns GUM seguindo a tradici\u00f3n do antigo mercado pechando o leste ).\nM\u00e1is a outra cara da moeda era o descontento das masas obreiras coa s\u00faa calidade de vida.\nAs revoluci\u00f3ns de 1905 e 1917 tiveron pronto eco en Moscova (perda da metade da poboaci\u00f3n na guerra civil), e tralo seu triunfo, en 1918, Lenin e o goberno sovi\u00e9tico trasl\u00e1danse \u00e1 cidade e ratif\u00edcana como capital da URSS en 1922.\nEn 1928 deron comezo unha serie de plans quinquenais que recuperaron e incrementaron a capacidade industrial da metr\u00f3pole da man, de novo, dunha enorme afluencia de poboaci\u00f3n nova (4\u00a0182\u00a0916 en 1939) .\nA primeira li\u00f1a do metro m\u00e1is fastoso e usado do mundo inaugurouse en 1935. \nA cidade foi asediada polos alem\u00e1ns na segunda guerra mundial, pero volveu a triunfar sobre os invasores. Despois, os reco\u00f1ecibles ra\u00f1aceos da \u00e9poca stalinista (as \"sete irm\u00e1s\" mais d\u00faas non constru\u00eddas) puntuaron o seu perfil . De seguida recuperou o seu fren\u00e9tico crecemento que a levou nos sesenta ata os seus l\u00edmites administrativos no Anel de Circunvalaci\u00f3n Exterior . M\u00e1is de dez mill\u00f3ns de habitantes conv\u00e9rtena nunha das maiores do mundo.\nCa\u00edda do comunismo: capital da Federaci\u00f3n Rusa.\nNo s\u00e9culo que comeza, xa coma capital de Rusia e da man do capitalismo, pret\u00e9ndese facer de Moscova unha cidade de negocios mundial para o que estanse levando a cabo grandes proxectos urbanos cos ra\u00f1aceos m\u00e1is altos de Europa, no que cabe salientar o chamado Centro Internacional de Negocios de Moscova, ao oeste do Anel Xard\u00edn, \u00e1 beira do r\u00edo."}
{"id": "55750", "revid": "1235", "url": "https://gl.wikipedia.org/wiki?curid=55750", "title": "F\u00e9d\u00e9ration Internationale de l'Automobile", "text": ""}
{"id": "55753", "revid": "839", "url": "https://gl.wikipedia.org/wiki?curid=55753", "title": "Eusko Gudarostea", "text": ""}
{"id": "55754", "revid": "839", "url": "https://gl.wikipedia.org/wiki?curid=55754", "title": "Gazamada", "text": ""}
{"id": "55757", "revid": "1093", "url": "https://gl.wikipedia.org/wiki?curid=55757", "title": "Osga com\u00fan", "text": "A osga com\u00fan, ladra, ou lasca, (\"Tarentola mauritanica\") \u00e9 un pequeno r\u00e9ptil da familia dos xec\u00f3nidos, que vive en gran parte dos pa\u00edses mediterr\u00e1neos. \nEn Galicia local\u00edzase en diversas zonas do suroeste. Tradicionalmente, ata os anos 90, estaba presente unicamente nas comarcas de Ver\u00edn e de Valdeorras.. Por\u00e9n, nas \u00faltimas d\u00e9cadas, quizais grazas ao cami\u00f1o de ferro como vector de propagaci\u00f3n, tense rexistrado en Ourense (nas proximidades da estaci\u00f3n do tren) e en Monforte, importante n\u00f3 ferroviario.\nPor\u00e9n, no resto da pen\u00ednsula Ib\u00e9rica \u00e9 com\u00fan, excepto na cornixa cant\u00e1brica, sendo denominada \"salamanquesa\" en Castela, \"drag\u00f3/dragonet\" nos Pa\u00edses Catal\u00e1ns e \"osga-moura\" ou \"osga-comum\" en Portugal.\nEtimolox\u00eda.\nO nome cient\u00edfico est\u00e1 composto por:\nTarentola, que se relaciona coa denominaci\u00f3n com\u00fan en franc\u00e9s \"tarente\", que \u00e9 unha deformaci\u00f3n do nome vern\u00e1culo celta \"darant\", o cal estaba a\u00ednda en curso na Idade Media.\nMauritanica, que fai referencia ao antigo territorio da Mauretania ao norte de \u00c1frica, lugar da s\u00faa descuberta.\nNon sendo unha especie com\u00fan no territorio galego \u00e9 practicamente desco\u00f1ecida unha denominaci\u00f3n a nivel popular. Na comarca de Ver\u00edn recibe o nome local de \"ladra\" e nesta zona do sur de Ourense recolleuse tam\u00e9n a forma \"lasca\", con a\u00ednda moita menor difusi\u00f3n. \u00c9 por iso que se v\u00e9n tomando do portugu\u00e9s o nome com\u00fan \"osga\", con orixe no \u00e1rabe \"usga\".\nA denominaci\u00f3n \"salmantesa\", recollida na gu\u00eda de \"Anfibios e r\u00e9ptiles de Galicia\" de Xerais, non ten ningunha referencia que acredite o seu uso tradicional no galego. Parece ser, de feito, unha variante local castel\u00e1 do nome \"salamanquesa\".\nDescrici\u00f3n.\nOs adultos poden chegar a medir de 5 a 7\u00a0cm, m\u00e1is outro tanto ou poco m\u00e1is o rabo. O lombo, as patas e o rabo te\u00f1en vultos c\u00f3nicos prominentes. O seu corpo \u00e9 robusto, esmagado, e a s\u00faa cabeza grande e ancha, triangular e separada do corpo por un pescozo marcado. Cando perde o rabo pode rexeneralo, a\u00ednda que o novo \u00e9 m\u00e1is liso e carece de vultos. A s\u00faa cor \u00e9 dun gris pardo ou marr\u00f3n, con variaci\u00f3ns desde o gris abrancazado ata o case negro, con pintas m\u00e1is claras e escuras; o ventre \u00e9 de cor brancuxa. A cor cambia de intensidade dependendo da luminosidade que recibe a s\u00faa pel: cando se atopa activa durante o d\u00eda a cor \u00e9 m\u00e1is escura que durante a noite.\nA s\u00faa boca \u00e9 obtusa, e os ollos grandes, sen p\u00e1lpebras e pupila vertical. Os dedos, cinco en cada extremidade, te\u00f1en protuberancias laminares laterais e inferiores que lle proporcionan certa adherencia para arru\u00f1ar e desprazarse por superficies verticais (mesmo sobre vidros).\nH\u00e1bitat e comportamento.\nNormalmente habita en edificios, ru\u00ednas, penedos e campos rochosos, troncos de \u00e1rbores etc., distribu\u00edndose por h\u00e1bitats moi variados.\nAs osgas son animais nocturnos, a\u00ednda que en ocasi\u00f3ns se mostran activas cara o solpor ou incluso durante o d\u00eda, especialmente nos d\u00edas soleados da fin do inverno. G\u00fastanlles os lugares soleados preto dos seus agochos.\nAlim\u00e9ntanse principalmente de insectos nos meses calorosos do ano e a mi\u00fado at\u00f3panse cazando os insectos nocturnos que son atra\u00eddos polas luces, l\u00e1mpadas etc.\nChocan 2 ovos case esf\u00e9ricos d\u00faas veces \u00f3 ano, \u00f3 redor de abril e xu\u00f1o. Despois de catro meses nacen as pequenas osgas con menos de 5\u00a0cm de lonxitude. Medran moi lentamente e viven ata 8 anos en catividade."}
{"id": "55759", "revid": "22570", "url": "https://gl.wikipedia.org/wiki?curid=55759", "title": "Barcarola", "text": "Unha barcarola (do italiano \"barcarola\", a partir de \"barca\") \u00e9 unha canci\u00f3n popular dos gondoleiros de Venecia, cun comp\u00e1s ternario de 6/8 ou 12/8. Por extensi\u00f3n, ch\u00e1mase tam\u00e9n barcarola calquera obra musical inspirada neste tipo de canci\u00f3n.\nA cantiga de amigo \"Ondas do mar de Vigo\" de Mart\u00edn Codax, ao estar relacionada co mar, enc\u00e1drase neste subx\u00e9nero.\nO x\u00e9nero foi levado \u00e1 \u00f3pera debido ao seu estilo sentimental e popular por autores como Jacques Offenbach, Giovanni Paisiello, Carl Maria von Weber ou Gioachino Rossini. Foi tam\u00e9n adaptada por Fr\u00e9d\u00e9ric Chopin nunha peza para piano."}
{"id": "55760", "revid": "336", "url": "https://gl.wikipedia.org/wiki?curid=55760", "title": "Pement\u00f3n", "text": ""}
{"id": "55763", "revid": "5312", "url": "https://gl.wikipedia.org/wiki?curid=55763", "title": "Autoritarismo", "text": "O autoritarismo \u00e9 un r\u00e9xime pol\u00edtico no que \u00e9 postulado o principio da autoridade. Esta \u00e9 aplicada con frecuencia en detrimento das liberdades individuais.\nDefinici\u00f3n.\nO autoritarismo pode ser definido como un comportamento en que unha instituci\u00f3n ou persoa se excede no exercicio da autoridade da que foi investida.\nPode ser caracterizado polo abuso de poder e da autoridade, confund\u00edndose co despotismo.\nNas relaci\u00f3ns humanas, o autoritarismo p\u00f3dese manifestar en distintas dimensi\u00f3ns e \u00e1mbitos, desde o goberno dun Estado (ditador) at\u00e9 a vida familiar (violencia de x\u00e9nero, nas s\u00faas m\u00faltiplas formas).\nA diferenza entre r\u00e9xime autoritario e totalitario \u00e9 que no primeiro, o Goberno non procura controlar a vida privada dos seus cidad\u00e1ns para reeducalos compulsivamente, co fin de subxugalos ao r\u00e9xime.\nNos r\u00e9ximes autoritarios da Am\u00e9rica Latina, hab\u00eda unha forte represi\u00f3n contra os elementos reputados \"disidentes\", mais a poboaci\u00f3n civil era normalmente deixada en paz.\nNese particular, o autoritarismo de Estado prefire alienar \u00e1 poboaci\u00f3n, fornec\u00e9ndolle diversi\u00f3ns p\u00fablicas que as distraian das preocupaci\u00f3ns pol\u00edticas (o caso do f\u00fatbol no Brasil e na Arxentina).\nNo totalitarismo, o Goberno tende a endeusarse, implantando unha verdadeira ditadura de partido \u00fanico, confundindo o partido co Estado (casos da Falanxe na Espa\u00f1a franquista, o socialismo castrista en Cuba, os partidos comunistas liderados pola Uni\u00f3n Sovi\u00e9tica etc.)\nNos r\u00e9ximes totalitarios, toda a iniciativa persoal dos cidad\u00e1ns debe ser canalizada para o Estado, que non reco\u00f1ece a existencia de nada que non sexa el mesmo. Esta concepci\u00f3n de goberno foi criticada, polo m\u00e9todo de ser levada \u00e1s \u00faltimas consecuencias, na ficci\u00f3n de George Orwell, que na s\u00faa novela \"1984\", idealizou o r\u00e9xime totalitario do \"Grande Irm\u00e1n\", que prohib\u00eda aos seus cidad\u00e1ns mesmo o dereito de ter amor conxugal uns cos outros, pois soamente se pod\u00eda amar ao Grande Irm\u00e1n.\nHistoria.\nSegundo alg\u00fans historiadores, o termo \"autoritarisme\" xurdiu logo do segundo imperio franc\u00eas na d\u00e9cada de 1870, convert\u00e9ndose en com\u00fan, segundo a ciencia pol\u00edtica, a partir do inicio do s\u00e9culo XX.\nXa na antig\u00fcidade cl\u00e1sica os termos oligarqu\u00eda e tiran\u00eda eran discutidos. Os gregos ao trataren das teor\u00edas e organizaci\u00f3ns do Estado xa demostraban a s\u00faa preocupaci\u00f3n canto a definici\u00f3n do estado tir\u00e1nico. Arist\u00f3teles, na Pol\u00edtica, mostrou as primeiras tipoloxias que deran inicio \u00e1 descrici\u00f3n dos r\u00e9ximes pol\u00edticos existentes na s\u00faa \u00e9poca adoptando un criterio que definia a \"finalidade da sociedade civil\", ou cidade-estado, definida por \"\"...unha reuni\u00f3n de familias e pequenos burgos que se asocian para disfrutaren xuntos unha existencia enteiramente feliz e independente\".\nArist\u00f3teles definiu \"...que \u00e9 necesario admitir, en principio, que as acci\u00f3ns honestas e virtuosas, e non soamente a vida com\u00fan, son a finalidade da sociedade pol\u00edtica\", demostrou que \"Dun lado existe o car\u00e1cter 'puro e sabio da organizaci\u00f3n pol\u00edtica', doutro, 'a s\u00faa forma viciada e corrompida', ocorrendo o primeiro cando a autoridade suprema (individual ou colectiva) \u00e9 exercida en benef\u00edcio do interese social; e o segundo, chamado dexeneraci\u00f3n, cando prevalece o interese particular\"\".\nClasificaci\u00f3ns segundo Arist\u00f3teles.\nFormas puras.\nDesta forma, clasificou que as formas \"puras\" se diferencian de acordo coa base da autoridade suprema como:\nFormas corrompidas.\nAs formas \"corrompidas\" do poder son aquelas cuxos desv\u00edos non son desexables e son definidas como:\nPensamento aristot\u00e9lico.\nSegundo o pensamento aristot\u00e9lico, existen mecanismos que forman tanto a pureza como a corrupci\u00f3n, e que estes derivan das formas m\u00e1is diversas, o que comanda por\u00e9n, \u00e9 o nivel de pureza de car\u00e1cter daqueles que asumen o poder.\nDemocracia e oligarqu\u00eda.\nArist\u00f3teles entendeu que a democracia e a oligarqu\u00eda eran as formas m\u00e1is importantes de exercicio do poder porque, \"\"... se as diferentes funci\u00f3ns p\u00fablicas poden ser acumuladas, un mesmo cidad\u00e1n pode ser concomitantemente guerreiro, labrador, artes\u00e1n, senador e xu\u00edz\". Os mesmos individuos non poder\u00edan ser ricos e pobres simultaneamente, pois as d\u00faas clases m\u00e1is diferentes no Estado son a dos pobres e a dos ricos. Segundo o fil\u00f3sofo, as parcelas sociais son unha numerosa, a dos pobres, e outra pequena, a dos ricos.\nPor tanto, sempre haber\u00e1 o enfrontamento ideol\u00f3xico, e un predominio dunha ou doutra das clases sociais que se manter\u00e1 no poder, o olig\u00e1rquico, representando a aqueles que detentan o poder econ\u00f3mico e o democr\u00e1tico, que no seu estado m\u00e1is puro estar\u00e1 nas mans daqueles que dividen o poder.\nAs instituci\u00f3ns.\nAnalizando as d\u00faas clases sociais a partir dos subgrupos oriundos destas, Arist\u00f3teles observou as combinaci\u00f3ns e as variaci\u00f3ns do poder m\u00e1is ou menos institucional conforme o predominio destas. Segundo o fil\u00f3sofo, \"...cando se perde a soberan\u00eda da lei, dase a dexeneraci\u00f3n \"plebiscitaria\" ou \"demag\u00f3xica\", en que o pobo se transforma nun monarca de mil testas, sen conseguir se dirixir cara un rumbo certo\"\".\nMaquiavelo.\nMaquiavelo, no comezo do s\u00e9culo XVI, na s\u00faa obra \u201cIl Pr\u00edncipe\u201d (O Pr\u00edncipe), describiu o comportamento que era seguido polo autoritarismo, trazando un paralelo entre os dominadores tir\u00e1nicos e os monarcas que usaban a estratexia para se manter no poder.\nAutoritarismo e militarismo.\nO autoritarismo \u00e9 frecuentemente asociado \u00e1 dominaci\u00f3n polo militarismo, aparecendo como unha organizaci\u00f3n social jer\u00e1rquica que pode asumir diversas formas e sendo denominado de acordo coa ideolox\u00eda coa que se procura xustificar.\nAs ideolox\u00edas.\nA tiran\u00eda, o despotismo, a autocracia, o imperialismo, o cesarismo, o totalitarismo, o fascismo, o nazismo, o franquismo, o nacionalcatolicismo, o corporativismo e o comunismo stalinista, ademais doutros, val\u00e9ronse do autoritarismo para manter o poder opresor.\nCaracter\u00edsticas.\nO autoritarismo pos\u00fae as seguintes caracter\u00edsticas para se manter no poder:\nOs r\u00e9ximes autoritarios coinciden normalmente coa figura do estado de excepci\u00f3n, que \u00e9 diametralmente oposto ao Estado de dereito. O autoritarismo, a pesar da relaci\u00f3n co militarismo, non sempre cami\u00f1a xunto ao estado militarista, mais para se manter no poder precisa do uso da forza, fornecida polos corpos e forzas de seguridade do Estado, e creando \u00e1s veces relaci\u00f3ns insospeitadas entre os militares, os pol\u00edticos e os detentores do poder econ\u00f3mico.\nOs r\u00e9ximes pol\u00edticos co\u00f1ecidos como ditaduras militares durante a historia da humanidade foron modelos de autoritarismo estrito, logo de instauraren estados de excepci\u00f3n, impostos e mantidos pola forza das armas.\nNo decorrer do s\u00e9culo XX, o autoritarismo foi estudado por diversas escolas de todas as partes do planeta."}
{"id": "55764", "revid": "98629", "url": "https://gl.wikipedia.org/wiki?curid=55764", "title": "Mumia Abu-Jamal", "text": "Mumia Abu-Jamal (anteriormente chamado Wesley Cook), nado en Filadelfia o 24 de abril de 1954, \u00e9 un xornalista e activista pol\u00edtico afroamericano, actualmente na cadea baixo a acusaci\u00f3n de asasinato. Membro dende cedo do Partido Pantera Negra, Abu-Jamal foi encarcerado en 1981 polo asasinato do polic\u00eda Daniel Faulkner, de Filadelfia. En principio foi condenado a pena de morte, pero a s\u00faa sentenza foi revisada en decembro de 2001 e substitu\u00edda pola de cadea perpetua. Abu-Jamal cumpre a s\u00faa pena na prisi\u00f3n de m\u00e1xima seguridade SCI-Greene.\nO caso de Abu Jamal recibiu atenci\u00f3n internacional. Moitos dos seus simpatizantes proclaman a s\u00faa inocencia e denuncian que a s\u00faa detenci\u00f3n e condena foron motivadas por causas pol\u00edticas, consider\u00e1ndoo un preso pol\u00edtico. Os detractores, pola s\u00faa banda alegan que foi legalmente condenado por asasinato e que tivo o beneficio dunha revisi\u00f3n do proceso.\nTraxectoria.\nAbu-Jamal adoptou tal nome ao converterse ao islam. Inicialmente escolleu o nome \"Mumia Abu-Jamal\" nunha clase de cultura africana \u00e1 que asistiu no instituto e na que os estudantes cambiaban os nomes dentro da aula. De maior adoptou o nome legalmente. \"Mumia\" \u00e9 un nome de orixe suahili, no entanto \"Abu-Jamal\" significa \"pai de Jamal\" (o nome do seu fillo) e \u00e9 de orixe \u00e1rabe.\nConscienciado politicamente dende moi novo, Mumia participa con catorce anos dun boicot \u00e1 campa\u00f1a presidencial de George Corley Wallace. Tras ser expulsado do mesmo, ser\u00e1 agredido por un grupo de simpatizantes. Segundo conta el mesmo , ao pedir axuda \u00e1 polic\u00eda, Mumia recibe por toda resposta unha patada na cara por parte dun axente. Nas s\u00faas palabras \"esa patada mandoume a ingresar nas Panteras Negras\".\nEn 1968 conv\u00e9rtese en membro fundador dos Partido Pantera Negra de Filadelfia. No 1970 traballou para o xornal do partido en Oakland (California), e regresou a Filadelfia pouco despois. Comeza a traballar en distintos medios como xornalista radiof\u00f3nico. O seu compromiso pol\u00edtico como xornalista, sempre cr\u00edtico co poder, fai que comece a ser co\u00f1ecido como \"Voice of the voiceless\" (A voz dos sen voz).\nDespois de que no 1978 se produza o ataque policial contra os locais da asociaci\u00f3n MOVE de Powelton Village, co resultado de 11 mortos, Mumia denunciar\u00e1 firmemente a versi\u00f3n oficial. Isto fai que sexa marcado pola polic\u00eda de Filadelfia como xornalista a vixiar e que finalmente perda o seu traballo como xornalista.\nNo momento do asasinato de Faulkner, Abu-Jamal traballaba como taxista para unha compa\u00f1\u00eda de Filadelfia, a consecuencia dese despido, por\u00e9n segu\u00eda a ser o presidente da secci\u00f3n de Filadelfia da Asociaci\u00f3n de Xornalistas Negros. A revista \"Filadelfia\" nome\u00e1rao ese mesmo ano como unha das promesas da cidade.\nO asasinato de Daniel Faulkner.\nO 9 de decembro de 1981, sobre as 3:51 da madrugada, o oficial de polic\u00eda de Filadelfia Daniel Faulkner foi asasinado a tiros tras dar o alto a un veh\u00edculo conducido por William Cook, o irm\u00e1n m\u00e1is novo de Abu-Jamal.\nSegundo a secuencia dos feitos aceptada no xu\u00edzo polo xurado, tras deter o coche de Cook, este atacou a Faulkner, e o polic\u00eda, \u00e1 s\u00faa vez, tratou de reducilo. Nese momento, Abu-Jamal sa\u00edu dun taxi pr\u00f3ximo e disparou a Faulkner polas costas. Faulkner devolveu os disparos, ferindo gravemente a Abu-Jamal. Nese momento Abu-Jamal avanzou sobre o polic\u00eda, dispar\u00e1ndolle catro tiros a queimarroupa, un dos cales impactou na cabeza, mat\u00e1ndoo.\nDebido \u00e1 s\u00faa ferida, Abu Jamal foi incapaz de fuxir e foi detido por outros oficias de polic\u00eda que trataban de axudar a Faulkner. Atop\u00f3uselle un rev\u00f3lver de calibre 38 mercado en 1979 do que, segundo as probas, se dispararan cinco tiros. Abu-Jamal foi levado directamente da escena do crime a un hospital onde se lle tratou a ferida. Al\u00ed, mentres recib\u00eda tratamento, reco\u00f1eceu que disparara a Daniel Faulkner. William Cook nunca deu testemu\u00f1a do acontecido, limit\u00e1ndose a negar a s\u00faa relaci\u00f3n co tiroteo.\nAs testemu\u00f1as.\nAbu-Jamal nunca lle deu \u00e1 polic\u00eda unha versi\u00f3n dos feitos e nin sequera se referiu ao tiroteo at\u00e9 case 20 anos despois, cando o seu terceiro equipo de avogados ofreceu a declaraci\u00f3n xurada de Arnold Beverly, que afirmou que el disparara ao oficial Faulkner como parte dun traballo para as mafias relacionado co desexo de afastar a Faulkner de intervenci\u00f3ns contra a corrupci\u00f3n e contra pagamentos a polic\u00edas corruptos. Abu-Jamal declarar\u00eda m\u00e1is tarde que el estaba sentado no seu taxi ao outro lado da r\u00faa cando escoitou os disparos. Daquela afirmou que vira a seu irm\u00e1n na r\u00faa abaneando e que correu cara a el cando un polic\u00eda que non era Faulkner lle disparou. Tam\u00e9n declaraba que fora torturado pola polic\u00eda antes de recibir axuda m\u00e9dica. A versi\u00f3n de Abu-Jamal non coincide coas evidencias f\u00edsicas do feito e non explica por que se lle disparou a Daniel Faulkner cunha arma rexistrada ao seu nome.\nAbu-Jamal foi acusado de asasinato en primeiro grao. Inicialmente tivo como avogado a Antony Jackson, a\u00ednda que en 1982 anunciou que se defender\u00eda a si mesmo mantendo a Jackson como asesor legal. A\u00ednda que o xulgado lle permitiu inicialmente defenderse a si mesmo, m\u00e1is tarde revogar\u00eda a s\u00faa decisi\u00f3n debido ao comportamento negativo do acusado. Abu-Jamal negouse repetidamente a asumir as regras do xulgado, polo que se lle ordenou a Jackson que retomase a s\u00faa funci\u00f3n como avogado. O caso foi a xu\u00edzo en xu\u00f1o de 1982. A acusaci\u00f3n presentou algunhas testemu\u00f1as oculares e evidencias f\u00edsicas contra Abu-Jamal.\nSegundo a acusaci\u00f3n, houbo catro testemu\u00f1as do tiroteo: Robert Chobert, condutor de taxi; Michael Scanlon, un home de negocios que estaba de viaxe f\u00f3ra da cidade a noite o asasinato; Cynthia White, unha prostituta que m\u00e1is tarde se revelou como confidente da polic\u00eda; e Albert Magilton, un transe\u00fante. Todas estas testemu\u00f1as afirmaron que se atopaban no lugar \u00e1 hora do tiroteo e todas elas identificaron a Abu-Jamal como a persoa que disparara ao oficial Faulkner. Unha quinta testemu\u00f1a, non chamada por ningunha das partes, foi William Singletary, que afirmou que vira todo o incidente e testificou que Abu-Jamal non era a persoa que disparou. A testemu\u00f1a de Singletary (11 de agosto de 1995) describe como a polic\u00eda destru\u00edu a s\u00faa declaraci\u00f3n escrita e o obrigou a asinar unha declaraci\u00f3n diferente ditada por eles.\nVarias testemu\u00f1as fixeron declaraci\u00f3ns escritas, ben \u00e1 polic\u00eda na escena do crime, ben no xulgado, ou en ambas situaci\u00f3ns, contando que viran a un ou varios homes correndo pola r\u00faa pouco despois do tiroteo. No xu\u00edzo, a defensa presentou declaraci\u00f3ns feitas por catro destas testemu\u00f1as oculares: Deborah Kordansky, Robert Chobert, Veronica Jones, e Desie Hightower, como parte da estratexia que se co\u00f1ecer\u00eda como \"a teor\u00eda do home que corre\", baseada na posibilidade de que ese home puidese ser, verdadeiramente, quen disparou. Destas catro testemu\u00f1as s\u00f3 unha, Chobert, vira realmente o tiroteo, e pouco despois deste, dix\u00e9ralle \u00e1 polic\u00eda que vira a Jamal disparar a Faulkner na cara, correr despois unha distancia pequena e caer na beirarr\u00faa, a consecuencia do disparo recibido de Faulkner. As outras tres testemu\u00f1as fixeron varias declaraci\u00f3ns sobre un home ou homes que corr\u00edan cara a ou dende a escena do crime, pero ningunha delas declarou que o home que corr\u00eda estivese involucrado no tiroteo.\nFinalmente, tres testemu\u00f1as adicionais, inclu\u00edndo a garda de seguridade do hospital Priscilla Durham, e dous membros do departamento de polic\u00eda de Filadelfia declararon que mentres Abu-Jamal era tratado da s\u00faa ferida, dixo que disparara a Daniel Faulkner e que esperaba que morrese, dicindo concretamente: \"Eu disparei a ese fillo de puta, e espero que morra\". De todos xeitos existen algunhas evidencias que contrad\u00edn o argumento de que Abu-Jamal admitise a s\u00faa culpabilidade no hospital. O persoal m\u00e9dico declarou que no momento en que supostamente se inculpou, Abu-Jamal estaba incosciente.\nDurante o xu\u00edzo, a garda de seguridade do hospital, Pricilla Durham, testemu\u00f1ou que escoitara laiarse a Abu-Jamal mentres xac\u00eda sangrando. O 24 de abril de 2003 o medio irm\u00e1n de Priscilla Durham, Kenneth Pate f\u00edxolles chegar unha declaraci\u00f3n aos avogados de Abu-Jamal onde afirmaba que Priscilla lle confirmara nunha conversa privada que o \u00fanico que escoitara dicir a Abu-Jamal aquela noite fora \"s\u00e1came de aqu\u00ed, est\u00e1n intentando matarme\". A conversa tivera lugar vinte anos antes, nun momento en que Pate se atopaba na mesma prisi\u00f3n que Abu-Jamal.\nOutra parte das testemu\u00f1as \u00e9 o informe orixinal da polic\u00eda, redactado polo oficial Gary Wakshul, que estivo con Abu-Jamal, todo o tempo entre o arresto e o tratamento m\u00e9dico. No seu informe dise que todo o tempo que estivo con Abu-Jamal, o sospeitoso \"non fixo comentarios\". Washkul declarar\u00eda m\u00e1is tarde que escoitara a Abu-Jamal confesar aquela noite, unha confesi\u00f3n que non mencionou at\u00e9 case tres meses despois do arresto, cando o avogado McGill, da acusaci\u00f3n, falou con el para pedirlle unha confesi\u00f3n. O oficial Wakshul dixo que non pensara que a confesi\u00f3n fose importante no momento en que escribiu o informe orixinal. O xu\u00edz Albert F. Sabo non lle permitiu ao xurado escoitar o informe orixinal de Wakshul.\nAs probas.\nMalia as contradici\u00f3ns das testemu\u00f1as, o que m\u00e1is danou a Abu-Jamal foron as probas forenses. O rev\u00f3lver de calibre 38 que mercara para defenderse como taxista en 1979 foi atopado na escena do crime, preto de Abu-Jamal e contendo cinco fundas de bala. Os expertos en bal\u00edstica nunca fixeron probas para ver se a arma fora disparada recentemente. Ademais, o respons\u00e1bel da autopsia de Faulkner, o doutor Paul Hoyer, fixo constar nas s\u00faas notas que a bala extra\u00edda era do calibre 44. M\u00e1is tarde el testemu\u00f1ou que estaba a facer un exame superficial baseado en observaci\u00f3ns, e que el non era experto en armas de fogo, nin ti\u00f1a formaci\u00f3n en bal\u00edstica. Tam\u00e9n dixo que os comentarios sobre o calibre da bala pertenc\u00edan \u00e1s s\u00faas notas persoais e que nunca pretendeu empregalas como parte do informe oficial. As probas oficias de bal\u00edstica feitas na bala verificaron que Faulkner fora asasinado por unha bala do calibre 38, cunhas caracter\u00edsticas que coincid\u00edan coa munici\u00f3n que se atopaba na pistola de Jamal. Ao mesmo tempo as probas de bal\u00edstica demostraron tam\u00e9n que a bala que se lle extraera a Abu-Jamal fora disparada pola arma de servizo do oficial Daniel Faulkner.\nO xu\u00edzo.\nAmnist\u00eda Internacional inclu\u00edu o xu\u00edzo no seu rexistro de irregularidades, denunciando a falta das adecuadas probas de bal\u00edstica, como a comprobaci\u00f3n de se nas mans de Abu-Jamal hab\u00eda ou non residuos de p\u00f3lvora procedentes do disparo dunha arma. En 1995 o experto en bal\u00edstica chamado pola defensa testemu\u00f1ou que, debido \u00e1 loita de Abu-Jamal co polic\u00eda durante a s\u00faa detenci\u00f3n, era prob\u00e1bel que que eses residuos caesen, polo que a proba non ser\u00eda relevante.\nWillian Cook, presente na escena do crime desde o principio, non testemu\u00f1ou, pero presentou unha declaraci\u00f3n xurada manifestando o seu desexo de facelo e declarando que Mumia non matara o oficial. Mumia Abu-Jamal tampouco testemu\u00f1ou na s\u00faa propia defensa, segundo unha declaraci\u00f3n de 2001, pola falta de confianza no seu avogado, quen nunca lle preguntara o acontecido aquela noite, polo feito de ser expulsado \u00e1 metade do xu\u00edzo, e tam\u00e9n para non dar a sensaci\u00f3n de que aceptaba as condici\u00f3ns dun xu\u00edzo que consideraba inxusto.\nO xurado, tras unha deliberaci\u00f3n de dous d\u00edas, considerouno culp\u00e1bel e foi por tanto condenado a morte. O n\u00famero de irregularidades durante o xu\u00edzo de Abu-Jamal levaron a moita xente a considerar que a condena deb\u00eda ser invalidada. Mesmo dentro dos sectores que cr\u00edan na culpabilidade de Mumia, houbo voces que consideraron que, mesmo as\u00ed, non recibira un xu\u00edzo xusto.\nAs asociaci\u00f3ns de polic\u00edas, e outras organizaci\u00f3n, as\u00ed como a familia de Faulkner, apoiaron a condena a morte, na crenza de que o asasinato de Faulkner tivera lugar durante unha detenci\u00f3n legal e de que o xu\u00edzo de Mumia fora xusto. Maureen Faulkner, a vi\u00fava de David, manifestou sempre un especial interese en que fosen respectados os resultado do xu\u00edzo orixinal.\nNo ano 2001 un esten\u00f3grafo declarou que escoitara dicir ao xu\u00edz respons\u00e1bel do caso a frase \"Axudemos a fritir este negro\". A declaraci\u00f3n tomouse como base para as apelaci\u00f3ns de 2005 sobre prexu\u00edzos raciais, que finalmente foron admitidas a tr\u00e1mite.\nA revogaci\u00f3n de 2001.\nO xu\u00edz William Yohn anulou o 18 de decembro de 2001 a sentenza de morte, citando irregularidades no proceso orixinal. Os avogados de Abu-Jamal, Eliot Grossman e Marlene Kamish, manifestaron a s\u00faa contrariedade polo feito de que se lle negase ao acusado a posibilidade dun novo xu\u00edzo baseado no feito de que resultaba probado que Mumia fora v\u00edtima dunha montaxe policial. A fiscal\u00eda do distrito non se mostrou conforme coa anulaci\u00f3n da sentenza. Ambas partes apelaron a decisi\u00f3n.\nAs apelaci\u00f3ns de 2005.\nO 6 de decembro de 2005, a Corte de Apelaci\u00f3n dos Estados Unidos para o Terceiro Circu\u00edto admitiu catro das reivindicaci\u00f3ns formuladas polos avogados de Mumia.\nDespois da sesi\u00f3n de argumentos orais do 17 de maio de 2007, o tribunal ficou pendente de tomar unha decisi\u00f3n definitiva.\nApoio social e pol\u00e9mica.\nCon Amnist\u00eda Internacional \u00e1 cabeza, son moitas as organizaci\u00f3ns que apoian a Mumia Abu-Jamal, a\u00ednda que debe dicirse que, a car\u00f3n das que cren na s\u00faa inocencia e piden, consecuentemente, a s\u00faa liberdade, tam\u00e9n hai moitas que est\u00e1n contra a pena de morte, sen reco\u00f1ecer por iso que Mumia sexa inocente do crime que se lle imputa.\nEn 1999 o grupo Rage Against the Machine e outras tres bandas de rock organizaron un concerto en Nova Jersey, en apoio a Abu-Jamal. O gobernador do estado, Christy Whitman, lamentou non poder prohibilo e propuxo un boicot que non impediu un enorme \u00e9xito de asistencia e venda de entradas. O grupo menciona numerosas veces a Abu-Jammal no seu disco do mesmo ano The Battle of Los Angeles, especialmente no tema 'Voice of the Voiceless'. Moitos outros grupos e artistas t\u00e9\u00f1enlle dedicado referencias ou tributos a Abu-Jamal, esixindo a s\u00faa liberdade.\nEn 1999 Abu-Jamal foi convidado polo Evergreen State College para dar o discurso de graduaci\u00f3n da promoci\u00f3n dese ano, honra que aceptou, gravando o discurso que foi transmitido ao inicio da cerimonia, xa que non se lle permit\u00eda legalmente presentarse en persoa. O feito recibiu moitas protestas de parte da polic\u00eda en todo o pa\u00eds. Outros centros nos que Abu-Jamal apadri\u00f1ou graduados son Antioch College, UC Santa Cruz, Kent State University, e Occidental College.\nEn outubro de 2003, conced\u00e9uselle a Mumia Abu-Jamal o status de cidad\u00e1n honorario de Par\u00eds nunha cerimonia presidida pola pantera negra Angela Davis. Bertrand Delano\u00eb, alcalde de Par\u00eds, dixo nunha rolda de prensa que o premio era un reco\u00f1ecemento \u00e1 loita contra a pena de morte, abolida en Francia en 1981. A proposta de facer a Abu-Jamal, cidad\u00e1n adoptivo fora aprobada polo concello da cidade no 2001. No ano 2006 a cidade de Saint-Denis, en Francia, decidiu que a partir do 29 de abril dese mesmo ano, a avenida que chegaba ao estadio Nelson Mandela pasase a chamarse r\u00faa Mumia Abu-Jamal.\nA finais de 2006 os pol\u00edticos Michael Fitzpatrick, e Richard Santorum, ambos do Partido Republicano de Pensilvania, promoveron varias resoluci\u00f3ns legais en relaci\u00f3n a distintos organismos respons\u00e1beis das relaci\u00f3ns internacionais. As resoluci\u00f3ns base\u00e1banse en tres propostas:\nO 6 de decembro de 2006 a C\u00e1mara de Representantes votou por 368 contra 31, unha condena \u00e1 decisi\u00f3n da cidade francesa de Saint-Denis de po\u00f1erlle o nome a unha r\u00faa en honra de Mumia Abu-Jamal. O 11 de decembro de 2006, o comit\u00e9 executivo do Partido Republicano para Filadelfia e Germantown presentou cargos legais contra a cidade de Par\u00eds e contra a cidade de Saint-Denis por glorificar a figura de Abu-Jamal.\nA solicitude para revalidar a condena a morte.\nO 17 de marzo de 2006 a Commonwealth de Pensilvania presentou unha solicitude para revalidar a orde de execuci\u00f3n de Abu-Jamal. O 23 de outubro de 2006 presentouse tam\u00e9n unha petici\u00f3n \u00e1 Corte de Apelaci\u00f3n dos Estados Unidos, para anular o primeiro xu\u00edzo. En opini\u00f3n dos avogados de Mumia, ser\u00eda a \u00fanica alternativa de conseguir xustiza para o seu defendido.\nVida en prisi\u00f3n.\nDende o seu encarceramento, Abu Jamal continuou co seu activismo pol\u00edtico, publicando \"Live from Death Row\" (\"Vida no corredor da morte\"), sobre a vida dentro das prisi\u00f3ns. Tam\u00e9n conseguiu unha titulaci\u00f3n en artes polo Goddard College, e tam\u00e9n un t\u00edtulo de posgrao pola Universidade do Estado de California, ambos a distancia. Tam\u00e9n gravou os discursos de graduaci\u00f3n para distintas promoci\u00f3ns de varios centros, e participa facendo comentarios en numerosos programas de radio. Tam\u00e9n tivo o seu propio programa de radio que pode ser escoitado online na Prison Radio .\nA organizaci\u00f3n Axis of Justice (\"Eixo da Xustiza\") entrev\u00edstao semanalmente no seu programa de radio. En 1999 a revista Vanity Fair escribiu que Phillip Bloch o visitara en 1992 e que Mumia manifestara o seu arrepentimento polo asasinato. Mumia negou a veracidade deste relato e agradeceulle \u00e1 revista, non o seu traballo, sen\u00f3 o feito de xerar debate."}
{"id": "55765", "revid": "31997", "url": "https://gl.wikipedia.org/wiki?curid=55765", "title": "Xurisprudencia", "text": "A Xurisprudencia \u00e9 a doutrina uniforme dos Tribunais expresada co gallo da resoluci\u00f3n dos asuntos sometidos \u00e1 s\u00faa xurisdici\u00f3n respecto dunha cuesti\u00f3n xur\u00eddica sometida a interpretaci\u00f3n.\nEnt\u00e9ndese que existe xurisprudencia, no caso de Espa\u00f1a, cando se producen d\u00faas ou m\u00e1is resoluci\u00f3ns xudiciais *consontes e un\u00e1nimes respecto da cuesti\u00f3n litixiosa.\nM\u00e1is rigorosamente, constit\u00fae xurisprudencia soamente aquela doutrina emanada do Tribunal Supremo, se ben cando se trata de Tribunais inferiores xerarquicamente, ad\u00f3itase chamar \"xurisprudencia menor\".\nA Xurisprudencia complementa o ordenamento xur\u00eddico, discut\u00edndose se \u00e9 unha verdadeira fonte do dereito. A opini\u00f3n maioritaria \u00e9 que a xurisprudencia non constit\u00fae fonte do dereito, sen\u00f3n que os Xulgados e Tribunais se limitan a aplicalo, non a crealo. Nos pa\u00edses de tradici\u00f3n anglosaxoa, por\u00e9n, o precedente si constit\u00fae fonte do dereito.\nS\u00f3 constit\u00fae xurisprudencia aquela doutrina que serve para fundamentar o sentido da resoluci\u00f3n, non os demais argumentos expresados \"de paso\" ou \"obiter dicta\"."}
{"id": "55766", "revid": "22570", "url": "https://gl.wikipedia.org/wiki?curid=55766", "title": "Ordenamento xur\u00eddico", "text": "O ordenamento xur\u00eddico (orde xur\u00eddica) \u00e9 o conxunto de normas que rexen nunha determinada \u00e9poca e nun lugar determinado. No caso dos estados democr\u00e1ticos, o ordenamento xur\u00eddico est\u00e1 formado pola Constituci\u00f3n do Estado, que se edifica como a norma suprema, polos c\u00f3digos de dereito p\u00fablico e privado, as leis (nos seus diversos tipos e clases), os regulamentos e outras regulaci\u00f3ns menores en cantidade (que non en importancia), tales como os tratados, convenci\u00f3ns etc.\nFai referencia a ese dereito obxectivo, \u00e9 dicir, ao conxunto de normas polas que se rexe unha sociedade. P\u00f3dese definir como un conxunto sistem\u00e1tico de regras, principios ou directrices a trav\u00e9s das cales se regula a organizaci\u00f3n da sociedade.\nNotas e caracter\u00edsticas.\nO ordenamento xur\u00eddico caracter\u00edzase polo seguinte:\nSegundo o profesor D\u00edez Picazo, o ordenamento xur\u00eddico \u00e9 unha realidade org\u00e1nica, \u00e9 dicir, non \u00e9 un novo conxunto de normas sen\u00f3n que tam\u00e9n son as formas de elaboraci\u00f3n, desenvolvemento, aplicaci\u00f3n e axuizamento.\nO ordenamento xur\u00eddico caracter\u00edzase pola estatalidade das normas xa que estas son ditadas polos \u00f3rganos aos que a constituci\u00f3n atrib\u00fae potestade normativa.\nOutra caracter\u00edstica \u00e9 a unidade formal do ordenamento xur\u00eddico, \u00e9 dicir, cada tipo de norma en funci\u00f3n da s\u00faa fonte de produci\u00f3n vai ser igual \u00e1s que seguen a s\u00faa mesma forma a\u00ednda que o contido sexa distinto.\nOutra caracter\u00edstica do ordenamento xur\u00eddico \u00e9 que \u00e9 o resultado da harmonizaci\u00f3n de d\u00faas ou tres ordes normativas:\nNo caso do Estado Espa\u00f1ol: ordenamento estatal, ordenamento auton\u00f3mico e ordenamento comunitario. No caso de estados federais como Estados Unidos, Brasil, M\u00e9xico ou Canad\u00e1: ordenamento xur\u00eddico federal e ordenamentos xur\u00eddicos das entidades federativas.\nOrixe.\nExisten polo menos d\u00faas concepci\u00f3ns da orixe do ordenamento xur\u00eddico:\nO ordenamento xur\u00eddico como sistema.\nCando unha orde xur\u00eddica \u00e9 un conxunto de normas que interact\u00faan entre si e est\u00e1n interconectadas f\u00e1lase de sistema xur\u00eddico. Segundo o xurista ingl\u00e9s da Universidade de Oxford, Herbert H. Hart, o dereito est\u00e1 formado por dous tipos de regras xur\u00eddicas: as regras xur\u00eddicas primarias que impo\u00f1en obrigas de conduta (por exemplo, a regra segundo a cal \u00e9 obrigatorio pagar impostos), mentres que as regras xur\u00eddicas secundarias confiren potestades para que algunhas persoas introduzan regras primarias (por exemplo, a regra que faculta \u00e1 C\u00e1mara de Deputados a fixar os impostos). Un sistema xur\u00eddico \u00e9, de acordo con Hart, un conxunto de regras xur\u00eddicas primarias e secundarias que goza de certa eficacia.\nPrincipios.\nA maior\u00eda dos ordenamentos xur\u00eddicos contempor\u00e1neos bas\u00e9anse en principios:\nPlenitude e coherencia.\nA plenitude do ordenamento xur\u00eddico consiste en que, segundo alg\u00fans autores, este ten supostamente a propiedade de conter normas para regular todo caso concreto. Hans Kelsen cr\u00eda que todo sistema xur\u00eddico era completo como resultado do principio segundo o cal \"o que non est\u00e1 prohibido est\u00e1 permitido\". Outros autores, como Carlos Alchourr\u00f3n e Eugenio Bulygin, consideran que si existen lagoas no dereito.\nA coherencia sup\u00f3n que no ordenamento xur\u00eddico non existen normas incompatibles entre si.\nOs ordenamentos xur\u00eddico realmente existentes non son totalmente coherente. Por iso \u00e9 polo que nos atopemos co problema das antinomias.\nA lagoa xur\u00eddica e os sistemas de soluci\u00f3n.\nA lagoa \u00e9 unha falta, unha insuficiencia de regulaci\u00f3n xur\u00eddica dentro do ordenamento.\nA doutrina establece, entre outros, dous tipos de lagoas\nPara solucionar a existencia dunha lagoa xur\u00eddica, p\u00f3dese recorrer a dous sistemas:\nConsiste en solucionar a falta de regulaci\u00f3n a trav\u00e9s do propio ordenamento xur\u00eddico e dentro do \u00e1mbito da propia fonte dominante que vai ser a lei.\nA analox\u00eda consiste en aplicar a un suposto carente de regulaci\u00f3n a soluci\u00f3n que o ordenamento d\u00e1 a un suposto similar.\nConsiste en solucionar a falta de regulaci\u00f3n acudindo a outras fontes distintas \u00e1 dominante, ou acudindo a outros ordenamentos. Neste procedemento destaca a utilizaci\u00f3n da equidade (a equidade v\u00e9n significar xustiza, rectitude) e a equidade \u00e9 a adaptaci\u00f3n da norma \u00e1 complexidade da vida social, e se corresponde co principio de \"dar a cada un o que lle corresponde\".\nAntinomias.\nUn ordenamento non \u00e9 coherente cando existe o denominado problema das antinomias ou conflitos de normas. Existe antinomia cando d\u00faas ou m\u00e1is normas, que pertencen ao mesmo ordenamento imputan ao mesmo caso soluci\u00f3ns incompatibles entre si, e que dan lugar a que a aplicaci\u00f3n simult\u00e1nea das normas produza resultados incompatibles e imposibles. Por iso \u00e9 polo que se te\u00f1a que elixir entre unhas e outras. Se existe conflito entre unha obrigaci\u00f3n e unha prohibici\u00f3n en relaci\u00f3n a unha mesma materia hai unha incompatibilidade.\nTam\u00e9n existe contradici\u00f3n entre unha obrigaci\u00f3n e permiso negativo e entre prohibici\u00f3n e permiso positivo, sempre que regulen a mesma materia.\nSegundo o profesor Ros, pode existir antinomia total que \u00e9 cando existe unha incompatibilidade absoluta, xa que coinciden totalmente os campos de aplicaci\u00f3n.\nPode ocorrer que para solucionar as antinomias nos atopamos con conflitos de criterio.\nCando se dea o conflito entre o criterio xer\u00e1rquico e o cronol\u00f3xico sempre se resolver\u00e1 a favor do xer\u00e1rquico (ser\u00e1 aplicable a norma superior).\nSe o conflito se d\u00e1 entre o criterio cronol\u00f3xico e especial ou entre o especial e o xer\u00e1rquico, haber\u00e1 que estudar caso por caso, e ser\u00e1 o xu\u00edz quen decida."}
{"id": "55767", "revid": "55340", "url": "https://gl.wikipedia.org/wiki?curid=55767", "title": "Fontes do dereito", "text": "O termo Fontes do Dereito expresa dunha forma gr\u00e1fica as figuras que serven para constitu\u00edr as normas de convivencia dunha determinada sociedade.\nSon fundamentos e ideas que axudan ao Dereito a realizar o seu fin.\nO Dereito Occidental (no Sistema Romano Xerm\u00e1nico ou Sistema de Dereito continental) tende a entender como fontes as seguintes:\nAsimismo no marco do Dereito internacional, o Estatuto da Corte Internacional de Xustiza, enumera como fontes:"}
{"id": "55770", "revid": "1576", "url": "https://gl.wikipedia.org/wiki?curid=55770", "title": "Estaci\u00f3ns de tren de Galicia", "text": ""}
{"id": "55772", "revid": "1856", "url": "https://gl.wikipedia.org/wiki?curid=55772", "title": "Aeroporto de Peinador", "text": ""}
{"id": "55786", "revid": "413582", "url": "https://gl.wikipedia.org/wiki?curid=55786", "title": "A Pobra de Broll\u00f3n", "text": ""}
{"id": "55789", "revid": "98629", "url": "https://gl.wikipedia.org/wiki?curid=55789", "title": "Louis Henri Loison", "text": "Louis Henri Loison, nado en Damvilliers, Meuse, o 16 de maio de 1771 e finado en Chikel, cerca de Liexa, o 30 de decembro de 1816, foi un xeneral franc\u00e9s do Primeiro Imperio franc\u00e9s.\nBiograf\u00eda militar.\nA\u00ednda mozo enrolouse no batall\u00f3n auxiliar das colonias en 1787, abandon\u00e1ndoo en setembro, mais reengachouse a comezos de 1788.\nEn plena revoluci\u00f3n, Loison, como subtenente, entra o 15 de setembro de 1791, nun batall\u00f3n de voluntarios do departamento da Meuse, obtendo o ano seguinte o grao de tenente.\nAlg\u00fans meses despois foi nomeado capit\u00e1n de h\u00fasares na lexi\u00f3n do Norte; os seus m\u00e9ritos l\u00e9vano a que en maio de 1793, sexa ascendido a axudante-xeneral xefe de brigada provisorio. Pouco tempo logo foille confirmado o novo grao, e o Comit\u00e9 de Sa\u00fade P\u00fablica (\"Comit\u00e9 de salut public\") out\u00f3rgalle o despacho de xeneral de brigada no ex\u00e9rcito do Rin e Mosela.\nA rapidez do seu ascenso, \u00e1 parte do seu talento militar e valent\u00eda, comportou cr\u00edticas que o acusaban de interesado, falta e humanidade e carencia de car\u00e1cter. Mesmo os compa\u00f1eiros de armas confesaran que non se mov\u00eda s\u00f3 pola avidez de fama. A toma e a devastaci\u00f3n da abad\u00eda de Orval, no Gran Ducado de Luxemburgo, conduc\u00edrono perante un tribunal, do que foi salvado por un comisario da Convenci\u00f3n, que o reintegrou nas funci\u00f3ns militares.\nCon Napole\u00f3n.\nNo ano IV, serviu \u00e1s ordes do xeneral Napole\u00f3n Bonaparte, sendo encargado de presidir o tribunal que xulgar\u00eda os xefes da insurrecci\u00f3n dese ano.\nNo ano VII, estivo \u00e1s ordes de Mass\u00e9na en Su\u00edza, mentres no ano VIII seguiu a Bonaparte en Italia. Distinguiuse a\u00ed nos combates de Cerezola, Pozzolo, Parona e Colorgnoli. A s\u00faa actuaci\u00f3n no paso de Brenta, onde abriu cami\u00f1o ao ex\u00e9rcito, confirmaron a s\u00faa reputaci\u00f3n militar. No ano seguinte obtivo un retiro, e volveu ao seu fogar. No ano XII, foi nomeado membro da Lexi\u00f3n de Honor.\nNo ano XIV, serviu na campa\u00f1a de Alema\u00f1a, sinal\u00e1ndose en Guntzburg, Elchingen, e en Luetash. Tomou Scharnitz. Logo da batalla de Austerlitz, o xeneral Loison foi nomeado \"grande aguia\" da Lexi\u00f3n de Honor, pola valent\u00eda que mostrara no combate,\nNa Guerra Peninsular.\nEn 1808, realizou a campa\u00f1a de Espa\u00f1a e Portugal con Junot e Soult; en 1809, pasou a mandar a primeira divisi\u00f3n do ex\u00e9rcito de reserva de Espa\u00f1a. Os portugueses alcu\u00f1\u00e1rono \"Maneta\" (perdera o brazo esquerdo en 1806, nun accidente de caza). Ao tempo recibiu o t\u00edtulo de conde cunha dotaci\u00f3n de 25.000 francos de renda sobre os dominios de Gilhorm e de Meinersen, sitos en Hanovre.\nDestinado na Grande Arm\u00e9e, o 24 de maio de 1812, foille encargado, durante a campa\u00f1a de Rusia, organizar en Koenigsberg, unha divisi\u00f3n de 10.000 homes, presta para entrar en campa\u00f1a.\nMais o emperador, ordenou o seu arresto, por non estar \u00e1 cabeza da s\u00faa divisi\u00f3n, cando aquel chegou ante Vilna, o que na opini\u00f3n do corso fora a causa da perda da tropas que a compu\u00f1an.\nNa Restauraci\u00f3n.\nLu\u00eds XVIII nomeouno cabaleiro da orde de San Lu\u00eds e m\u00e1is comandante da 5\u00aa divisi\u00f3n.\nLoison foi licenciado o 15 de novembro de 1815. O seu nome est\u00e1 inscrito no arco de triunfo de l'\u00c9toile, en Par\u00eds, no seu lado Oeste."}
{"id": "55791", "revid": "98629", "url": "https://gl.wikipedia.org/wiki?curid=55791", "title": "Romeu", "text": "O romeu (Rosmarinus officinalis), tam\u00e9n chamado alecr\u00edn, \u00e9 un arbusto que habita na rexi\u00f3n mediterr\u00e1nea da Europa meridional, Norte de \u00c1frica e tam\u00e9n, na Asia menor. En Espa\u00f1a, \u00e1chase na maior parte de Catalu\u00f1a, ata os Pireneos en Arag\u00f3n e Navarra, Castela-A Mancha, Murcia, Estremadura, e nas zonas monta\u00f1osas da Comunidade Valenciana, Andaluc\u00eda e nas Illas Baleares. En estado silvestre \u00e9 pouco com\u00fan na Galiza e no norte da Pen\u00ednsula Ib\u00e9rica.\nEtimolox\u00eda.\n\"Rosmarinus\" semella derivar das palabras latinas \"Ros\" (=Res\u00edo) e \"Marinus\", por ser unha especie que adoita estar nas zonas costeiras; ou ben dos voc\u00e1bulos gregos \"Rhops\" (=Mato) e \"Myrinos\" (=recendente).\nA palabra \"officinal\" ref\u00edrese \u00f3 seu uso como planta medicinal, do lat\u00edn \"officina\" (dep\u00f3sito ou obradoiro).\nEcolox\u00eda.\nO romeu cr\u00edase en todo tipo de solos, preferibelmente naqueles \u00e1ridos, secos e algo areoso e perme\u00e1beis, adapt\u00e1ndose moi ben \u00f3s solos pobres.\nA planta medra en zonas litorais e de monta\u00f1a baixa (ladeiras), dende a costa ata os 1500 metros de altitude. A m\u00e1is altura, d\u00e1 un menor rendemento na produci\u00f3n de aceite esencial. Forma parte das matogueiras que se desenvolven nas zonas secas e soleadas de aci\u00f1eiras: zonas degradadas pola deforestaci\u00f3n ou a queima e nas ladeiras pedregosas e erosionadas. Florece d\u00faas veces ao ano, unha na primavera e outra no outono.\nDescrici\u00f3n.\nO romeu \u00e9 un mato le\u00f1oso de follas perennes e moi ramificado, pode chegar a acadar os 2 metros de altura. Atop\u00e1molo de cor verde todo o ano, con talos novos borrosos (a\u00ednda que a borra se perde ao medrar) e talos anellos de cor vermella e cunha codia fendida.\nFollas.\nAs follas do romeu son pequenas e moi abondosas, presentan forma li\u00f1al. Son opostas, sens\u00edbeis, enteiras, e cuns bordeis cara a abaixo e cunha cor verde escura, mentres que polo seu reverso te\u00f1en unha cor abrancazada e est\u00e1n cubertas de pelo. Na zona de uni\u00f3n da folla co talo nacen os ramalletes flor\u00edferos.\nFlores.\nAs flores son duns 5\u00a0mm de longo. A s\u00faa corola \u00e9 bilabiada e pos\u00fae unha soa peza. A s\u00faa cor \u00e9 azul, violeta p\u00e1lido, rosa ou branco, co c\u00e1liz verde ou algo vermello, tam\u00e9n bilabiado e con forma de camp\u00e1. As s\u00faas flores axilares, moi arom\u00e1ticas e mel\u00edferas, at\u00f3panse en riba das p\u00f3las, estas pos\u00faen dous estames encorvados que est\u00e1n soldados \u00e1 corola e te\u00f1en un pequeno dente.\nFroito.\nO seu froito, pechado no fondo do c\u00e1liz , est\u00e1 formado por catro pequenas noces trasovadas, en tetraquenio, dunha cor parda. \nVariedades.\nExiste outro romeu moito m\u00e1is escaso no sur e no sueste da pen\u00ednsula, e na zona subcosteira das provincias de Almer\u00eda e Granada, o \"Rosmarinus eriocalix\" que vive tam\u00e9n no norte de \u00c1frica, difer\u00e9nciase doadamente polas s\u00faas inflorescencias densamente cubertas de longos cabelos glandulares e as s\u00faas curtas follas; este ten d\u00faas variedades, unha con follas verdes e outra con follas pelos (\"Rosmarinus tomentosus\"), a cal se considera subespecie da anterior.\nReproduci\u00f3n.\nPermite a s\u00faa reproduci\u00f3n por gallos, isto \u00e9, a partir dun anaco de talo, folla (reproduci\u00f3n asexual) (en xullo ou agosto) ou pola s\u00faa sementeira a comezos da primavera (reproduci\u00f3n sexual).\nCoidados no xard\u00edn.\nA planta do romeu pode chegar a acadar unha altura de ata 2 metros, polo que \u00e9 necesario podalo con frecuencia. A planta permite o seu cultivo tanto no interior como no exterior. Non sofre nin enfermidades ou pragas.\nO seu rego debe ser reducido en per\u00edodo de crecemento. Debe estar en sitios soleados m\u00e1is protexido do vento. Aguanta temperaturas inferiores \u00f3s -10\u00a0\u00b0C.\nAplicaci\u00f3ns terap\u00e9uticas e farmacol\u00f3xicas.\nDo romeu empr\u00e9ganse sobre todo as s\u00faas follas, e en ocasi\u00f3ns, as flores. O romeu \u00e9 unha planta rica en principios activos.\nCo aceite esencial que se extrae directamente das s\u00faas follas, prep\u00e1rase alcol de romeu, o cal se emprega para previr as \u00falceras. Tam\u00e9n se emprega para tratar dores reum\u00e1ticas e lumbalxias. Empr\u00e9gase en fricci\u00f3ns como estimulante do coiro capilar (alopecia).\nA infusi\u00f3n das follas de romeu calma a tose e \u00e9 boa para o f\u00edgado e para atallar os espasmos intestinais. Debe tomarse antes ou despois das comidas. O fume do romeu serve como tratamento para a asma. O alcanfor de romeu ten efecto hipertensor (sobe a tensi\u00f3n) e tonifica a circulaci\u00f3n sangu\u00ednea.\nPolas s\u00faas propiedades antis\u00e9pticas, p\u00f3dese aplicar por decocci\u00f3n sobre chagas e feridas como cicatrizante.\nPrecauci\u00f3ns.\nDebe evitarse durante o embarazo e a lactaci\u00f3n, e non conv\u00e9n a persoas con gastrite aguda, \u00falcera gastroduodenal, hepatopat\u00eda, epilepsia e a enfermidade de Parkinson.\nEfectos secundarios.\nO aceite esencial pode causar cefalea, espasmos musculares e gastroenterite. A doses altas, o aceite pode dar lugar a convulsi\u00f3ns, irritaci\u00f3n renal e causar o aborto en caso de embarazo. Non debe aplicarse aceite esencia sobre feridas ou mucosas.\nEtnograf\u00eda.\nO romeu ti\u00f1a m\u00faltiples usos medicinais na Galiza rural. Empreg\u00e1base moito para a reuma, a artrite, trastornos do sistema circulatorio, depresi\u00f3n, dores de gorxa etc.\nAdemais atribu\u00edanselle propiedades m\u00e1xicas, por iso \u00e9 unha das sete herbas m\u00e1xicas de San Xo\u00e1n. O romeu \u00e9 a herba que protexe e purifica os fogares galegos por excelencia, pois elimina os malos esp\u00edritos a noite de San Xo\u00e1n."}
{"id": "55792", "revid": "1131", "url": "https://gl.wikipedia.org/wiki?curid=55792", "title": "Centro de Estudos Galegos", "text": "Os Centros de Estudos Galegos son unha rede de centros dedicados ao estudo da lingua e da cultura galegas espallados por f\u00f3ra de Galiza. Os centros est\u00e1n vencellados a universidades e poden contar ou non con persoal dedicado \u00e1 docencia.\nOs centros nacen e mant\u00e9\u00f1ense por un acordo entre a Xunta de Galicia, a trav\u00e9s da Conseller\u00eda de Educaci\u00f3n, e a universidade respectiva."}
{"id": "55794", "revid": "5863", "url": "https://gl.wikipedia.org/wiki?curid=55794", "title": "Romeiro", "text": ""}
{"id": "55800", "revid": "23204", "url": "https://gl.wikipedia.org/wiki?curid=55800", "title": "Akrotiri e Dhekelia", "text": " \nAcrotiri e Dhekelia (\"Akrotiri and Dhekelia\", en ingl\u00e9s; \u0391\u03ba\u03c1\u03c9\u03c4\u03ae\u03c1\u03b9 \u03ba\u03b1\u03b9 \u0394\u03b5\u03ba\u03ad\u03bb\u03b5\u03b9\u03b1, en grego) son d\u00faas bases soberanas do Reino Unido en Chipre, antiga colonia da Coroa Brit\u00e1nica. As d\u00faas \u00e1reas conte\u00f1en bases militares habitadas por brit\u00e1nicos, zonas residenciais onde viven na s\u00faa maior\u00eda cidad\u00e1ns chipriotas, e terreos cultivables.\nAcrotiri at\u00f3pase ao sur da illa, preto da cidade de Limasol. Ch\u00e1mase tam\u00e9n \"Base Soberana Occidental\" (\"Western Sovereign Base Area\" en ingl\u00e9s). M\u00e1is de 3.500 efectivos da Real Forza A\u00e9rea e a Mari\u00f1a Real est\u00e1n destinados na base; as s\u00faas tarefas incl\u00faen a colaboraci\u00f3n cos Cascos Azuis da Organizaci\u00f3n das Naci\u00f3ns Unidas no mantemento do proceso de paz.\nDhekelia ou \"Base Soberana Oriental\" (\"Eastern Sovereign Base Area\" en ingl\u00e9s) at\u00f3pase no sueste, preto de Larnaca, do l\u00edmite coa autoproclamada Rep\u00fablica Turca do Norte de Chipre e da cidade de Famagusta, xunto \u00e1 zona libre administrada por Naci\u00f3ns Unidas.\nHistoria.\nAs Bases Soberanas foron establecidas en 1960 polo Tratado de Garant\u00eda (\"Treaty of Guarantee\"), cando Chipre, colonia por aquel ent\u00f3n do Imperio Brit\u00e1nico, conced\u00e9uselle a independencia. O Reino Unido quixo conservar a soberan\u00eda sobre estes territorios, posto que as\u00ed se lles garant\u00eda o uso das bases militares brit\u00e1nicas na illa, inclu\u00edndo a \"RAF Akrotiri\", e unha guarnici\u00f3n do Ex\u00e9rcito Brit\u00e1nico. A importancia para os brit\u00e1nicos de conservar as bases consiste na posici\u00f3n estrat\u00e9xica de Chipre, no Mediterr\u00e1neo oriental, preto de canle de Suez e da zona de Oriente Medio; a RAF utiliza estas bases para a reposici\u00f3n da s\u00faa aviaci\u00f3n militar, e tam\u00e9n para adestramentos sobre obxectivos.\nEn 1974 Turqu\u00eda invadiu o norte de Chipre, acto que conduciu \u00e1 formaci\u00f3n da Rep\u00fablica Turca do Norte de Chipre. Con todo, este feito non afectou \u00e1 situaci\u00f3n das bases, e os brit\u00e1nicos non se implicaron neste conflito. Con todo, o Reino Unido permitiu aos grecochipriotas que fuxisen dos invasores turcos pola base de Dhekelia, e ofreceron axuda humanitaria.\nO avance turco foi detido cando alcanzaron os l\u00edmites da base soberana dhekeliana, principalmente para evitar a entrada de Gran Breta\u00f1a na guerra. A zona de Ayia Napa mant\u00edvose as\u00ed en mans gregas.\nA Rep\u00fablica de Chipre ocasionalmente esixiu a anexi\u00f3n de Acrotiri e Dhekelia, apelando que as bases constit\u00faen un extenso territorio que poder\u00eda ser utilizado para o desenvolvemento comunitario. \nDurante 4 anos logo da independencia chipriota, o Goberno Brit\u00e1nico pagou \u00e1 Rep\u00fablica de Chipre unha cont\u00eda de di\u00f1eiro por alugar as bases. Despois do conflito intercomunal de 1963-1964 o Reino Unido deixou de subvencionar a Chipre, denunciando que non hab\u00eda garant\u00eda de que ambas as comunidades beneficiar\u00edanse igualmente daquel di\u00f1eiro. O Goberno Chipriota a\u00ednda reclama as contribuci\u00f3ns brit\u00e1nicas desde 1964 ata a actualidade, consideradas unha d\u00e9beda de m\u00e1is de mil mill\u00f3ns de euros. \nEn xullo de 2001 produc\u00edronse violentas protestas en por parte de chipriotas locais, indignados tras co\u00f1ecer os plans brit\u00e1nicos de constru\u00edr varias antenas de radio nas bases, como parte dunha mellora sobre as comunicaci\u00f3ns militares brit\u00e1nicas en todo o mundo. Os veci\u00f1os manifestaran que as antenas por\u00edan en perigo as s\u00faas vidas e causar cancro, as\u00ed como o impacto negativo que producir\u00eda sobre a fauna da \u00e1rea. O Goberno do n\u00ba10 de Downing Street negou estas acusaci\u00f3ns.\nO Reino Unido non mostrou ningunha intenci\u00f3n de ceder as bases, a\u00ednda que ofrecese 117\u00a0km\u00b2 de terras cultivables como parte do Proxecto Annan para Chipre, que foi rexeitado. Actualmente, preto de 3.000 soldados das \"British Forces Cyprus\" te\u00f1en a s\u00faa base en Acrotiri e Dhekelia. Ayios Nikolaos, a Base Soberana Oriental, \u00e9 considerada unha estaci\u00f3n de espionaxe da ECHELON.\nGoberno e pol\u00edtica.\nA diferenza da maior\u00eda dos Territorios Brit\u00e1nicos de Ultramar, Acrotiri e Dhekelia non est\u00e1n administradas por un gobernador, sen\u00f3n por un administrador, elixido pola Ra\u00ed\u00f1a, que depende do Ministerio de Defensa. \nO administrador ten todo o poder executivo e lexislativo dun gobernador nun Territorio de Ultramar. \u00c9 designado un oficial principal, responsable do administrador do d\u00eda a d\u00eda do goberno civil. Ningunhas elecci\u00f3ns son celebradas nas bases, a\u00ednda que normalmente d\u00e9aselles o dereito aos cidad\u00e1ns brit\u00e1nicos para votar en elecci\u00f3ns do Reino Unido (como Forzas Brit\u00e1nicas ou electores de ultramar).\nXeograf\u00eda.\nAcrotiri e Dhekelia representan o 3% do total do territorio chipriota, preto de 98 millas cadradas (47.5 en Acrotiri e 50.5 en Dhekelia). O 60% do terreo \u00e9 de propiedade privada, pertencente a cidad\u00e1ns brit\u00e1nicos ou chipriotas. O outro 40% est\u00e1 suxeito ao Ministerio de Defensa, ou se organiza como territorio da Coroa. Ademais de Acrotiri e Dhekelia, o Tratado de Establecemento tam\u00e9n prev\u00e9 o emprego continuado polo Goberno Brit\u00e1nico de certas instalaci\u00f3ns dentro de Chipre, co\u00f1ecidas como \"Sitios Conservados\" (\"Retained Sites\").\nAcrotiri est\u00e1 localizada no sur da illa, preto da cidade de Limasol. Dhekelia est\u00e1 no sueste, preto de Larnaca. Ambas as \u00e1reas incl\u00faen bases militares, as\u00ed como terreos cultivables e algunhas zonas residenciais. Acrotiri est\u00e1 rodeada polo territorio controlado pola Rep\u00fablica de Chipre, pero Dhekelia tam\u00e9n limita coa zona de amortecemento administrada pola ONU, e a parte ocupada polos turcos da illa.\nAyia Napa est\u00e1 ao nord\u00e9s de Dhekelia. As localidades de Xylotymvou e Ormidhia, tam\u00e9n na Rep\u00fablica de Chipre, son enclaves rodeados por Dhekelia. A Central El\u00e9ctrica de Dhekelia, dividida por unha estrada brit\u00e1nica en dous partes, tam\u00e9n pertence a Chipre. A parte do norte \u00e9 un enclave, como as d\u00faas localidades, mentres que a parte do sur est\u00e1 localizada na costa, e polo tanto non \u00e9 un enclave, a\u00ednda que non te\u00f1a ningunhas augas territoriais propias.\nEconom\u00eda.\nNon hai ningunha estat\u00edstica econ\u00f3mica unificada para Acrotiri e Dhekelia. As actividades principais econ\u00f3micas son a provisi\u00f3n de servizos aos militares, as\u00ed como a agricultura limitada."}
{"id": "55803", "revid": "1643", "url": "https://gl.wikipedia.org/wiki?curid=55803", "title": "Shojo", "text": ""}
{"id": "55804", "revid": "65337", "url": "https://gl.wikipedia.org/wiki?curid=55804", "title": "Nabateos", "text": "Os nabateos (en \u00e1rabe : \u0627\u0644\u0623\u0646\u0628\u0627\u0637 \"Al-Anbaat\") eran un pobo comerciante, que ocupaban o sur de Xordania e de Cana\u00e1n, e o norte de Arabia, cuxas poboaci\u00f3ns nos oasis, na \u00e9poca de Flavio Xosefo, deron o nome de Nabatea \u00e1 rexi\u00f3n entre Siria e Arabia e entre o r\u00edo \u00c9ufrates e o mar Vermello.\nA s\u00faa capital era a cidade troglod\u00edtica de Petra, cuxas ru\u00ednas se encontran hoxe localizadas en territorio xordano. \nO seu comercio desenvolv\u00edase, principalmente, entre os oasis, nos cales practicaban unha agricultura intensiva. Eses oasis eran etapas das rutas comerciais. As fronteiras de tal conxunto son dif\u00edciles de precisar.\nO emperador romano Traxano someteu aos nabateos definitivamente, incorpor\u00e1ndoos ao Imperio, dentro do cal a s\u00faa cultura se foi difuminando e acabou por desaparecer."}
{"id": "55806", "revid": "98629", "url": "https://gl.wikipedia.org/wiki?curid=55806", "title": "Daniel Faulkner", "text": "Daniel J. Faulkner, nado en Filadelfia (Estados Unidos) o 21 de decembro de 1955 e finado o 9 de decembro de 1981 na mesma cidade, foi un polic\u00eda de Filadelfia asasinado en circunstancias pol\u00e9micas. O xornalista, activista pol\u00edtico, membro das Panteras Negras e do MOVE Mumia Abu-Jamal, foi arrestado e condenado polo asasinato, nun proceso cheo de controversias.\nDatos biogr\u00e1ficos.\nFaulkner naceu nunha familia cat\u00f3lica irlandesa do suroeste de Filadelfia, sendo o m\u00e1is novo de sete irm\u00e1ns. O seu pai morreu cando el ti\u00f1a cinco anos e foi criado pola nai e os seus irm\u00e1ns m\u00e1is vellos. Pouco antes de graduarse no ensino secundario, Faulkner abandonou os estudos para enrolarse no ex\u00e9rcito. Unha vez al\u00ed, conseguiu un diploma en xustiza criminal. Despois de abandonar o ex\u00e9rcito en 1975 Faulkner entrou a traballar no departamento de polic\u00eda de Filadelfia. No entanto, trataba de sacar a licenciatura en xustiza criminal, pensando en converterse alg\u00fan d\u00eda en fiscal do distrito. Casou cunha muller chamada Maureen en 1979.\nAsasinato.\nSegundo o desenvolvemento dos feitos estabelecido polo fiscal no xu\u00edzo que condenou a Mumia Abu-Jamal o 9 de decembro de 1981, Faulkner detivo a William Cook, irm\u00e1n de Abu-Jamal. No entanto trataba de arrestalo, Abu-Jamal chegou e disparoulle polas costas. Faulkner conseguiu devolver os disparos antes de caer ao chan, ferindo a Abu-Jamal no peito. Nese momento, Abu-Jamal disparou as balas restantes do seu rev\u00f3lver a queimarroupa. Un dos tiros impactou na cara de Faulkner.\nEsta secuencia de feitos foi rexeitada polas persoas e organismos que apoiaban a Abu Jamal. Este foi detido por varios polic\u00edas que se achegaron \u00e1 escena do crime. Faulkner foi declarado morto esa mesma noite e Abu Jamal foi inmediatamente acusado da s\u00faa morte e condenado por ela en 1982.\nMaureen Faulkner.\nDespois da morte do seu esposo. Maureen Faulkner mudouse a California, onde leva unha cl\u00ednica m\u00e9dica. En 1994, tras descubrir que a Radio P\u00fablica Nacional pensaba emitir unha serie con mensaxes e comentarios gravados por Abu-Jamal dende o corredor da morte, Maureen comezou unha campa\u00f1a contra o movemento \"Liberdade para Mumia\". Dende ent\u00f3n fixo moit\u00edsimos discursos e aparici\u00f3ns p\u00fablicas, apoiando a condena e a s\u00faa consecuente pena de morte. En 1999 presentouse no Evergreen State College para protestar a decisi\u00f3n desta universidade de permitir unha fita de v\u00eddeo de Abu Jamal onde actuaba como padri\u00f1o da promoci\u00f3n. Nesa gravaci\u00f3n Abu-Jamal inclu\u00eda ideas marxistas e animaba os titulados a emular a figura de Malcom X.\nO 8 de decembro de 2006 apareceu de novo, desacreditando os seguidores de Abu-Jamal e ped\u00edndolle ao avogado do estado Lynne M. Abraham que se opuxese firmemente \u00e1s petici\u00f3ns de Abu-Jamal de revisi\u00f3n do xu\u00edzo.\nHonras e homenaxes.\nUnha parte da Ruta 1, que atravesa o nordeste de Filadelfia foi chamada Autoestrada Daniel Faulkner na s\u00faa honra. O 9 de decembro de 2001, celebrouse en Filadelfia unha cerimonia presidida pola s\u00faa vi\u00fava co gallo do vix\u00e9simo aniversario da s\u00faa morte."}
{"id": "55807", "revid": "1556", "url": "https://gl.wikipedia.org/wiki?curid=55807", "title": "Parque natural das Fragas do Eume", "text": ""}
{"id": "55808", "revid": "98629", "url": "https://gl.wikipedia.org/wiki?curid=55808", "title": "Mouro (mitolox\u00eda)", "text": "Os mouros eran un pobo de criaturas sobrenaturais presentes en mitos e relatos estendidos polo norte da Pen\u00ednsula Ib\u00e9rica (Galicia, Asturias, Le\u00f3n, Zamora e Norte de Portugal), e presentados como non bautizados e pag\u00e1ns, que noutro tempo tam\u00e9n eran co\u00f1ecidos como xent\u00eds. Os homes eran escuros e en ocasi\u00f3ns deformes, e as mulleres eran fermosas feiticeiras rubias e de cute branca, a\u00ednda que nalg\u00fans relatos populares as\u00f3cianse coa aparencia de vellas bruxas e meigas.\nEtimolox\u00eda.\nO fil\u00f3logo Isodoro Mill\u00e1n defende que o termo mouro procede do celta \"mrvos\" af\u00edn ao termo indoeuropeo \"mr-tuos\", de onde procede tam\u00e9n o lat\u00edn \"mortuus\". Isto relacionar\u00eda os mouros con razas xa desaparecidas, mortos.\nLenda.\nNos relatos os mouros aparecen como construtores e habitantes de m\u00e1moas, t\u00famulos funerarios, castros, minas romanas e por extensi\u00f3n todo tipo de ru\u00edna con orixes inmemoriais, coma os castelos medievais ou alg\u00fans pazos do s\u00e9culo XVII con entradas en forma de arcada. Nalg\u00fans relatos os mouros e mouras aparecen como custodios de fabulosos tesouros, que constit\u00faen a orixe da riqueza de varias familias.\nCo paso do tempo estas criaturas pag\u00e1s foron relacionadas \u00e1 presenza musulm\u00e1n na Pen\u00ednsula Ib\u00e9rica, e moitos relatos asomen que chegaron cos invasores do norte de \u00c1frica. Tam\u00e9n hai relatos, a\u00ednda que menos numerosos, que os relacionan con outro tipo de invasores (viquingos, franceses etc.), que permanecer\u00edan acochados trala retirada dos seus compa\u00f1eiros.\n\u00c1 parte de lendas populares e mesmo relatos literarios, os mouros aparecen en varios top\u00f3nimos galegos, normalmente sinalando a presenza de castros, m\u00e1moas ou outro tipo de antigas ru\u00ednas.\nAma de cr\u00eda dos Mouros.\nLenda na que unha muller \u00e9 requirida polos mouros para lle dar de mamar a un dos fillos deles. Non existe perigo nesta acci\u00f3n ag\u00e1s se se cometen erros ou indiscreci\u00f3ns, como no caso do castro de Pedrouzos de Melide. Un mouro pres\u00e9ntase \u00e1 muller con porte de se\u00f1or e conv\u00e9ncea para que lle dese de mamar \u00f3 seu fillo. Ela deulle o leite e, cando rematou, o se\u00f1or pregoulle que lle pasara polos ollos \u00f3 neno mouro unha untura que ti\u00f1a preparada. Ela f\u00edxoo e, sen se decatar, levou a man untada \u00e1 cara qued\u00e1ndolle algo nos ollos. No d\u00eda da feira, a muller viu \u00f3 mouro e fixo por chamalo pero el non lle respondeu. Cando \u00f3 d\u00eda seguinte volveu dar de mamar \u00e1 criatura do mouro, preguntoulle este:\nEla d\u00edxollo e perdeu o ollo, pois o mouro arrincoullo de contado. A untura que puxera por erro permit\u00eda ver os encantos, e na feira ningu\u00e9n m\u00e1is vira \u00f3 mouro.\nAna Manana.\nMoura encantada condenada a vivir nunha fonte que leva o seu nome, nuns penedos pr\u00f3ximos \u00f3 Pozo Meim\u00f3n, no r\u00edo Mi\u00f1o, nas proximidades de Ourense. S\u00e1bese que \u00e9 moi fermosa e que viste de branco."}
{"id": "55811", "revid": "5312", "url": "https://gl.wikipedia.org/wiki?curid=55811", "title": "666", "text": "\"Este artigo trata sobre o ano 666 d.C. Para outros usos do n\u00famero 666, vexa Marca da Besta.\"\n666 (DCLXVI) foi un ano com\u00fan comezado en xoves segundo o calendario xuliano, en vigor naquela data."}
{"id": "55812", "revid": "56817", "url": "https://gl.wikipedia.org/wiki?curid=55812", "title": "668", "text": ""}
{"id": "55813", "revid": "98629", "url": "https://gl.wikipedia.org/wiki?curid=55813", "title": "Mouro", "text": "Co termo mouro podemos referirnos a:"}
{"id": "55815", "revid": "1556", "url": "https://gl.wikipedia.org/wiki?curid=55815", "title": "Denominaci\u00f3ns de orixe de Galicia", "text": ""}
{"id": "55819", "revid": "1410", "url": "https://gl.wikipedia.org/wiki?curid=55819", "title": "Canela", "text": "A canela \u00e9 unha especia que se tira da codia interna desecada, extra\u00edda pelando as p\u00f3las da caneleira (\"Cinnamomum zeylanicum\" ou \"Cinnamomum verum\"), unha \u00e1rbore procedente da Sri Lanka. Empr\u00e9gase en pau ou mo\u00edda (en po). En Galiza empr\u00e9gase moito para adubar a t\u00edpica sobremesa de arroz con leite.\nEtimolox\u00eda.\nO nome cient\u00edfico e o nome vulgar en ingl\u00e9s:\" cinnamon\" derivan do voc\u00e1bulo grego \"k\u00ednamon\".\nO nome galego \"canela\", v\u00e9n do franc\u00e9s: \"canelle\" (cana pequena).\nLocalizaci\u00f3n.\nNa actualidade cult\u00edvase ademais de en Sri Lanka, na India, no sur da China, Madagascar e no Brasil.\nEmprego.\nMo\u00edda empr\u00e9gase nas sobremesas, pasteis, doces etc.; e en rama empr\u00e9gase para adornar e sazonar alg\u00fans pratos. O uso do t\u00e9 de canela (producido ao ferver as p\u00f3las da canela en auga at\u00e9 obter a infusi\u00f3n, engadindo azucre) est\u00e1 moi estendido en M\u00e9xico e nas zonas de influencia mexicana, como o sur dos Estados Unidos e Am\u00e9rica Central, chegando a competir con outras bebidas quentes, como o caf\u00e9 e o chocolate. C\u00f3mpre resaltar que o t\u00e9 se prepara coa variedade de Sri Lanka.\nTam\u00e9n \u00e9 un ingrediente de moitas salsas, curry e outros pratos de oriente, onde se empregan as variedades de Sri Lanka e a China, ademais do po e as follas da caneleira.\nEn Galiza empr\u00e9gase moito para adubar o arroz con leite, sobremesa moi tradicional.\nBeneficios medicinais.\nA canela \u00e9 empregada dende a antig\u00fcidade na Espa\u00f1a rural para inducir o sono \u00f3s nenos, tanto en infusi\u00f3ns como fumado. Foi un relaxante que empregaban as nais rurais para durmir \u00f3s nenos \u00e1 hora de ir traballar ao campo. Tam\u00e9n foi com\u00fan o seu uso nas mulleres cando ti\u00f1an atrasos na menstruaci\u00f3n.\nOutros dos beneficios medicinais que proporciona a canela \u00e9 que cando existen abrasi\u00f3ns na lingua por comer ou tomar cousas quentes, a barra de canela serve para sedar a dor e cicatrizar as papilas gustativas.\nV\u00e9xase tam\u00e9n.\nLigaz\u00f3ns externas.\nFicha da canela en Infojard\u00edn.com \"(en castel\u00e1n)\""}
{"id": "55820", "revid": "1131", "url": "https://gl.wikipedia.org/wiki?curid=55820", "title": "Ralf K\u00f6nig", "text": "Ralf K\u00f6nig, nado en Soest o 8 de agosto de 1960, \u00e9 un autor alem\u00e1n de banda dese\u00f1ada, e o m\u00e1ximo expo\u00f1ente internacional da banda dese\u00f1ada de tem\u00e1tica gai.\nTraxectoria.\nNaceu nunha familia obreira do rural da Rep\u00fablica Federal Alem\u00e1. Estudou nun centro de formaci\u00f3n profesional, comezou a traballar como aprendiz de soldador. En 1979 sa\u00edu do armario e comezou a escribir pequenas historias de banda dese\u00f1ada para o fancine underground \"Zomix\" e o xornal gai \"Rosa Flieder\", os dous en M\u00fanic.\nEntre 1981 e 1986 regresou aos estudos, cursando Belas Artes na Academia de Belas Artes de D\u00fcsseldorf. En 1981 tam\u00e9n comezou a publicar \u00e1lbums de seu, co seu primeiro t\u00edtulo \"Sarius\", que foi editado pola Rosa Winkel de Berl\u00edn. En 1987 publica o primeiro \u00e1lbum con historia completa e longa, a primeira novela gr\u00e1fica, co t\u00edtulo de \"Kondom des Grauens\".\nEst\u00e1 traducido a uns 14 idiomas, e os seus \u00e1lbums te\u00f1en acadado a cifra de 5 mill\u00f3ns de exemplares. Foi levado ao cine en catro ocasi\u00f3ns.\nEstilo.\nA s\u00faa banda dese\u00f1ada caracter\u00edzase por unha busca constante do humor, reproducindo situaci\u00f3ns c\u00f3micas que lle suceden aos personaxes das comunidades gai-l\u00e9sbicas de Alema\u00f1a: os seus personaxes, que se moven fundamentalmente en relaci\u00f3n a estereotipos sexuais e f\u00edsicos, te\u00f1en continuidade a trav\u00e9s dalgunhas obras, incluso naquelas como \"Lysistrata\" ou \"Jago\" onde realiza digresi\u00f3ns hist\u00f3ricas \u00e1 Grecia cl\u00e1sica ou \u00e1 Inglaterra de Shakespeare.\nO seu dese\u00f1o \u00e9 claro e fundamentalmente en branco e negro, con predominio das li\u00f1as sobre as masas. O resultado son debuxos que se achegan \u00e1 caricatura de car\u00e1cter c\u00f3mico e grotesco.\nMalia o seu ton humor\u00edstico ten tocado a mi\u00fado temas serios, relacionados coa sa\u00edda do armario, a homofobia ou a reacci\u00f3n cultural producida como consecuencia da sida."}
{"id": "55822", "revid": "98629", "url": "https://gl.wikipedia.org/wiki?curid=55822", "title": "Celtiberos", "text": "O termo celtiberos acostuma usarse para as tribos celtas ou celtizadas da Pen\u00ednsula Ib\u00e9rica, as\u00ed como os idiomas que estes grupos falaban, a\u00ednda que en realidade o termo celtibero se refire unicamente a un dos pobos c\u00e9lticos da Pen\u00ednsula Ib\u00e9rica, existindo outros con outros nomes (vet\u00f3ns, vacceos, lusitanos, carpetanos etc.). Este pobo celtibero habitaba no oeste da Cordilleira Ib\u00e9rica. Os romanos consider\u00e1banos unha mestura de celtas e iberos, diferenci\u00e1ndose as\u00ed dos seus veci\u00f1os, tanto dos celtas da meseta como dos iberos da costa. Hoxe s\u00e1bese que os celtiberos foron un pobo de lingua e cultura celta.\nHistoria.\nAs primeiras referencias escritas sobre os mesmos d\u00e9bense a xe\u00f3grafos e historiadores grecolatinos (Estrab\u00f3n, Tito Livio, Plinio e outros), a\u00ednda que o seu estudo, que arrinca do s\u00e9culo XV, non adquire rango cient\u00edfico ata os inicios do s\u00e9culo XX (marqu\u00e9s de Cerralbo, Schulten, Taracena, Caro Baroja etc.), cobrando renovado impulso nos \u00faltimos anos (Wenceslas Kruta). Pese a este excepcional acervo literario, a\u00ednda hoxe se discuten aspectos fundamentais para a s\u00faa definici\u00f3n: os conf\u00edns do seu terreo, a s\u00faa verdadeira personalidade ou a s\u00faa propia xenealox\u00eda.\nCon este termo adoita facerse referencia \u00e1s tribos celtas ou celtizadas da Pen\u00ednsula Ib\u00e9rica, as\u00ed como aos idiomas que estes grupos falaban, a\u00ednda que, realmente, o termo celtibero ref\u00edrese unicamente a un dos pobos c\u00e9lticos da Pen\u00ednsula Ib\u00e9rica existindo outros con outros nomes (vet\u00f3ns, vacceos, lusitanos, carpetanos etc.). Este pobo celtibero, que habitaba na Cordilleira Ib\u00e9rica e \u00e1 que os romanos consideraban unha mestura de celtas e iberos, diferenci\u00e1base dos seus veci\u00f1os, tanto dos celtas da meseta como dos iberos da costa. Pero esta idea de que os celtiberos son o resultado da uni\u00f3n dos celtas e os iberos \u00e9 un erro que xa se deu en \u00e9poca romana. Hoxe sabemos que os celtiberos son un pobo de cultura celta, que recibe influencias dos iberos pola s\u00faa proximidade, pero en ning\u00fan caso son o resultado dunha mestizaxe entre ambas as culturas.\nA xulgar polo rexistro arqueol\u00f3xico, os celtas chegaron \u00e1 Pen\u00ednsula Ib\u00e9rica no s\u00e9culo XIII a.C. coa grande expansi\u00f3n dos pobos da Cultura dos Campos de Urnas, ocupando ent\u00f3n a rexi\u00f3n nordeste. No s\u00e9culo VII a.C., durante a Cultura de Hallstatt exp\u00e1ndense por amplas zonas da meseta e Portugal, chegando alg\u00fans grupos a Galicia. Con todo, trala fundaci\u00f3n grega de \"Massallia\" (actual Marsella na Francia), os iberos volven ocupar, o val medio do Ebro e o nordeste peninsular aos celtas, dando p\u00e9 a novos establecementos gregos (Emp\u00faries). Os celtas da Pen\u00ednsula quedaron as\u00ed desconectados dos seus parentes continentais, de maneira que nin a cultura celta de La T\u00e8ne nin o fen\u00f3meno relixioso do druidismo lles chegar\u00edan nunca. A cultura celta na Pen\u00ednsula Ib\u00e9rica chegar\u00e1 ao seu final coa conquista romana, \u00e1 que moitas tribos c\u00e9lticas se opuxeron.\nPobos celtiberos.\nOs autores antigos son moi concisos nas s\u00faas referencias a todas estas xentes. Os ber\u00f3ns, do mesmo xeito que os vasc\u00f3ns, s\u00f3 son nomeados, e moi parcamente, nas guerras sertorianas."}
{"id": "55829", "revid": "1556", "url": "https://gl.wikipedia.org/wiki?curid=55829", "title": "Napol\u00e9on Bonaparte", "text": ""}
{"id": "55830", "revid": "92340", "url": "https://gl.wikipedia.org/wiki?curid=55830", "title": "Ana Leopoldovna", "text": "Ana Leopoldovna (\u0410\u0301\u043d\u043d\u0430 \u041b\u0435\u043e\u043f\u043e\u0301\u043b\u044c\u0434\u043e\u0432\u043d\u0430), tam\u00e9n co\u00f1ecida como Anna Karlovna (\u0410\u0301\u043d\u043d\u0430 \u041a\u0430\u0301\u0440\u043b\u043e\u0432\u043d\u0430), nada en 1718 e finada o 18 de marzo 1746, foi rexente da Rusia por alg\u00fans meses (1740 - 1741) durante a infancia do seu fillo beb\u00e9 Iv\u00e1n, era a filla de Catarina (irm\u00e1 da Emperatriz Ana) e de Carlos Leopold, o duque de Mecklenburg-Schwerin.\nTraxectoria.\nEn 1739 casou con Antonio Ulrich (1714 - 1776), fillo de Fernando Alberto, duque de Brunswick-Wolfenb\u00fcttel. A 5 de outubro de 1740 a emperatriz Ana adoptou como o seu fillo o recentemente nado Iv\u00e1n e proclamou herdeiro ao trono ruso. Alg\u00fans d\u00edas logo desta proclamaci\u00f3n a emperatriz faleceu (28 de outubro 1740), deixando instruci\u00f3ns acerca da sucesi\u00f3n, e designando o seu favorito Ernst Biron, duque de Courland, como rexente. Biron, con todo, f\u00edxose nunha persoa detestada polo pobo ruso, e Ana Leopoldovna tivo pouca dificultade a destrona-lo (8 de novembro de 1740). Asumiu ent\u00f3n a rexencia, e tomou o t\u00edtulo de Gran Duquesa, pero sabendo pouco do car\u00e1cter da xente con quen ela ter\u00eda que lidar, e a\u00ednda menos das convenci\u00f3ns e da pol\u00edtica de goberno ruso, acabando por levar rapidamente a querelas cos seus partidarios principais.\nA decembro de 1741, a filla de Pedro o grande, que polos seus h\u00e1bitos rusos era a favorita dos soldados, incitou os gardas a revolt\u00e1rense e, logo de superar unha d\u00e9bil oposici\u00f3n, ascendeu ao trono como Emperatriz Isabel.\nO r\u00e9xime vitorioso, aprisionou de entrada a familia na fortaleza de D\u00fcnam\u00fcnde preto de Riga, acabando posteriormente polos exiliar para Kholmogory, a norte do R\u00edo Dvina. Ana eventualmente morreu a 18 de marzo de 1746 durante o parto. O seu fillo Ivan VI foi asasinado en Shlisselburg a 16 de xullo de 1764, mentres o seu marido Antonio Ulrich faleceu en Kholmogory a 19 de marzo de 1776. Os seus demais catro fillos foron liberados da prisi\u00f3n en 1780 e foron vivir para a Xutlandia."}
{"id": "55833", "revid": "22570", "url": "https://gl.wikipedia.org/wiki?curid=55833", "title": "Gabriel de Mendiz\u00e1bal", "text": "Gabriel de Mendiz\u00e1bal Iraeta, nado o 14 de maio de 1765 en Bergara (Guip\u00fascoa) e finado en Madrid o 1 de setembro de 1838, foi un militar e xeneral espa\u00f1ol, con saliente participaci\u00f3n na Guerra da Independencia espa\u00f1ola.\nTraxectoria.\nIngresou na Escola Militar do Porto de Santa Mar\u00eda, cerca de C\u00e1diz, da que sa\u00edu en 1785 co grao de subtenente.\nParticipou na guerra do Rosell\u00f3n contra a Francia revolucionaria (1793-1795), onde por m\u00e9ritos de guerra foi ascendido a comandante. Ao finalizar a contenda era Comandante dos Ex\u00e9rcitos Nacionais. En 1798 foi destinado a Ferrol. En 1802 foi posto ao mando do novo batall\u00f3n de infanter\u00eda \"Voluntarios de Navarra n\u00ba 12\", ascendendo a coronel, e sendo destinado novamente a Ferrol con esa unidade.\nEn 1806 participou, contra Portugal, na chamada pola historiograf\u00eda espa\u00f1ola guerra das laranxas.\nGuerra da Independencia espa\u00f1ola.\nDurante a guerra da Independencia, Mendiz\u00e1bal figuraba no Ex\u00e9rcito de Galicia, baixo o mando do xeneral Cagigal, a quen acompa\u00f1ou na batalla de Medina de Rioseco, e foi promovido, pouco despois da mesma, \u00e1 graduaci\u00f3n de brigadeiro. Nos meses seguintes, integrado no corpo de ex\u00e9rcito mandado polo marqu\u00e9s de la Romana, participou en diversos enfrontamentos coas tropas francesas no norte de Espa\u00f1a, como nas batallas de Valmaseda e de Espinosa de los Monteros.\nCo mesmo Ex\u00e9rcito da Esquerda, e xunto a De la Romana, formou parte da expedici\u00f3n en retirada que segu\u00eda as tropas brit\u00e1nicas de John Moore, perseguida pola Grande Arm\u00e9e, a mando de Napole\u00f3n \u2013at\u00e9 Astorga\u2013 e logo de Soult e Ney desde esa cidade leonesa, que se veu forzada a buscar refuxio en Galicia. O marqu\u00e9s De la Romana buscou o territorio galego a trav\u00e9s da estrada Ponferrada-Ourense, ordenando a Mendiz\u00e1bal, para ga\u00f1ar tempo, que se enfrontase na Ponte de Domingo Fl\u00f3rez \u00e1 divisi\u00f3n de cabaler\u00eda do xeneral franc\u00e9s Franceschii, a quen fixo retroceder (xaneiro de 1809) para Ponferrada, o que posibilitou que as tropas de De la Romana fixesen escala na provincia de Ourense. En marzo do mesmo ano tomou parte na chamada batalla de Vilafranca, na que tomou a vila berci\u00e1 hom\u00f3nima, gornecida por unha forza francesa de m\u00e1is de 800 homes. A\u00ednda que aparentemente era un encontro menor, con esta acci\u00f3n Mendiz\u00e1bal cortoulles unha v\u00eda de retirada que cr\u00edan asegurada aos ex\u00e9rcitos que Soult e Ney ti\u00f1an metidos no interior de Galicia. A s\u00faa posterior actuaci\u00f3n na batalla de Lugo valeulle o ascenso a mariscal.\nExpulsados os franceses de Galicia, Mendiz\u00e1bal pasou a Castela. A s\u00faa pericia en encontros sucesivos fixo que fose promovido a tenente xeneral (1810). Por\u00e9n, en acci\u00f3ns posteriores en Estremadura, case consecutivas, como en Olivenza, onde debeu cederlles a praza aos franceses (1811), e Santa Engracia (febreiro de 1811), provocaron que fose separado do mando. Incorporado ao ex\u00e9rcito como soldado raso, o seu extraordinario comportamento na batalla de Albuera (maio de 1811), levou que se lle perdoase e a\u00ednda se lle concedese de novo o mando dun corpo do ex\u00e9rcito.\nEn xu\u00f1o de 1813, participou na toma de Tolosa (Guip\u00fascoa), entrando a continuaci\u00f3n coas tropas anglo-luso-espa\u00f1olas en territorio franc\u00e9s e colaborando na vitoria de Tolosa (10 de abril de 1813), na cal resultou ferido. Poucos meses despois, xunto a tropas hispano-portuguesas e brit\u00e1nicas, entre as que figuraba o Ex\u00e9rcito de Galicia, estivo presente na batalla de San Marcial, ao mando da divisi\u00f3n Vascongada.\nRestauraci\u00f3n.\nTras a volta do rei Fernando VII, Mendiz\u00e1bal figurou nun Consello Supremo de Guerra, por\u00e9n colaborar\u00eda cos revolucionarios durante o Trienio liberal (1820 - 1823), polo que posteriormente ser\u00eda castigado. Durante o per\u00edodo liberal foi rehabilitado."}
{"id": "55835", "revid": "114", "url": "https://gl.wikipedia.org/wiki?curid=55835", "title": "Pataf\u00edsica", "text": ""}
{"id": "55839", "revid": "98629", "url": "https://gl.wikipedia.org/wiki?curid=55839", "title": "Linguaxe literaria", "text": "O termo linguaxe literaria, ou literatura, ten a s\u00faa base etimol\u00f3xica no lat\u00edn LITTERATTURA \u2018a letra do alfabeto\u2019, derivado de LITTERA \u00e1 s\u00faa vez, calco ling\u00fc\u00edstico do grego GRAMMATIK\u00c9.\nNas s\u00faas orixes, pois, asemella que a idea da literatura est\u00e1 vencellada \u00e1 escrita, \u00e1 capacidade de manipulaci\u00f3n da palabra, \u00e1 competencia que pos\u00fae aquel que ten co\u00f1ecemento de gram\u00e1tica, ret\u00f3rica e estil\u00edstica. As\u00ed a todo, en sentido sociol\u00f3xico e antropol\u00f3xico f\u00e1lase hoxe en d\u00eda de literatura oral, ligada frecuentemente \u00e1s tradici\u00f3ns populares e \u00e9 a\u00ed onde xorde unha das d\u00faas obxecci\u00f3ns que se lle fan \u00f3 termo literatura, pois, pola s\u00faa etimolox\u00eda, remite exclusivamente a aquilo que esta escrito ou impreso. A outra fundamental obxecci\u00f3n d\u00e9bese \u00e1 pouca precisi\u00f3n que o termo presenta. Escarpit, entre os moi distintos significados da literatura, indica: a arte espec\u00edfica do escribir, o mundo das letras e dos escritores, a arte da expresi\u00f3n intelectual, as obras non escritas, o conxunto de obras literarias e dos escritos dunha \u00e9poca ou dun territorio, a ciencia e a cultura en xeral, ...\nO \u00fanico modo de resolve-la cuesti\u00f3n \u00e9 deslinda-lo uso especial que se fai da linguaxe na literatura. A linguaxe \u00e9 o material da literatura e a distinci\u00f3n principal ha de establecerse comparando os tres usos da linguaxe: o literario, o corrente e o cient\u00edfico, para despois, expresar cales son os procedementos que determinan o uso especial que da linguaxe se fai na linguaxe literaria\nLinguaxe cient\u00edfica e linguaxe literaria.\n\u00c9 doado distinguir entre a linguaxe da ciencia e a linguaxe da literatura. A linguaxe cient\u00edfica ideal \u00e9 puramente denotativa, cousa que se observa claramente no feito de que a terminolox\u00eda careza de plano do contido. \u00c9 unha linguaxe universal. Mentres que a literaria \u00e9 connotativa e dista moito de ser soamente designativa.\nPor outra banda, na linguaxe literaria faise fincap\u00e9 no signo mediante t\u00e9cnicas coma a aliteraci\u00f3n, a paronomasia... Na cient\u00edfica \u00e9 crucial a representaci\u00f3n da realidade extraling\u00fc\u00edstica.\nLinguaxe coti\u00e1 versus linguaxe literaria.\nMoito m\u00e1is complicado \u00e9 distinguir linguaxe corrente ou coti\u00e1 e linguaxe literaria. A linguaxe corrente non \u00e9 un concepto uniforme; comprende variantes tales como a conversaci\u00f3n, o estilo comercial, a fraseolox\u00eda oficial, a linguaxe amorosa, a linguaxe da relixi\u00f3n, a xerga dos estudantes... Nin sequera podemos considerar que a linguaxe literaria te\u00f1a o uso exclusivo da dimensi\u00f3n est\u00e9tica pois esta pode estar perfectamente presente na linguaxe coti\u00e1.\nUnha primeira distinci\u00f3n poder\u00eda basearse no feito de que na fala coti\u00e1 non hai conciencia dos signos, mais as\u00ed e todo, esta conciencia aparece no simbolismo f\u00f3nico de nomes e acci\u00f3ns, nas onomatopeas.\nTampouco \u00e9 valido indicar que a linguaxe coti\u00e1 non sempre ten unha funci\u00f3n comunicativa. A parola dun neno durante horas enteiras sen que ningu\u00e9n o escoite, pon de manifesto que hai algunha outra funci\u00f3n da linguaxe. A esta outra funci\u00f3n acheg\u00e1monos desde unha perspectiva psicoling\u00fc\u00edstica. Hans H\u00f6rmann considera que hai unha funci\u00f3n previa \u00e1 comunmente aceptada funci\u00f3n comunicativa, a funci\u00f3n descritiva: o home pode comprende-lo mundo, o \u2018ser as\u00ed\u2019 das cousas, con independencia da linguaxe; pero precisa designar, describir, o que xa co\u00f1ece desta maneira con palabras elixidas \u00f3 seu arbitrio sen que haxa unha intenci\u00f3n comunicativa. \u00bfAcaso, na escrita literaria de car\u00e1cter autom\u00e1tico non pode haber unha exclusiva funci\u00f3n descritiva?\nNon \u00e9 posible, xa que logo, atendendo \u00f3 obxecto, \u00f3 c\u00f3digo, \u00f3 car\u00e1cter, \u00e1 dimensi\u00f3n, \u00f3 ideal ou \u00f3 esp\u00edrito, desenvolver unha distinci\u00f3n totalmente certa entre linguaxe coti\u00e1 e linguaxe literaria. As marxes, segundo Ren\u00e9 Wellek e Austin Warren (Teor\u00eda literaria. Gredos 1981), non son de \u00edndole cualitativa, sen\u00f3n, m\u00e1is ben, unha apreciaci\u00f3n cuantitativa: \"os recursos da linguaxe expl\u00f3tanse na linguaxe literaria moito m\u00e1is deliberada e sistematicamente: Na obra dun poeta subxectivo manif\u00e9stasenos unha personalidade moito m\u00e1is coherente e totalizadora c\u00e1 das persoas tal como as vemos en situaci\u00f3ns correntes [...] A linguaxe po\u00e9tica organiza, tensa os recursos da linguaxe coti\u00e1 e \u00e1s veces chega a facerlles violencia esforz\u00e1ndose en esperta-la nosa conciencia e provoca-la nosa atenci\u00f3n. Moitos destes recursos enc\u00f3ntraos o escritor formados e performados pola obra calada e an\u00f3nima de moitas xeraci\u00f3ns\".\nPoder\u00edase aceptar que a literatura \u00e9 ficci\u00f3n e que esta \u00e9 a caracter\u00edstica distintiva da literatura, mais hai casos fronteirizos como A Rep\u00fablica de Plat\u00f3n.\nEn conclusi\u00f3n, desde unha perspectiva moderna, o per\u00edmetro da literatura coincide co da linguaxe usada e dirixida especificamente cara \u00f3 valor est\u00e9tico, de tal modo que o estilo, a forma, que constit\u00faen a connotaci\u00f3n primordial da obra literaria, haber\u00e1n de ser considerados primeiramente, inda que non sempre- como escritura. As marxes entre a linguaxe corrente e a literaria, non son de \u00edndole cualitativa, sen\u00f3n, m\u00e1is ben, unha apreciaci\u00f3n cuantitativa: os recursos da linguaxe expl\u00f3tanse na linguaxe literaria moito m\u00e1is deliberada e sistematicamente do que no resto de situaci\u00f3ns comunicativas. A especificidade da literatura est\u00e1 apresada na peculiar s\u00edntese est\u00e9tico-ling\u00fc\u00edstica de profundas experiencias existenciais, culturais, hist\u00f3ricas das que o escritor se fai int\u00e9rprete por natureza; e \u00e9 que s\u00f3 atendendo \u00e1 literatura como acto comunicativo acadar\u00e9mo-lo seu sentido real: A literatura \u00e9 unha experiencia profunda do mundo totalmente expresa en signos, formada, vizosa en recursos expresivos, socializadora, e ficticia."}
{"id": "55843", "revid": "23204", "url": "https://gl.wikipedia.org/wiki?curid=55843", "title": "R\u00edo Z\u00e9zere", "text": "O Z\u00e9zere (en graf\u00eda portuguesa \"Z\u00eazere\") \u00e9 un r\u00edo portugu\u00e9s que nace na serra da Estrela, a cerca de 1900 m de altitude, xunto ao C\u00e2ntaro Magro, onde define un val glaciar. Seguindo para suroeste, confl\u00fae co r\u00edo Texo ao oeste da localidade de Const\u00e2ncia, despois dun curso de cerca de 242 quil\u00f3metros.\nCaracter\u00edsticas.\nO r\u00edo Z\u00e9zere \u00e9 o segundo maior r\u00edo exclusivamente portugu\u00e9s, tras o r\u00edo Mondego. Os seus principais afluentes na marxe dereita son: o r\u00edo Alge, o r\u00edo Cabril, a ribeira de Unhais, o r\u00edo Nab\u00e3o, a ribera de Paul e a ribeira de P\u00eara. Na marxe esquerda recibe o ribeira de Bogas, a ribeira de R\u00edo Caria, a ribeira da Malhadancha, a ribeira da Isna, a ribeira de Meimoa, a ribeira da Sert\u00e3 e a ribeira de Teixeira.\nDa s\u00faa conca hidrogr\u00e1fica con 5043\u00a0km\u00b2, 1056\u00a0km\u00b2 pertencen ao r\u00edo Nab\u00e3o. Os grandes desniv\u00e9is, aliados ao volume de auga (por veces superior a 10.000 m3/s), representam unha not\u00e1bel riqueza hidroel\u00e9ctrica, aproveitada en tr\u00eas encoros: o de (Bou\u00e7\u00e3, o de Cabril e a presa de Castelo de Bode), que producen anualmente 700 mill\u00f3ns de kW/hora."}
{"id": "55845", "revid": "25871", "url": "https://gl.wikipedia.org/wiki?curid=55845", "title": "Entoaci\u00f3n", "text": "A entoaci\u00f3n \u00e9 a melod\u00eda executada acompa\u00f1ando \u00e1 secuencia de fonemas e s\u00edlabas que constit\u00fae un enunciado pronunciado nun determinado acto de fala. A entoaci\u00f3n incorpora no enunciado un novo significado independente da secuencia de fonemas. Se se cotexan estas d\u00faas secuencias observarase que a entoaci\u00f3n \u00e9 tam\u00e9n un signo que se expresa mediante a curva mel\u00f3dica e cun significado consistente na modalidade asignada \u00f3 enunciado: \"Ela v\u00e9n da praia de Coroso / Ela v\u00e9n da praia de Coroso?\"\nTodo enunciado m\u00f3strase cunha determinada melod\u00eda, que en parte est\u00e1 determinada por factores fisiol\u00f3xicos e ps\u00edquicos. Articulatoriamente, compr\u00e9ndese que, \u00f3 comezar a falar, a posta en tensi\u00f3n das cordas vocais produza unha elevaci\u00f3n m\u00e1is ou menos r\u00e1pida do ton, e que o conclu\u00ed-la emisi\u00f3n, o relaxamento das cordas vocais orixine o descenso tonal. Esta relaci\u00f3n natural entre o ton e as emoci\u00f3ns aprov\u00e9itase na pr\u00e1ctica da lingua utilizando o ascenso do ton para esperta-lo interese do interlocutor. De a\u00ed prov\u00e9n que o ascenso tonal caracterice os enunciados non conclusos ou \u00e1s preguntas. En cambio o descenso do ton acompa\u00f1a \u00f3 enunciado aseverativo, xa que \u00e9 innecesaria a imprecaci\u00f3n \u00e1 atenci\u00f3n do o\u00ednte.\nToda curva mel\u00f3dica, desde o silencio previo \u00e1 emisi\u00f3n da fala ata a pausa final, m\u00f3vese entre tres niveis, discernibles polo seu mutuo contraste: o grave, o medio e o agudo. \u00d3 comezo as cordas vocais p\u00f3\u00f1ense en tensi\u00f3n: o ton ascende e, con certas oscilaci\u00f3ns, mantense nunha li\u00f1a media bastante uniforme. \u00d3 final, en torno \u00e1 \u00faltima s\u00edlaba acentuada, o ton presenta un cambio de direcci\u00f3n: cara \u00f3s graves (se as cordas vocais se distenden) ou cara \u00f3s agudos (cando as cordas se po\u00f1en m\u00e1is tensas).\nA nivel ling\u00fc\u00edstico a entoaci\u00f3n realiza as seguintes funci\u00f3ns:"}
{"id": "55846", "revid": "85894", "url": "https://gl.wikipedia.org/wiki?curid=55846", "title": "Paronomasia", "text": "A paronomasia \u00e9 unha figura ret\u00f3rica e estil\u00edstica que consiste en aproveitar a similitude fon\u00e9tica entre d\u00faas ou m\u00e1is palabras, frecuentemente con intenci\u00f3n burlesca ou conceptista.\nTam\u00e9n co\u00f1ecida informalmente como \"xogo de palabras\" pode consistir nunha deliberada ou non deliberada confusi\u00f3n de palabras similares ou frases con efecto ret\u00f3rico, xa sexa con fins serios ou humor\u00edsticos.\nExemplos.\n&lt;poem&gt;\n&lt;/poem&gt;\n&lt;poem&gt;\n\"&lt;/poem&gt;"}
{"id": "55850", "revid": "98629", "url": "https://gl.wikipedia.org/wiki?curid=55850", "title": "Arthur Wellesley, duque de Wellington", "text": "Arthur Wellesley, 1\u00ba Duque de Wellington, nado en Dubl\u00edn o 1 de maio de 1769 e finado no castelo de Walmer, en Kent (Inglaterra), o 14 de setembro de 1852, foi un militar do ex\u00e9rcito brit\u00e1nico e mais un estadista. Est\u00e1 considerado unha das figuras militares e pol\u00edticas m\u00e1is prominentes da primeira metade do s\u00e9culo XIX. Xogou un salient\u00e1bel papel durante as guerras napole\u00f3nicas, chegando a atinxir o grao de mariscal de campo. A s\u00faa fama prov\u00e9n en boa medida de ser o home que derrotou a Napole\u00f3n na Batalla de Waterloo en 1815.\nWellington \u00e9 comparado con frecuencia co duque de Marlborough, con quen comparte numerosos riscos, especialmente o paso \u00e1 pol\u00edtica despois dunha exitosa carreira militar. Wellington foi por d\u00faas veces primeiro ministro cos conservadores, e ademais exerceu como figura destac\u00e1bel na C\u00e1mara dos Lores at\u00e9 o seu retiro en 1846.\nTraxectoria.\nArthur Wellesley era o terceiro fillo de Garret Wesley, 1\u00ba conde de Mornington. C\u00f3idase que naceu, ben en Dubl\u00edn, ben nas posesi\u00f3n familiares do condado de Meath, Irlanda, daquela posesi\u00f3n brit\u00e1nica. A data do seu nacemento non se co\u00f1ece con certeza: a\u00ednda que el celebraba o 1 de maio, corresponde ao rexistro parroquial, e o normal era bautizar varios d\u00edas despois do natalicio. O seu nome orixinal, Arthur Wesley foi cambiado legalmente en marzo de 1798.\nWellesley estudou en Eton de 1781 a 1785, e m\u00e1is tarde foi enviado a Bruxelas para completar a s\u00faa educaci\u00f3n. En 1787, seu pai comproulle un emprego de alf\u00e9rez no rexemento de infanter\u00eda 73\u00ba. Logo dun primeiro per\u00edodo de instruci\u00f3n no Reino Unido, ingresou na escola militar de Angers, en Francia.\nDe 1787 a 1793, foi axudante de campo de dous sucesivos Lord Lieutenant de Irlanda. En 1788 foi ascendido a tenente. En 1790, foi elixido deputado (independente) de Trim, na C\u00e1mara dos Com\u00fans de Irlanda, posto que conservou at\u00e9 1797.\nProgresou rapidamente no ex\u00e9rcito \u2014en boa medida merc\u00e9 ao sistema da \u00e9poca, polo cal os oficiais pod\u00edan (e con frecuencia deb\u00edan) comprar o seu grao\u2014, de xeito que en 1793, ascendeu a tenente coronel no 33\u00ba rexemento de infanter\u00eda. Combateu nos Pa\u00edses Baixos entre 1794 e 1795. Pertenceu tam\u00e9n \u00e1 masoner\u00eda.\nEn 1796, despois de ser promovido a coronel, marcha co seu rexemento para a India. No ano seguinte, seu irm\u00e1n m\u00e1is vello, Richard Wellesley, conde de Mornington, \u00e9 nomeado gobernador xeral da India. Cando estoura a guerra en 1799 contra o sult\u00e1n de Mysore, Tip\u00fb S\u00e2hib, Arthur Wellesley manda unha divisi\u00f3n propia. Foi nomeado gobernador de Seringapatam e de Mysore, posto que manter\u00e1 at\u00e9 1805. Grazas \u00e1s s\u00faas vitorias militares, foi designado comandante supremo (pol\u00edtico e militar) do Dec\u00e1n, obtendo novas vitorias, especialmente contra o xefe bandoleiro Dundiat Wagh e contra os marathas en 1803. En 1804 \u00e9 ordenado cabaleiro da Orde de Bath. Cando o seu irm\u00e1n cesa no mandato en 1805, Arthur retorna ao Reino Unido canda el.\nEn 1806, Wellesley \u00e9 elixido parlamentario por Rye (Sussex) por seis meses na C\u00e1mara dos Com\u00fans do Reino Unido. No ano seguinte, \u00e9 elixido por Newport (Illa de Wight), que representar\u00e1 durante dous anos. Durante este per\u00edodo, est\u00e1 afiliado aos \"tories\". En abril de 1807, \u00e9 designado para o \u00abconsello privado do rei\u00bb, mais a s\u00faa carreira pol\u00edtica veuse interrompida ao ser destinado ao continente para loitar nas guerras napole\u00f3nicas.\nGuerra contra Napole\u00f3n.\nWellesley serviu na desgraciada expedici\u00f3n conxunta anglo-rusa ao Norte de Alema\u00f1a en 1805. Despois da batalla de Austerlitz, retornaron sen cumprir os obxectivos. A actuaci\u00f3n como comandante suplente nunha expedici\u00f3n a Dinamarca, en 1807, valeulle o ascenso a tenente xeneral.\nNo ano seguinte, Wellesley estaba a prepararse para comandar unha expedici\u00f3n a Venezuela, cando se iniciou a revolta ib\u00e9rica contra os franceses, comezando a Guerra Peninsular. Wellesley foi enviado a Portugal, onde derrotou \u00e1s tropas napole\u00f3nicas nas batallas de Roli\u00e7a e de Vimeiro no mesmo ano. Desafortunadamente, foi relevado do mando pouco despois do \u00faltimo choque, pois o xeneral Dalrymple insistiu en implicalo no controvertido acordo da Convenci\u00f3n de Sintra, que estipulara que a armada brit\u00e1nica deb\u00eda transportar as tropas francesas ao seu pa\u00eds, desde o porto de Lisboa, xunto coa s\u00faa impedimenta. Wellesley foi chamado a Gran Breta\u00f1a para comparecer perante un tribunal de investigaci\u00f3n. Ficou aclarado que el asinara un primeiro armisticio, mais que non asinara a Convenci\u00f3n.\nEntre tanto Napole\u00f3n en persoa acudira a Espa\u00f1a con tropas de veteranos co obxectivo de esmagar a rebeli\u00f3n de espa\u00f1ois e portugueses. As\u00ed mesmo o novo xefe das forzas brit\u00e1nicas, sir John Moore, perdeu a vida na batalla de Elvi\u00f1a, nas proximidades da Coru\u00f1a, no mes de xaneiro de 1809.\nA\u00ednda que a guerra non era moi favor\u00e1bel, era o \u00fanico sitio onde os brit\u00e1nicos e os seus m\u00e1is antigos aliados, os portugueses, eran capaces de plantarlle cara aos franceses e os seus coligados. Wellesley enviou un memorial a lord Castlereagh acerca da defensa de Portugal, subli\u00f1ando o valor das s\u00faas fronteiras monta\u00f1osas e defendendo o papel de Lisboa como base principal, xa que a armada brit\u00e1nica poder\u00eda convertela en inexpugn\u00e1bel. Castlereagh e o seu goberno aprobaron o documento, nome\u00e1ndoo xefe de todas as forzas brit\u00e1nicas en Portugal, cuxo n\u00famero acrecentaron de 10.000 a 26.000 homes.\nRapidamente reforzado, Wellesley iniciou a ofensiva en abril de 1809. Primeiro atravesou o Douro cun brillante \"golpe de man\" (Segunda batalla de Porto), derrotando as tropas francesas acantonadas na cidade, e un\u00edndose \u00e1s tropas espa\u00f1olas mandadas polo xeneral De la Cuesta. Ambos buscaron a Mariscal Victor, pero o irm\u00e1n de Napole\u00f3n, o rei Xos\u00e9, reforzou o ex\u00e9rcito de Victor, que atacou primeiro, por\u00e9n as tropas anglo-hispanas venceron na batalla de Talavera. Esta vitoria implicou o ennobrecemento de Wellesley como \"vizconde Wellington de Talavera e de Wellington\". Como o Mariscal Soult tentase reaccionar, os brit\u00e1nicos v\u00edronse compelidos a retirarse para Portugal. Privado das subministraci\u00f3ns que lle prometeran os espa\u00f1ois e non contando cos movementos de Soult, Wellington non puido xa crer nas promesas espa\u00f1olas.\nEn 1810, un novo grande ex\u00e9rcito franc\u00e9s so mando do mariscal Andr\u00e9 Mass\u00e9na invadiu Portugal. A opini\u00f3n brit\u00e1nica, tanto na illa como no ex\u00e9rcito, era unanimemente pesimista: deber\u00edan evacuar Portugal. Mais Wellington primeiro atrasou os franceses en Bu\u00e7aco, e logo bloqueounos na pen\u00ednsula de Lisboa coas s\u00faas magn\u00edficas defensas, as li\u00f1as de Torres Vedras, que foran brillantemente ama\u00f1adas en segredo total, en tanto os flancos estaban resgardados pola armada brit\u00e1nica. Unhas trabucadas e famentas tropas invasoras francesas retir\u00e1ronse logo de seis meses. Wellington perseguiunas e, en varias escaramuzas, botounas de Portugal, salvo unha pequena gornici\u00f3n de Almeida, que foi asediada.\nEn 1811, Mass\u00e9na volveu a Portugal para auxiliar a Almeida, mais Wellington derrotou aos franceses en Fuentes de O\u00f1oro. Mentres, o subordinado de Wellington, o vizconde de Beresford, venceu o ex\u00e9rcito meridional de Soult na sanguenta batalla de Albuera. No mes de maio, Wellington foi promovido a \"xeneral\". Almeida caeu, pero os franceses mantiveron as fortalezas xemelgas de Ciudad Rodrigo e Badaxoz, chaves das estradas que, por pasos monta\u00f1osos, comunicaban o centro de Espa\u00f1a e Portugal.\nEn 1812, marchando velozmente cara o Sur, cercou a fortaleza de Badaxoz durante un mes, para rematar tom\u00e1ndoa nunha noite sanguenta. O asalto de Badaxoz \u00e9 famoso por ser a \u00fanica vez en que perdeu a compostura en p\u00fablico, perdendo os estribos e berrando ante a vista dos brit\u00e1nicos mortos nas brechas das murallas.\nO seu ex\u00e9rcito resultou a partir de a\u00ed reforzado, en todas as divisi\u00f3ns, por unidades dun rexurdido ex\u00e9rcito portugu\u00e9s, que Beresford reconstru\u00edu. Xa en campa\u00f1a en Espa\u00f1a, derrotou aos franceses na batalla de Arapiles, Salamanca, collendo vantaxe dun erro pequeno de posicionamento dos galos. A vitoria determinou a liberaci\u00f3n da capital espa\u00f1ola, Madrid. Foi recompensado co t\u00edtulo de conde (Earl) e logo co de marqu\u00e9s de Wellington, s\u00e9ndolle concedido o mando de todas as tropas aliadas na Pen\u00ednsula Ib\u00e9rica.\nTentou ent\u00f3n tomar a vital fortaleza de Burgos, que gardaba o cami\u00f1o entre Madrid e Francia, mais fracasou debido \u00e1 falta de equipamento de asedio. Os franceses, mentres, abandonaron Andaluc\u00eda, procurando a converxencia de varios corpos de ex\u00e9rcito que puxeran en posici\u00f3n delicada \u00e1s forzas aliadas inimigas. Wellignton habilmente retirou o seu ex\u00e9rcito, para reunirse con corpos menores mandados por Rowland Hill, e retroceder para Portugal. A\u00ednda que Soult nese momento, no mes de novembro de 1812, posu\u00eda vantaxe num\u00e9rica, dubidou en atacar, temoroso da direcci\u00f3n militar brit\u00e1nica. Por\u00e9n a derrota francesa en Salamanca que obrigara \u00e1 s\u00faa retirada de Andaluc\u00eda, e a perda temporal de Madrid, danara de xeito irrepar\u00e1bel o prestixio do goberno monicreque pro-franc\u00e9s en Espa\u00f1a.\nNo ano 1813, Wellington dirixiu unha nova ofensiva, esta vez contra as li\u00f1as de comunicaci\u00f3n francesas. Atacou nas alturas ao Norte de Burgos, inesperadamente fixo traer as subministraci\u00f3ns desde Santander, na costa cant\u00e1brica, en vez de Portugal. Persoalmente conduciu unha pequena forza contra o centro do ex\u00e9rcito franc\u00e9s, mentres o groso das tropas - mandadas por sir Thomas Graham - envolv\u00eda a destra francesa, o que levou aos franceses a deixar Madrid e Burgos. Continuando o seu envolvemento, Wellington colleunos e esmagounos na batalla de Vitoria, vitoria que lle valeu ser promovido ao rango de mariscal de campo. Desgraciadamente, as tropas brit\u00e1nicas racharon a disciplina para saquear as carruaxes francesas abandonadas en vez de perseguir os derrotados inimigos. Wellington, no seu informe posterior \u00e1 batalla, furioso, alcumounas de \"feces da terra, s\u00f3 alistados para beberen\".\nPoucos meses despois, en 1814, logo de tomar as pequenas fortificaci\u00f3ns de Pamplona e Donostia, Wellington invadiu Francia, e puxo asedio a Tolosa, defendida polos franceses so mando do mariscal Soult. O sitio foi interrompido unha vez que se recibiron novas da rendici\u00f3n do propio Napole\u00f3n, que alg\u00fan tempo despois se exiliou na illa de Elba.\nAclamado como o heroe conquistador, Wellesley foi feito duque de Wellington, t\u00edtulo que a\u00ednda mante\u00f1en os seus descendentes, e polo que \u00e9 co\u00f1ecido na historiograf\u00eda internacionalmente. Todos os t\u00edtulos que lle foran outorgados recibiunos, acabada a Guerra Peninsular, de vez nunha cerimonia \u00fanica. Moi logo foi designado embaixador en Francia, e despois substitu\u00edu a lord Castlereagh como primeiro plenipotenciario brit\u00e1nico perante o Congreso de Viena, no que defendeu con forza que Francia mantivese o seu lugar na estratexia de balanza de poder en Europa. O 2 de xaneiro de 1815, o seu t\u00edtulo de Cabaleiro de Bath foi convertido en Cabaleiro da Gran Cruz (Knight Grand Cross).\nO 26 de febreiro de 1815, Napole\u00f3n fuxiu de Elba e retornou a Francia. Retomado o control sobre o pa\u00eds cara o mes de maio, enfrontouse a unha renovada alianza en contra del. Wellington deixou Viena, para emprender a que ser\u00eda co\u00f1ecida como a Campa\u00f1a de Waterloo. Chegouse at\u00e9 B\u00e9lxica para coller o mando do ex\u00e9rcito anglo-xermano e o seu aliado belga-holand\u00e9s, todos colocados en paralelo \u00e1s forzas prusianas de von Bl\u00fccher. Os franceses penetraron en B\u00e9lxica, derrotando aos prusianos na batalla de Ligny, e vencendo tam\u00e9n na de Quatre Bras, ambas non decisivas, mais que obrigaron ao ex\u00e9rcito anglo-xermano a retirarse a li\u00f1as sobre a estrada de Bruxelas, xusto ao Sur da pequena localidade de Waterloo. Logo dun d\u00eda enteiro de combate, coas tropas anglo-aliadas resistindo os asaltos franceses, estes ficaron ao final desconcertados pola inesperada chegada do ex\u00e9rcito prusiano de von Bl\u00fccher. A Garda imperial napole\u00f3nica foi traxicamente desfeita polas descargas de fusiler\u00eda dos brit\u00e1nicos, o que provocou a derrota en desbandada das tropas francesas. O d\u00eda 22 de xu\u00f1o de 1815 o Emperador abdicou outra vez, sendo trasladado polos brit\u00e1nicos \u00e1 afastada illa de Santa Helena. A batalla de Waterloo foi ent\u00f3n xa elevada ao rango dunha das quince batallas decisivas da Historia.\n\u00daltimos anos.\nWellington volveu \u00e1 pol\u00edtica de novo en 1819, cando foi nomeado Master-General of the Ordnance no goberno tory de lord Liverpool. En 1827, foi designado comandante en xefe do ex\u00e9rcito brit\u00e1nico. Xunto con Robert Peel, Wellington converteuse nunha das personalidades ascendentes do partido tory, chegando en 1828 a Primeiro Ministro.\nComo Primeiro Ministro, Wellington actuou como o arquetipo de pol\u00edtico ultraconservador, por\u00e9n foi durante o seu mandato cando se aprobou a lei de emancipaci\u00f3n dos cat\u00f3licos, que lles garant\u00eda practicamente todos os dereitos civ\u00eds no Reino Unido, de xeito que lord Winchilsea acusou ao duque de ter \"traidoramente maquinado para destru\u00edr a constituci\u00f3n protestante\". Wellington desafiouno ent\u00f3n a duelo, o cal tivo lugar o 21 de marzo de 1829 nos campos de Battersea. No momento de disparar, Wellington deliberadamente tirou para un lado e Winchelsea disparou ao aire.\nO gabinete Wellington caeu a fins de 1830, ano no que houbo numerosos mot\u00edns no ver\u00e1n e no outono. Os Whigs, que non foran quen de lograr o poder desde a d\u00e9cada de 1770, adivi\u00f1aron que as reformas pol\u00edticas pod\u00edan ser a chave que lles facilitase o retorno ao goberno. Wellington, que segu\u00eda a p\u00e9 da letra o cami\u00f1o pol\u00edtico conservador tory, perdeu unha votaci\u00f3n de confianza o 15 de novembro de 1830. Foi substitu\u00eddo no cargo de \"premier\" por Charles Grey, que comezou unha gran reforma liberal, antes de verse obrigado a pasala \u00e1 forza pola C\u00e1mara dos lores.\nCando os tories tornaron ao poder en 1834, Wellington refugou o posto de Primeiro Ministro, que foi aceptado por Robert Peel, mais como este estaba en Italia, a\u00ednda tivo que asegurar a interinidade por tres semanas, entre novembro e decembro de 1834. So o primeiro goberno Peel (1834-1841), Wellington foi Ministro de asuntos exteriores, e no segundo gabinete Peel (1841-46) foi Ministro sen carteira e presidente da C\u00e1mara dos Lores.\nWellington retirouse da pol\u00edtica en 1846, a\u00ednda que seguiu como comandante en xefe das forzas armadas, volvendo ao primeiro plano da pol\u00edtica en 1848, cando colaborou a organizar unha forza de protecci\u00f3n para Londres, nun ano de efervescencia revolucionaria en toda Europa.\nFaleceu en Walmer Castle o 14 de setembro de 1852. O seu corpo foi trasladado por ferrocarril a Londres, onde se celebrou un funeral de estado, cerimonia que s\u00f3 se ten rendido a uns poucos brit\u00e1nicos (entre eles Nelson e Churchill) e foi inhumado na catedral de San Paulo de Londres."}
{"id": "55851", "revid": "1093", "url": "https://gl.wikipedia.org/wiki?curid=55851", "title": "Arthur Wellesley", "text": ""}
{"id": "55853", "revid": "1131", "url": "https://gl.wikipedia.org/wiki?curid=55853", "title": "Coles (hom\u00f3nimos)", "text": "O top\u00f3nimo Coles pode referirse a:\nAmais, como apelido pode referirse a:"}
{"id": "55854", "revid": "23204", "url": "https://gl.wikipedia.org/wiki?curid=55854", "title": "Rudyard Kipling", "text": "Joseph Rudyard Kipling, nado en Mumbai (daquela Bombai) o 30 de decembro de 1865 e finado en Londres o 18 de xaneiro de 1936, foi un escritor e poeta brit\u00e1nico nado na India. Autor de relatos, contos infant\u00eds, novelista e poeta, \u00e9 lembrado polos seus relatos e poemas sobre os soldados brit\u00e1nicos na India e a defensa do imperialismo occidental as\u00ed como polos seus contos para rapaces.\nAlgunhas das s\u00faas obras m\u00e1is populares son a colecci\u00f3n de relatos \"O libro da selva\" (1894), a novela de espionaxe \"Kim\" (1901), o relato curto \"O home que puido reinar\" (\"The Man Who Would Be King\", 1888), publicada orixinalmente no volume \"The Phantom Rickshaw\", ou os poemas \"Gunga Din\" (1892) e \"If\" (1895). Varias das s\u00faas obras lev\u00e1ronse ao cinema.\nMas\u00f3n, foi poeta de renome no seu tempo e foi galardoado co premio nacional de poes\u00eda \"Poet Laureateship\" en 1895, a \"Order of Merit\" e o t\u00edtulo de cabaleiro da Orde do Imperio Brit\u00e1nico (en tres ocasi\u00f3ns), honras que rexeitou. Por\u00e9n aceptou o Premio Nobel de Literatura de 1907, do que foi o primeiro ga\u00f1ador brit\u00e1nico e o m\u00e1is novo ata a data.\nTraxectoria.\nInfancia.\nRudyard Kipling naceu o 30 de decembro de 1865 na cidade india de Bombai, actualmente chamada Mumbai, fillo de Alice Kipling e John Lockwood Kipling. A s\u00faa nai levaba unha vida intensa e din\u00e1mica; o pai era un oficial do ex\u00e9rcito brit\u00e1nico e ademais un experto escultor e oleiro, que ensinou escultura arquitect\u00f3nica na pouco antes fundada Escola Jejeebhoy de Arte e Industria, en Mumbai. A parella viaxara \u00e1 India a comezos de 1865, e co\u00f1ec\u00e9ranse dous anos antes no lago Rudyard en Staffordshire, Inglaterra. A casa onde Rudyard naceu a\u00ednda est\u00e1 en p\u00e9, nos terreos do Instituto de Artes Aplicadas Sir J.J., onde na actualidade vive o decano da instituci\u00f3n.\nCon 6 anos o pai enviouno a el e maila irm\u00e1 Trix ao fogar social \"Lorne Lodge\" en Southsea (Portsmouth), para que se educasen al\u00ed durante os seguintes 6 anos. Ao non ter os pais preto sent\u00edase s\u00f3 e abandonado, e lembrar\u00edao como unha triste infancia no seu autorretrato \"Algo de min mesmo\", publicado logo da s\u00faa morte en 1937. Os dous nenos, con todo, ti\u00f1an parentes en Inglaterra que pod\u00edan visitar. Pasaron os meses de Nadal coa s\u00faa t\u00eda materna e o seu home, o artista Edward Burne-Jones, na s\u00faa casa, 'The Grange' en Fulham, Londres, \u00e1 que Kipling se refer\u00eda como \"un para\u00edso que en verdade creo que me salvou\". Na primavera de 1877, a s\u00faa nai volveu da India e tirou os nenos do internado.\nEn 1878, ingresa ao United Service College, unha escola de Devonshire, creada especialmente coa finalidade de educar os fillos dos oficiais non demasiado ricos. Durante este tempo, Kipling co\u00f1eceu a Florencia Garrard, de quen namorou, e que lle inspirou o personaxe Maisie na s\u00faa primeira novela \"A luz que se apaga\" (1891). Cara ao final da s\u00faa estad\u00eda na escola, era visto que non ti\u00f1a nivel acad\u00e9mico como para conseguir unha bolsa en Oxford, e os seus pais non contaban con recursos para financialo, as\u00ed que o seu pai lle conseguiu un emprego en Lahore (Paquist\u00e1n) onde era o director da Colecci\u00f3n Nacional de Arte de Lahore e garda do Museo de Lahore. Kipling foi asistente editor dun pequeno xornal local, \"A Gaceta Civil e Militar\". Dirixiuse cara a India o 2 de setembro de 1882 e chegou a Mumbai o 20 de outubro.\nComo xornalista.\nA Gaceta Civil e Militar de Lahore, que Kipling chamaba, \"o meu primeiro amante e o amor m\u00e1is verdadeiro\", aparec\u00eda seis d\u00edas \u00e1 semana durante todo o ano ag\u00e1s en Nadal e Pascua. Kipling traballou moito para o redactor, Stephen Wheeler, pero a s\u00faa necesidade de escribir era imparable. En 1886, publicou a s\u00faa primeira colecci\u00f3n de versos, \"Cantilenas departamentais\". Ese ano tam\u00e9n houbo un troco de redactor e asumiu o cargo Kay Robinson, quen lle permitiu unha maior liberdade creativa e quen lle pediu que redactase historias curtas para publicalas no xornal.\nMentres tanto, no ver\u00e1n de 1883, Kipling por primeira vez visita Simla (actual Ximla). Al\u00ed ped\u00edronlle a seu pai que pintase un fresco na Igrexa de Cristo. Kipling regresou a Ximla todos os anos desde 1885 a 1888, e a cidade figura en moitas historias escritas por Kipling para a gaceta.\nDe volta en Lahore, publicou trinta e nove historias na Gaceta entre novembro de 1886 e xu\u00f1o de 1887. Unha parte importante desas historias foron inclu\u00eddas en \"Contos chans dende os outeiros\", a primeira colecci\u00f3n de prosa de Kipling, que foi publicada en Calcuta en xaneiro de 1888, un mes despois do seu aniversario 22\u00ba. En novembro de 1887, transfer\u00edrano a un xornal irm\u00e1n da Gaceta, pero m\u00e1is importante, o \"Pioneer\", en Allahabad, en Uttar Pradex (daquela chamado as Provincias Unidas de Agra e Oudh). No seguinte ano publicou seis colecci\u00f3ns de historias curtas: \"Tres soldados\", \"A Historia de Gadsbys\", \"En branco e negro\",\" Baixo o cedro do Himalaia\", \"A rickshaw pantasma\", e \"Pequeno Willie Winkie\", que conti\u00f1an en total 41 historias. Ademais, como correspondente do \"Pioneer\" na rexi\u00f3n occidental de Raiputana, escribiu moitos bosquexos que m\u00e1is tarde foron recollidos en \"Letters of Marque\" e publicados en \"Dun mar a outro\".\nA principios de 1889, o \"Pioneer\" despediu a Kipling por un conflito. Kipling vendeu os dereitos dos seis volumes de historias a 200 \u00a3 , e de \"Contos dos outeiros\" a 50 \u00a3. Con iso e mais coa liquidaci\u00f3n de seis meses de soldo do xornal, volveu a Londres, o centro do universo literario no Imperio Brit\u00e1nico.\nO 9 de marzo de 1889, Kipling sa\u00edu da India, viaxando primeiro a San Francisco v\u00eda Iangon, Singapur, Hong Kong e o Xap\u00f3n. Viaxou aos Estados Unidos para escribir artigos para o \"Pioneer\", que tam\u00e9n foron engadidos a \"Dun mar a outro\".\nComezou a s\u00faa viaxe por Am\u00e9rica en San Francisco, logo foi ao norte de Portland (Oreg\u00f3n), tam\u00e9n estivo en Seattle (Washington); logo viaxou ao Canad\u00e1, visitando Victoria e Vancouver, volveu aos Estados Unidos e visitou o Parque Nacional de Yellowstone; baixou a Salt Lake City; logo cara ao leste en Omaha e en Chicago; logo quedou un tempo en \"Indian Village\" no r\u00edo Monongahela; e finalmente foi a Elmira, en Nova York, onde co\u00f1eceu a Mark Twain, e cruzou o Atl\u00e1ntico aportando en Liverpool en outubro de 1889.\nCarreira como escritor.\nEn Londres Kipling ti\u00f1a un n\u00famero de historias aceptadas por varios editores de revistas. Atopou tam\u00e9n un lugar para vivir nos dous anos seguintes. Neste tempo publicou a novela \"A luz que se apaga\" e tam\u00e9n co\u00f1eceu a Wolcott Balestier, un escritor e editor estadounidense, con quen colaborou na novela \"Naulahka\" (o t\u00edtulo est\u00e1 mal escrito, pois deber\u00eda ser \"Naulakha\", a transcrici\u00f3n dunha expresi\u00f3n hindi que significa \"novecentas mil rupias\"). En 1891 Kipling emprendeu outra viaxe por mar a Sur\u00e1frica, Australia, Nova Zelandia e a India. Adiou os seus proxectos para poder pasar o Nadal coa familia na India, pero cando soubo da morte s\u00fapeta de Balestier pola febre tifoide, inmediatamente decidiu volver a Londres. Mentres tanto, a finais de 1891, foi publicada a s\u00faa colecci\u00f3n de historias curtas dos brit\u00e1nicos na India, \"O h\u00e1ndicap da vida\".\nO 18 de xaneiro de 1892, con 26 anos, Kipling casa coa irm\u00e1 do seu amigo, Carrie Balestier, en Londres. A parella organizou a l\u00faa de mel nos Estados Unidos (inclu\u00edndo unha visita \u00e1 familia Balestier, preto de Brattleboro, Vermont) e no Xap\u00f3n, Con todo, cando a parella chegou a Iocoama descubriron que o seu banco \"The New Oriental Banking Corporation\", crebara. Volveron aos Estados Unidos, e de regreso en Vermont alugaron unha pequena casi\u00f1a de campo preto de Brattleboro, onde ter\u00edan a s\u00faa primeira filla, Josephine, o 29 de decembro de 1892. Tam\u00e9n nesta casi\u00f1a rematou Kipling a s\u00faa obra m\u00e1is co\u00f1ecida \"O libro da selva\".\nCoa chegada de Josephine, a cabana quedoulles pequena, e a parella mercou catro hect\u00e1reas nunha aba rochosa sobre o r\u00edo Connecticut, onde fixeron casa de seu. Kipling chamoulle \"Naulakha\" en honra a Wolcott, desta vez co nome escrito correctamente. Durante este illamento en Vermont, publicou ademais do Libro da Selva, a colecci\u00f3n de historias curtas \"Os d\u00edas de traballo\", a novela \"Capit\u00e1ns afoutos\" (1897), os libros de poes\u00eda \"Sete mares\" e as \"Baladas de barrac\u00f3n\", ademais de \"Mandalai\" e \"Gunga Din\". Tam\u00e9n comezou a sentir a resposta do p\u00fablico, e recib\u00eda moitas cartas de lectores, fundamentalmente nenos.\nEn febreiro de 1896 nace a segunda filla da parella, Elsie. Nese mesmo ano comezou o preito co seu cu\u00f1ado Beatty Balestier, a quen lle compraran a leira, que os acusaba de irregularidades na adquisici\u00f3n. Os xulgados danlle a raz\u00f3n a Kipling, pero en maio o seu cu\u00f1ado, peneque, o intenta agredir na r\u00faa. Dete\u00f1en o cu\u00f1ado, pero Kipling decide recoller todas as s\u00faas pertenzas e marchar dos Estados Unidos. Volta a Inglaterra en setembro, \u00e1 cidade de Torquay na costa de Devon. Neste tempo Kipling xa ti\u00f1a certa sona, e \u00e9 cando publica os dous poemarios \"Recesivo\" en 1897, e \"A carga do home branco\" (1899) de car\u00e1cter claramente imperialista. Tam\u00e9n escribiu neste tempo \"Stalky e compa\u00f1\u00eda\", unha colecci\u00f3n de historias onde relata as s\u00faas experiencias colexiais.\nAo ano seguinte trasl\u00e1danse a Rottingdean, Sussex, onde lles nace o primeiro fillo home, John. A comezos de 1898 viaxaron a Sur\u00e1frica para as s\u00faas vacaci\u00f3ns do inverno. Grazas \u00e1 s\u00faa sona como \"poeta do imperio\" foi recibido por alg\u00fans dos pol\u00edticos m\u00e1is importantes da Colonia do Cabo, inclu\u00eddos Cecil Rhodes, sir Alfred Milner, e Leander Starr Jameson. \u00c1 volta en Inglaterra, Kipling escribiu poemas en apoio da causa brit\u00e1nica na guerra dos B\u00f3er e na s\u00faa visita a Sur\u00e1frica a principios de 1900, colaborou coa publicaci\u00f3n de poemas no xornal militar \"The Friend\", para as tropas brit\u00e1nicas de Bloemfontein. Nunha visita aos Estados Unidos en 1899, Kipling e Josephine contraeron a pulmon\u00eda, que lle causou a morte \u00e1 filla.\nKipling comezou a recoller o material para outra obra cl\u00e1sica para nenos, \"Kim\", en 1901, e \"Alg\u00fans conti\u00f1os para rapaces novos\", publicada en 1902. Contra 1906 Kipling inicia un novo tipo de historias, inspiradas nas fragas inglesas que o arrodeaban. Nace as\u00ed \"Puck do outeiro Pook\".\nO cumio da s\u00faa carreira.\nDurante a s\u00faa vida, Kipling xa rexeitara tres importantes galard\u00f3ns: ser cabaleiro da Orde do Imperio Brit\u00e1nico, a Orde do M\u00e9rito, e o Poet Laureateship, que \u00e9 o premio nacional de poes\u00eda brit\u00e1nico. Pero en 1907 aceptou o premio Nobel de Literatura, que lle outorgaba a Academia Sueca \"en consideraci\u00f3n ao poder de observaci\u00f3n, a orixinalidade da imaxinaci\u00f3n, a virilidade das ideas e o talento notable para a narraci\u00f3n que caracteriza as creaci\u00f3ns deste famoso autor\". Kipling foi o primeiro brit\u00e1nico en recibir o Nobel de Literatura, o 10 de decembro de 1907, malia que alg\u00fans brit\u00e1nicos fixeran campa\u00f1a por escritores m\u00e1is liberais, como Thomas Hardy, George Meredith, ou Algernon Swinburne.\nEn 1909 escribe \"Acci\u00f3ns e reacci\u00f3ns\", en 1910 escribe en \"Recompensas e fada\" que incl\u00fae o seu poema m\u00e1is famoso, \"If\" (\"Se\"), probablemente inspirado nos pol\u00edticos surafricanos Rhodes e Jameson. En colaboraci\u00f3n coa s\u00faa filla Elsie compuxo unha obra de teatro chamada \"A sentinela do porto\" que foi estreada en Londres pero que colleitou poucas postas en escena. Nos inicios da primeira d\u00e9cada do s\u00e9culo XX, Kipling alerta o seu rei, Xurxo V de que se achegaba unha gran guerra. Todos o toman como unha mostra de reaccionarismo patri\u00f3tico, pero anos despois estoura a primeira guerra mundial, onde falece, na primeira batalla en que participa (Loos) o seu fillo John, con 18 anos. Con rabia publica artigos de guerra, recollidos en dous pequenos textos baixo os t\u00edtulos de \"A nova armada en adestramento\" e \"Francia en guerra\", textos que foron censurados polo contido ir\u00f3nico en contra dos estrategas da Tripla Entente.\nNo ano 1917 \u00fanese \u00e1 \"War Graves Commission\", un grupo de persoas que se encargaba de tramitar a chegada de cad\u00e1veres dos combatentes, de enterralos con todas as honras e de coidar das tumbas. Neste labor co\u00f1ece persoalmente o rei Xurxo V. Publica \"Unha diversidade de criaturas\", unha colecci\u00f3n de historias escritas antes do inicio da guerra e d\u00faas historias do ano 1915, unha delas, \"Mary Postgate\", considerado tam\u00e9n como un dos mellores contos de Kipling.\nEntre 1919 e 1930 segue publicando historias e contos, a maior\u00eda con temas da primeira guerra mundial, coma o chamado \"The Servant a Dog\", unha serie de historias que retrataba a vida dunha familia do rural ingl\u00e9s vista desde o punto de vista dos cans. A s\u00faa \u00faltima publicaci\u00f3n, \"L\u00edmites e renovaci\u00f3ns\", \u00e9 unha especie de documento incriminatorio contra alg\u00fans escritores.\nNos \u00faltimos anos da vida, o matrimonio segue a viaxar logo de que a s\u00faa filla Elsie casara con George Bambridge, capit\u00e1n do ex\u00e9rcito irland\u00e9s. O 18 de xaneiro de 1936, como consecuencia dunha hemorraxia interna, falece, e \u00e9 soterrado na abad\u00eda de Westminster.\nObra.\nEstas son algunhas das principais obras de Kipling, que produciu ademais numerosos contos, poemas e artigos dispersos.\nKipling e o cine.\n- O filme \"The Jungle Book 2\" \u00e9 a continuaci\u00f3n de \"The Jungle Book\" de 1967, pero non est\u00e1 baseado na obra de Kipling.\nTop\u00f3nimos outorgados en honra a Rudyard Kipling.\nHai tres cidades nos Estados Unidos e unha no Canad\u00e1 que se chaman en honra de Kipling."}
{"id": "55861", "revid": "23204", "url": "https://gl.wikipedia.org/wiki?curid=55861", "title": "Fi\u00fancho", "text": "O fi\u00fancho (do lat\u00edn serodio \"fenuculum\", diminutivo de \"fenum\" 'feo, herba seca'), funcho, fiollo ou fieiteiro (Foeniculum vulgare) \u00e9 a \u00fanica especie do x\u00e9nero \"Foeniculum\". Nativa da Europa meridional, en especial da costa do mar Mediterr\u00e1neo, onde medra en estado silvestre, \u00e9 unha herba perenne e sumamente arom\u00e1tica, cultivada polo seu emprego na coci\u00f1a. Tam\u00e9n medra en estado silvestre na costa do Atl\u00e1ntico, especialmente en Galiza, onde tradicionalmente son usadas as sementes para culinaria e medicina popular e os talos para alimento dos animais.\nDescrici\u00f3n.\nO fi\u00fancho \u00e9 unha planta herb\u00e1cea e erecta, dunha cor verde intensa, e pode chegar a acadar os dous metros de altura. As s\u00faas follas son longas e delgadas, acabando en segmentos en forma de agulla, que se endurecen exteriormente no ver\u00e1n para evita-la perda de auga. As flores aparecen en rami\u00f1os de 20 a 50 flores sobre ped\u00fanculos curtos.\nEmpregos.\nA planta empr\u00e9gase comunmente na coci\u00f1a t\u00edpica de Andaluc\u00eda e sobre todo na confecci\u00f3n de encurtidos, ali\u00f1os e salsas, por aportarlle un t\u00edpico arrecendo semellante \u00e1 menta.\nO fi\u00fancho tam\u00e9n \u00e9 usado para cocer as casta\u00f1as.\nPropiedades.\nEn herborister\u00edas consid\u00e9rase unha planta con propiedades diur\u00e9ticas; cult\u00edvase para extraer a parte inferior que ten unha especie de cebola.\nInsulto italiano.\nNa actualidade, en Italia empr\u00e9gase tam\u00e9n o insulto \"finocchio\" cos significados de home efeminado ou homosexual. A orixe desta aldraxe prov\u00e9n da Idade Media, cando o Tribunal eclesi\u00e1stico da Inquisici\u00f3n queimaba na fogueira \u00f3s homosexuais (entre outros e outras) e cubr\u00eda \u00e1 v\u00edtima coas follas frescas do fi\u00fancho para que o suplicio durase m\u00e1is tempo.\nO fi\u00fancho na cultura popular.\nEn Beariz (Ourense) ou en Lal\u00edn (Pontevedra) tallan o mal de aire cun hisopo feito con fiuncho que mollan en vi\u00f1o tinto. Tam\u00e9n se usa como protector contra o mal de ollo en Cambados. Noutros puntos, como en Xeve (Pontevedra), curan a \u2018\u2019erisipela\u2019\u2019 tocando na parte enferma cun tres poli\u00f1as de silva, outras tres de estruga e outras tantas de fi\u00fancho.\nAdemais o fi\u00fancho \u00e9 unha das sete herbas m\u00e1xicas de San Xo\u00e1n.\nNome com\u00fan.\nP\u00e9 de boi, n\u00e9boda, mexac\u00e1n, herba de an\u00eds, funcho, fruncho, fonollo, fi\u00fanxo, fi\u00fanle, fi\u00fancho, fionllo, fiollo, fiacha, teollo, feo, ciollo, canelo, brizo, an\u00eds fiollo, an\u00eds das casta\u00f1as e an\u00eds."}
{"id": "55862", "revid": "114", "url": "https://gl.wikipedia.org/wiki?curid=55862", "title": "Hinoxo", "text": ""}
{"id": "55865", "revid": "1131", "url": "https://gl.wikipedia.org/wiki?curid=55865", "title": "Mesquita de Quba", "text": "A mesquita de Quba (Quba' Masjid ou Masjid al-Quba; en alifato \u00e1rabe: \u0645\u0633\u062c\u062f \u0642\u0628\u0627\u0621), sita nas aforas de Medina, Arabia Saudita, \u00e9 a m\u00e1is antiga das mesquitas do islam, e unha mesquita nacional de Arabia Saudita.\nAs s\u00faas primeiras pedras foron colocadas polo profeta Mahoma durante a s\u00faa H\u00e9xira ou emigraci\u00f3n desde A Meca a Medina e foi acabada polos seus compa\u00f1eiros. Mahoma agardou m\u00e1is de 20 noites nesta mesquita, rezando \"qasr\" (un rezo curto), mentres chegaba Ali, que ti\u00f1a a casa xusto detr\u00e1s desta mesquita.\nDurante un s\u00e9culo, a mesquita de Quba sufriu transformaci\u00f3ns, que fixeron impos\u00edbel a conservaci\u00f3n da vella estrutura. Actualmente comprende un conxunto que incl\u00fae, entre outras, \u00e1reas residencias, espazos para as abluci\u00f3ns, e mesmo d\u00faas bibliotecas.\nAs mesquitas Masjid-al-Haram (A Meca), Masjid al-Nabawi (Medina) e Masjid-al-Aqsa (Xerusal\u00e9n), son os lugares m\u00e1is santos do islam."}
{"id": "55866", "revid": "1131", "url": "https://gl.wikipedia.org/wiki?curid=55866", "title": "Mesquita Sagrada", "text": "Masjid al-Haram ou a Mesquita Sagrada (en \u00e1rabe : \u0627\u0644\u0645\u0633\u062c\u062f \u0627\u0644\u062d\u0631\u0627\u0645\u200e, \"a mesquita sagrada\"), \u00e9 a m\u00e1is importante mesquita da cidade da Meca e o primeiro dos lugares sagrados do islam. No seu centro \u00e1chase a \"Kaaba\", na cal est\u00e1 incrustada unha rocha negra que os musulm\u00e1ns tentan tocar no curso de circunvoluci\u00f3ns durante a pereginaxe (Hajj) a esa cidade santa, sita na Arabia Saudita."}
{"id": "55868", "revid": "1131", "url": "https://gl.wikipedia.org/wiki?curid=55868", "title": "Pesochnica", "text": "Pesochnica \u00e9 unha aldea sita \u00f3 noroeste de Bulgaria, na rexi\u00f3n de Montana, pertencente \u00f3 concello de Berkovica.\nHistoria.\nHai evidencias da existencia de Pesochnica dende a ocupaci\u00f3n de Bulgaria polo Imperio Otom\u00e1n (finais do s\u00e9culo XIV). De feito, \u00e9 probable que o pobo existise xa nos tempos finais do Segundo Imperio B\u00falgaro (s\u00e9culo XIV). Existen rexistros fiscais turcos de finais do s\u00e9culo XV e comezos do XVI que amosan o pago de impostos por parte dos poboadores de Pesochnica.\nNo per\u00edodo de dominaci\u00f3n otom\u00e1 non hab\u00eda ning\u00fan habitante turco na vila (segundo o historiador G. Milchev). Exist\u00edan s\u00f3 d\u00faas ou tres familias \u2018cherkesas\u2019, pero o pobo non foi moi hospitalario con eles e os poboadores non acolleron ben tanto a esta nova xente de tan diferente cultura, como \u00f3s invasores. Conta a lenda que na vila se agochaban loitadores pola liberdade de Bulgaria que ilegalmente viv\u00edan nos bosques. S\u00e1bese que un deles estivo preso en Ni\u0161 por rouba-lo transporte cos impostos turcos. Na s\u00faa estad\u00eda no c\u00e1rcere foi chamado polo gobernador de Vidin e lle foi encomendada a misi\u00f3n de leva-la caravana cos impostos e, se o acadaba, dar\u00edalle unha grande extensi\u00f3n de terras, se non, matar\u00edao. Despois dunha viaxe duns tres anos \u00e1 presente Istambul volveu e o gobernador deulle o prometido, unhas terras onde na actualidade se atopar\u00eda Pesochnica. Anos m\u00e1is tarde o seu fillo malgastar\u00eda moitas destas propiedades porque lle encantaba a rakia (t\u00edpico licor b\u00falgaro). Por unha peliza vendeu d\u00faas leiras. A primeira delas vender\u00edaa para consegui-la peliza, pero emborrachouse e algu\u00e9n lla roubou. \u00d3 d\u00eda seguinte vend\u00e9ronlla de novo a cambio da segunda leira (as\u00ed che \u00e9 a vida).\nPero non s\u00f3 os loitadores de Pesochnica, sen\u00f3n tam\u00e9n m\u00e1is xente dos pobos veci\u00f1os, tentaban rouba-los impostos turcos e \u00e9 por iso que na actualidade hai xente que tenta atopar tesouros soterrados na rexi\u00f3n, polo que cavan nas terras da xente.\nExiste unha fonte chamada \u201c\u0445\u0430\u0439\u0434\u0443\u0448\u043a\u043e\u0442\u043e \u043a\u043b\u0430\u0434\u0435\u043d\u0447\u0435\u201d (Haidushkoto kladenche) que a\u00ednda agora se atopa agochada no bosque e \u00e9 dif\u00edcil de atopar.\nNalgures neste per\u00edodo naceu Anto Giorgiev (o primeiro presidente do primeiro Parlamento B\u00falgaro), que ser\u00eda elixido por se-lo maior de todos eles ata a escolla do definitivo. Naceu no 1778 e morreu no 1880, sendo soterrado en Pesochnica.\nNo per\u00edodo de dominaci\u00f3n turca, Pesochnica era un concello b\u00falgaro e despois da liberaci\u00f3n permaneceu s\u00e9ndoo. Foi a partir do ano 1944 (coincidindo co comezo de r\u00e9xime comunista) cando Pesochnica pasa a formar parte doutro concello.\nMoitos dos poboadores do pobo participaron nas Guerras de Unificaci\u00f3n en Bulgaria onde moitos deles morrer\u00edan."}
{"id": "55869", "revid": "23204", "url": "https://gl.wikipedia.org/wiki?curid=55869", "title": "Mario Benedetti", "text": "Mario Benedetti (), nado o 14 de setembro de 1920 en Paso de los Toros e finado o 17 de maio de 2009 en Montevideo, foi un escritor uruguaio.\nTraxectoria.\nFoi fillo de Brenno Benedetti e Matilde Farugia bautizado con cinco nomes. Residiu en Paso de los Toros xunto \u00e1 s\u00faa familia durante os seus primeiros dous anos de idade, para logo se trasladar a Tacuaremb\u00f3 por asuntos de negocios. Logo dunha infrutuosa estad\u00eda nese lugar (onde foron v\u00edtimas dunha estafa, a familia trasladouse a Montevideo, cando Mario Benedetti ti\u00f1a catro anos de idade. En 1928 inicia os seus estudos primarios no \"Colexio Alem\u00e1n de Montevideo\", de onde \u00e9 retirado en 1933. En consecuencia, ingresa no \"Liceo Miranda\" por un ano.Os seus estudos secundarios realizounos de maneira incompleta en 1935, no Liceo Miranda, para continuar de maneira libre, por problemas econ\u00f3micos. Dende os catorce anos traballou na empresa Will L. Smith, S.A. de repostos para autom\u00f3biles.\nEntre 1938 a 1941 residiu case continuamente en Buenos Aires, Arxentina. En 1945 integrouse \u00f3 equipo de redacci\u00f3n do semanario \"Marcha\", onde permaneceu ata 1974, ano en que foi clausurado polo goberno de Xo\u00e1n Mar\u00eda Bordaberry. En 1954 \u00e9 nomeado director literario de dito semanario. O 23 de marzo de 1946 contrae nupcias con Luz L\u00f3pez Ledo, o seu grande amor e compa\u00f1eira de vida. En 1948 dirixe a revista literaria \"Marginalia\". Publica o volume de ensaios \"Peripecia e novela\".\nEn 1949 \u00e9 membro do consello de redacci\u00f3n de \"N\u00famero\", unha das revistas literarias m\u00e1is destacadas da \u00e9poca. Participa activamente no movemento contra o Tratado Militar cos Estados Unidos. \u00c9 a s\u00faa primeira acci\u00f3n como militante. Ese mesmo ano obtivo o \"Premio do Ministerio de Instruci\u00f3n P\u00fablica\" pola s\u00faa primeira compilaci\u00f3n de contos, \"Esta ma\u00f1\u00e1\". Mario Benedetti foi ga\u00f1ador do galard\u00f3n en repetidas ocasi\u00f3ns ata 1958, cando renunciou sistematicamente a el por discrepancias coa s\u00faa regulamentaci\u00f3n.\nEn 1964 traballa como cr\u00edtico de teatro e codirector a p\u00e1xina literaria semanal \u00ab\u00d3 p\u00e9 das letras\u00bb do diario \"A ma\u00f1\u00e1\". Colabora como humorista na revista \"Peloduro\". Escribe cr\u00edtica de cine en A Tribuna Popular. Volta a Cuba para participar no xurado do concurso Casa das Am\u00e9ricas. Participa no encontro con Rub\u00e9n Dar\u00edo. Viaxa a M\u00e9xico para participar no \"II Congreso Latinoamericano de Escritores\".\nParticipa no \"Congreso Cultural da Habana\" coa relatorio \"Sobre as relaci\u00f3ns entre o home de acci\u00f3n e o intelectual\" e \u00e9 Membro do Consello de Direcci\u00f3n de \"Casa das Am\u00e9ricas\". En 1968 funda e dirixe o Centro de Investigaci\u00f3ns literarias de \"Casa das Am\u00e9ricas\", cargo no cal se manter\u00eda ata 1971.\nXunto a membros do Movemento de Liberaci\u00f3n Nacional - Tupamaros, fundou en 1971 o \"Movemento de Independentes 26 de Marzo\", unha agrupaci\u00f3n que pasou a formar parte da coalici\u00f3n de esquerdas Fronte Ampla dende as s\u00faas orixes. Benedetti foi representante do movemento de liberaci\u00f3n nacional na Mesa Executiva de Fronte Ampla dende 1971 a 1973.\nAdemais \u00e9 nomeado director do Departamento de Literatura Hispanoamericana na Facultade de Humanidades e Ciencias da Universidade da Rep\u00fablica de Montevideo.\nPublica \"Cr\u00f3nica do 71\", composto de editoriais pol\u00edticos publicados no semanario Marcha na s\u00faa maior\u00eda, un poema in\u00e9dito e tres discursos pronunciados durante a campa\u00f1a de Fronte Ampla. Tam\u00e9n publica \"Os poemas comunicantes\", con entrevistas a diversos poetas latinoamericanos.\nTras o Golpe de Estado do 27 de xu\u00f1o de 1973 renuncia \u00f3 seu cargo na universidade, pese a ser elixido para integra-lo claustro. Ademais, \u00e1 luz do seu activo apoio \u00e1 subversi\u00f3n marxista debe abandonar o Uruguai, partindo \u00f3 exilio en Buenos Aires, na Arxentina. Posteriormente se exiliar\u00eda no Per\u00fa, onde foi detido, deportado e amnistiado, para logo se instalar en Cuba, no ano 1976. \u00d3 ano seguinte, Benedetti recalar\u00eda en Madrid, Espa\u00f1a. Foron dez longos anos os que viviu afastado da s\u00faa patria e a s\u00faa esposa, quen tivo que permanecer no Uruguai coidando das nais de ambos.\nA versi\u00f3n cinematogr\u00e1fica de \"A tregua\", dirixida por Sergio Ren\u00e1n, foi nomeada \u00e1 cuadrax\u00e9sima s\u00e9tima versi\u00f3n dos Premios \u00d3scar en 1974, \u00e1 mellor pel\u00edcula estranxeira. Finalmente o premio, entregado na cerimonia do 8 de abril de 1975, adxudicoullo a pel\u00edcula italiana Amarcord.\nEn 1976 volta a Cuba, esta vez como exiliado, e reincorp\u00f3rase \u00f3 Consello de Direcci\u00f3n de Casa das Am\u00e9ricas. O ano 1980 trasl\u00e1dase a Palma. Dous anos m\u00e1is tarde inicia a s\u00faa colaboraci\u00f3n semanal nas p\u00e1xinas de \"Opini\u00f3n\" do diario \"El Pa\u00eds\". O mesmo ano o Consello de Estado de Cuba conc\u00e9delle a \"Orde F\u00e9lix Varela\". En 1983 traslada a s\u00faa residencia a Madrid.\nVolve ao Uruguai en marzo de 1983, iniciando o autodenominado per\u00edodo de \"desexilio\", motivo de moitas das s\u00faas obras. \u00c9 nomeado Membro do Consello Editor da nova revista \"Brecha\", que vai dar continuidade \u00f3 proxecto de \"Marcha\", interrompido en 1974.\nEn 1986 recibe o Premio Jristo Botev de Bulgaria, pola s\u00faa obra po\u00e9tica e ensa\u00edstica. En 1987 \u00e9 galardoado en Bruxelas co \"Premio Llama de Oro\" de \"Amnist\u00eda Internacional\" pola s\u00faa novela \"Primavera con una esquina rota\". En 1989 \u00e9 condecorado coa \"Medalla Hayde\u00e9 Santamar\u00eda\" polo Consello de Estado de Cuba.\nBenedetti recibiu, o 30 de novembro de 1996, o \"Premio Morosoli de Plata\" de Literatura, entregado pola Fundaci\u00f3n Lolita Rubial, de Minas, Uruguai. Na ocasi\u00f3n, Benedetti foi destacado pola s\u00faa obra narrativa. O mesmo ano, xunto a outros cincuenta escritores, foi distinguido polo Estado de Chile coa \"Orde \u00f3 M\u00e9rito Docente e Cultural Gabriela Mistral\".\nEn maio de 1997 foi investido co t\u00edtulo \"Doutor honoris causa\" pola Universidade de Alacant. O 30 de setembro do mesmo ano foi galardoado co Premio Le\u00f3n Felipe, en menci\u00f3n \u00f3s valores c\u00edvicos do escritor. Ademais foi investido en decembro como Doutor honoris causa en Ciencias Filol\u00f3xicas da Universidade da Habana.\nO 31 de maio de 1999 foi galardoado co VIII Premio Reina Sof\u00eda de Poes\u00eda Iberoamericana, dotado de 6\u00a0000\u00a0000 ?. A Fundaci\u00f3n Cultural e Cient\u00edfica Iberoamericana Jos\u00e9 Mart\u00ed concedeulle o 29 de marzo de 2001 o I Premio Iberoamericano Jos\u00e9 Mart\u00ed.\nO 19 de novembro de 2002 foi nomeado \"Cidad\u00e1n ilustre\" pola Intendencia de Montevideo, nunha cerimonia encabezada polo intendente Mariano Arana.\nEn 2004 conced\u00e9uselle o Premio Etnosur. En 2004 presentouse por primeira vez en Roma, Italia, un documental sobre a vida e a poes\u00eda de Mario Benedetti, titulado \"Mario Benedetti y otras sorpresas\". O documental, que foi escrito e dirixido por Alessandra Mosca, e protagonizado por Benedetti, foi patrocinado pola Embaixada do Uruguai en Italia. O documental participou no Festival Internacional do Novo Cinema Latinoamericano da Habana, no XIX Festival do Cinema Latinoamericano dei Trieste e no Festival Internacional de Cine de Santo Domingo.\nEn 2005, Mario Benedetti presentou o poemario \"Adioses y bienvenidas\". Na ocasi\u00f3n tam\u00e9n se exhibiu o documental \"Palabras verdaderas\".\nO 7 de xu\u00f1o de 2005 adxudicouse o XIX Premio Internacional Men\u00e9ndez Pelayo, consistente en 48.000 \u20ac e a Medalla de Honra da Universidade Internacional Men\u00e9ndez Pelayo. O premio, outorgado pola Universidade Internacional Men\u00e9ndez Pelayo, \u00e9 un reco\u00f1ecemento \u00f3 labor de personalidades destacadas no \u00e1mbito da creaci\u00f3n literaria ou cient\u00edfica, tanto en idioma espa\u00f1ol como portugu\u00e9s.\nMario Benedetti repart\u00eda o seu tempo entre as s\u00faas residencias do Uruguai e Espa\u00f1a, atendendo as s\u00faas m\u00faltiplas obrigas e compromisos. Despois do falecemento da s\u00faa esposa Luz L\u00f3pez, o 13 de abril de 2006 v\u00edtima da enfermidade de Alzheimer, Benedetti trasladouse definitivamente \u00e1 s\u00faa residencia no barrio Centro de Montevideo, Uruguai. Con motivo do seu traslado, Benedetti doou parte da s\u00faa biblioteca persoal en Madrid, \u00f3 \"Centro de Estudos Iberoamericanos Mario Benedetti\" da Universidade de Alacant.\nA Fundaci\u00f3n Lolita Rubial volveu a condecorar a Benedetti o 25 de novembro de 2006, co \"Premio Morosoli de Ouro\".\nObra.\nA obra de Mario Benedetti at\u00f3pase compilada nas seguintes publicaci\u00f3ns:"}
{"id": "55875", "revid": "5863", "url": "https://gl.wikipedia.org/wiki?curid=55875", "title": "Antonio Aguilar Correa", "text": "Antonio Aguilar Correa, Marqu\u00e9s de la Vega de Armijo, nado en Madrid o 30 de xu\u00f1o de 1824 e finado na mesma cidade o 13 de xu\u00f1o de 1908, foi un pol\u00edtico espa\u00f1ol, Presidente do Goberno de Espa\u00f1a entre 1906 e 1907.\nFoi Grande de Espa\u00f1a, Marqu\u00e9s de la Vega de Armijo dende 1847, Marqu\u00e9s de Atos, Conde de la Bobadilla e vizconde de Pegullal. Tam\u00e9n foi cabaleiro do V\u00e9laro de Ouro e da Orde Pontificia de Cristo.\nTraxectoria.\nComezou aos 30 anos unha dilatada carreira pol\u00edtica que o levar\u00eda a exercer destacados cargos p\u00fablicos durante m\u00e1is de medio s\u00e9culo. Foi elixido deputado por vez primeira en novembro de 1854 pola circunscrici\u00f3n de C\u00f3rdoba, cando, durante o Bienio Progresista, se celebraran comicios para formar Cortes Constitu\u00edntes. Militou na Uni\u00f3n Liberal fundada por Leopoldo O'Donnell, de quen se converteu moi logo en seguidor e quen, a s\u00faa vez, nomeouno gobernador civil de Madrid (1858) e varias veces ministro nos seus segundo e terceiro gabinete: foi deste xeito ministro de Fomento entre 1861 e 1863, de Gobernaci\u00f3n desde xaneiro de 1861 ata 1863 e, de novo, desempe\u00f1ou o cargo de ministro de Fomento entre 1865 e 1866.\nFalecido O'Donnell en 1867, Vega de Armijo pasou as filas pol\u00edticas do xeneral Francisco Serrano Dom\u00ednguez, co que participou na preparaci\u00f3n da Revoluci\u00f3n de 1868, que destronou a Isabel II, iniciando o Sexenio Democr\u00e1tico. Embaixador en Francia en 1874, desde o comezo da Restauraci\u00f3n militou en grupos que conformaron o Partido Liberal, que lideraba Pr\u00e1xedes Mateo Sagasta. Este nomeouno tres veces ministro de Estado (m\u00e1ximo responsable da diplomacia espa\u00f1ola): entre 1881 e 1883, desde 1888 ata 1890 e entre 1892 e 1893. A m\u00e1is, foi Presidente do Congreso en 1898, 1899, desde 1901 ata 1903, e, por \u00faltimo, en 1905.\nDurante o reinado de Afonso XIII foi presidente do goberno a partir do 4 de decembro de 1906, entre dous gabinetes liderados respectivamente por Segismundo Moret e por Antonio Maura. A s\u00faa breve xefatura gobernamental - apenas un mes, ata o 25 de xaneiro do 1907 - limitouse a aprobar os orzamentos xerais para 1907. No ano seguinte Aguilar faleceu.\nO Marqu\u00e9s de la Vega de Armijo presidiu as reais academias da Historia, e m\u00e1is a de Ciencias Morales e Pol\u00edticas."}
{"id": "55877", "revid": "23204", "url": "https://gl.wikipedia.org/wiki?curid=55877", "title": "Capela de San Xes de Francelos", "text": "A capela de San Xes de Francelos \u00e9 unha pequena e sinxela capela situada no n\u00facleo de poboaci\u00f3n da parroquia de Francelos, no concello de Ribadavia. Orixinariamente pertenc\u00eda a un antigo mosteiro medieval xa desaparecido. Na actualidade \u00e9 o resultado de diversas reconstruci\u00f3ns que alteraron totalmente a f\u00e1brica orixinal. A s\u00faa importancia e valor residen en que nas reconstruci\u00f3ns se aproveitaron elementos decorativos e arquitect\u00f3nicos prerrom\u00e1nicos procedentes das edificaci\u00f3ns anteriores, magn\u00edficos vestixios dun estilo pouco conservado en Galicia.\nHistoria.\nSobre a s\u00faa fundaci\u00f3n houbo diversas controversias. Alg\u00fans autores sinalaron a existencia dun mosteiro desde o s\u00e9culo IX de monxas bieitas ou monxes que foi abandonado ou incorporado ao mosteiro de Celanova e a s\u00faa posterior conversi\u00f3n como reguengo dependente da diocese de Tui co t\u00edtulo de Santa Mar\u00eda no s\u00e9culo XII, localizando a existencia dun novo mosteiro no s\u00e9culo XV. O abano temporal da s\u00faa dataci\u00f3n abrangue dende o s\u00e9culo VII ao X.\nAnalizando a documentaci\u00f3n at\u00f3pase a primeira referencia a Francelos nun documento do ano 986 que recolle unha doaz\u00f3n ao mosteiro de San Salvador de Celanova. Nun documento do \"Tombo de Celanova\" (conservado no Arquivo Hist\u00f3rico Nacional) do 26 de decembro do ano 993 aparece unha nova referencia concretada no mosteiro de \"Francellos\" que informa de que o confeso Gundulfo era prep\u00f3sito da devandita comunidade mon\u00e1stica:\"Gundulfus confessus qui tunc prepositus in mosteiro Francellos\".Cal foi a duraci\u00f3n deste mosteiro e cando desapareceu \u00e9 dif\u00edcil de determinar. O certo \u00e9 que nun documento de 1156 ditado por Afonso VII no que se confirma a divisi\u00f3n de d\u00e9cimos feita entre o bispo de Tui e o cabido menci\u00f3nase como igrexa de \"Santa Mar\u00eda de Francelis\". Entre os s\u00e9culos XII e XIV a entidade de poboaci\u00f3n de Francelos segue a aparecer en documentos, como no do ano 1176 no que Fernando II outorgou en reguengo o couto de Francelos ao mosteiro de Santa Mar\u00eda de Mel\u00f3n e outros documentos, mais neles non existen menci\u00f3ns expresas \u00e1 ermida.\nDeste xeito a primeira cita \u00e1 capela de Francelos \u00e9 un foro do ano 1424 que o cabido de Tui fai aos moradores da ermida. Desde esta data en m\u00faltiples documentos de foros, arrendamentos e outros negocios xur\u00eddicos aparece plenamente identificada a ermida.\nSuponse que son de Francelos as moedas visig\u00f3ticas galegas que levan a lenda \"fravcello\" e \"fr. avcel\". Hoxe en d\u00eda, a advocaci\u00f3n da igrexa xa non \u00e9 a orixinaria de santa Mar\u00eda Madanela, sen\u00f3n que cambiou pola de San Xes.\nDescrici\u00f3n.\nA actual estrutura (a igrexa \u00e9 o \u00fanico resto que se conserva do primitivo mosteiro) \u00e9 dunha soa nave de planta rectangular cunha orientaci\u00f3n leste-oeste, cunhas medidas de 8,6 metros de longo por 5,75 de largo. C\u00f3brese con tellado de madeira a d\u00faas augas. Os muros comp\u00f3\u00f1ense principalmente de cachotar\u00eda e neles hai inseridos elementos prerrom\u00e1nicos e alg\u00fans perpia\u00f1os ben labrados. Diante do soportal constru\u00eduse recentemente outro soportal de madeira e de cristal que se apoia na fachada e en dous grandes piares de pedra xa existentes, mais de feitura posterior \u00e1 f\u00e1brica principal.\nNos traballos de escavaci\u00f3ns arqueol\u00f3xicas comprobouse que os actuais muros non corresponden co edificio primitivo, do cal non se atoparon os cimentos, o que fai supor que a localizaci\u00f3n da construci\u00f3n orixinal estar\u00eda nas inmediaci\u00f3ns.\nFachada.\nA fachada principal constit\u00fae a parte m\u00e1is antiga da igrexa actual e sit\u00faase ao abeiro dun adro cuberto cun tellado de madeira apoiado sobre pilastras. Os elementos que conforman o van de acceso \u00e1 actual capela deberon corresponder ao orixinal arco triunfal que daba paso \u00e1 \u00e1bsida desde a nave, como apuntaron entre outros autores Lourenzo Fern\u00e1ndez e Garc\u00eda \u00c1lvarez.\nA porta principal componse dun arco de ferradura de conxunto de doelas asim\u00e9trico (n\u00famero par de doelas e despece radial) e que se viu modificado coa introduci\u00f3n dun lintel adoelado. O conxunto acusa unha evidente afinidade coa arte visig\u00f3tica. Nas obras de restauraci\u00f3n descubriuse que o arco non realiza funci\u00f3n construtiva (por dentro hai cachotar\u00eda e as doelas non chegan ao interior), polo que se especula que se trate dunha reposici\u00f3n.\nO arco ap\u00f3iase sobre d\u00faas semicolumnas de fuste monol\u00edtico decoradas con ondulantes motivos vexetais e encostadas \u00e1s xambas. A decoraci\u00f3n l\u00e9vanos de novo ao estilo visigodo e o feito de que as columnas se atopen acaroadas \u00e1s xambas \u00e1 arte asturiana prerrom\u00e1nica, con exemplos como o da igrexa de Santa Mar\u00eda do Naranco, se ben nesta \u00faltima os motivos e formas decorativas son ben distintos.\nOs fustes ap\u00f3ianse en bases compostas por plinto, dous boceis e unha semiescocia. Os orificios nas basas poder\u00edan corresponder \u00e1 existencia dun cancelo de peche.\nOs capiteis son entregos e en forma de \u00e1baco rectil\u00edneo decorado por catro filas de carnosas follas, pertencendo a unha tipolox\u00eda dexenerada do tipo visigodo (\u00e1 s\u00faa vez baseada no romano corintio). No extremo superior dereito do capitel dereito p\u00f3dese ver un corpo circular e baixo este outra figura en forma de S. Estes capiteis presentan semellanzas cos da igrexa asturiana de San Miguel de Lillo ou os de San Salvador de Priesca, produto da collida de elementos do estilo tradicional visigodo e influencias da arte ramirense.\nA decoraci\u00f3n dos capiteis prol\u00f3ngase en relevos gravados directamente no perpia\u00f1o semellantes aos de San Xo\u00e1n de Camba, en Castro Caldelas. En ambos os lados aparece representada unha personaxe aureolada montada nun asno que leva na man un posible ramo e figuras con t\u00fanicas sa\u00edndolle ao paso (d\u00faas no da dereita e unha no da esquerda). Son de talla moi plana co fondo rebaixado e enm\u00e1rcanse por un resalte recto e axustado \u00e1s figuras en p\u00e9. Sobre a interpretaci\u00f3n desta representaci\u00f3n existen varias teor\u00edas que coinciden en sinalar que se trata de escenas b\u00edblicas:\nA disposici\u00f3n en frisos dos relevos buscando destacar a horizontalidade l\u00e9vanos ao xeito de facer visigodo, pero na contra, a t\u00e9cnica da labra utilizada non foi a de bisel propia deste estilo, e m\u00e1is ben presenta semellanzas coa arte asturiana ou ramirense.\nA porta principal flanqu\u00e9ase por dous vans:\nO van esquerdo \u00e9 cadrado con derramo interior e exterior.\nO van dereito presenta un arco de medio punto e t\u00e1pase cunha celos\u00eda en pedra de 90\u00a0cm de ancho e 146,5\u00a0cm de alto. A celos\u00eda presenta un calado de d\u00faas ros\u00e1ceas de oito p\u00e9talos superpostos e trianguli\u00f1os intercalados entre as follas, e na cima tres arqui\u00f1os de ferradura. A celos\u00eda enm\u00e1rcase cunha moldura de 3\u00a0cm de ancho cunha mediacana sogueada e enmarcada \u00e1 s\u00faa vez por un talo serpenteante con acios, e no m\u00e1is alto catro aves enfrontadas por parellas picando nos acios. O estilo ou estilos desta peza dividen aos investigadores, xa que alg\u00fans ven influencias visigodas, outros moz\u00e1rabes e outros da arte asturiana serodia.\nA fachada remata nunha espadana composta por un s\u00f3 van.\nPezas noutras partes da capela.\nNo discorrer das obras de restauraci\u00f3n atop\u00e1ronse diversos elementos prerrom\u00e1nicos que formaban parte dos muros, as\u00ed como pinturas barrocas no interior.\nNo muro meridional \u00e1brese un estreito van en forma de aspilleira cun amplo abocinamento cara ao interior presentando un arco decorado cunha mediacana sogueada, arco mutilado que na actualidade presenta forma de medio punto.\nNo muro oriental at\u00f3pase un perpia\u00f1o rematado nun modill\u00f3n con decoraci\u00f3n de sogueado. Na base do beirado do tellado outro perpia\u00f1o con sogueado rematado por unha mediacana.\nNa cabeceira atopouse un perpia\u00f1o enmarcado por unha moldura con forma de alfiz, a mais unha ros\u00e1cea de oito p\u00e9talos enmarcados por unha moldura circular.\nNo muro norte, colocadas horizontalmente e visibles desde o interior unha e desde o exterior a outra, d\u00faas pilastras que formar\u00edan parella divididas en tres faixas paralelas cunha mediacana central e os laterais con sogueado, conformando unha decoraci\u00f3n en espi\u00f1a de peixe.\nNo muro sur, un pequeno nicho decorado cunha mediacana sogueada.\nOutras pezas foron documentadas esparexidas polas casas de Francelos: catro xambas, un anaco de columna, un anaco de cornixa moldurada en escocia e un anaco de pilastra sogueada.\nInterior: pinturas e retablo.\nAos lados do altar hai pinturas barrocas feitas ao fresco. At\u00f3panse en mal estado de conservaci\u00f3n e representan cortinaxes e estrelas inseridas en c\u00edrculos.\nNo testeiro sit\u00faase o retablo barroco, apoiado nun banco decorado con pinturas de estilo similar \u00e1s dos muros. \u00c9 un retablo estruturado nun s\u00f3 corpo con predela e \u00e1tico. Distrib\u00faese en tres r\u00faas coa central resaltada. Os nichos presentan arcos de medio punto e te\u00f1en fondos policromados.\nTraballos arqueol\u00f3xicos.\nA Asociaci\u00f3n Marcelo Mac\u00edas, con motivo das obras de restauraci\u00f3n, propuxo a realizaci\u00f3n de catas arqueol\u00f3xicas que deron como resultado a descuberta dunha necr\u00f3pole composta por un total de nove tumbas de nenos de curta idade feitas en granito degradado e sen cuberta, e orientadas oeste-leste. Nelas atop\u00e1ronse alg\u00fan resto \u00f3seo e case ning\u00fan enxoval."}
{"id": "55879", "revid": "98629", "url": "https://gl.wikipedia.org/wiki?curid=55879", "title": "Coordinaci\u00f3n", "text": "No seu sentido m\u00e1is xeral, a coordinaci\u00f3n consiste na acci\u00f3n de \"coordinar\", \u00e9 dicir, dispor un conxunto de cousas ou acci\u00f3ns de forma ordenada, con vistas a un obxectivo com\u00fan. Segundo Malone, T. W. e Crowston, K. a coordinaci\u00f3n \u00e9 \"o acto de xestiona-las interdependencias entre actividades\". A partir desta base, o termo pode referirse a distintos significados segundo o contexto:"}
{"id": "55880", "revid": "109703", "url": "https://gl.wikipedia.org/wiki?curid=55880", "title": "Coordinaci\u00f3n (gram\u00e1tica)", "text": "A coordinaci\u00f3n \u00e9, xunto \u00e1 subordinaci\u00f3n e a xustaposici\u00f3n, un dos tres procedementos de que se vale a linguaxe para unir d\u00faas palabras, sintagmas ou proposici\u00f3ns entre si.\nCaracter\u00edsticas.\n\u00c1 diferenza da xustaposici\u00f3n, a coordinaci\u00f3n non utiliza pausas representadas na ortograf\u00eda por puntos, comas e outros signos ortogr\u00e1ficos, sen\u00f3n que utiliza nexos, e, \u00e1 diferenza da subordinaci\u00f3n, unha das proposici\u00f3ns non domina sobre a outra e pos\u00fae unha superior xerarqu\u00eda, sen\u00f3n que ambas as proposici\u00f3ns pos\u00faen tan similar importancia que son de feito troc\u00e1beis sen se modificar en absoluto o significado global da oraci\u00f3n composta que forman. Por exemplo, se dixemos:\nDixemos exactamente o mesmo que se invertemos a orde das proposici\u00f3ns:\nAdemais, as proposici\u00f3ns coordinadas pos\u00faen certa autonom\u00eda, de forma que se se separan \"ambas\" pos\u00faen sentido completo, o cal non acontece no caso das proposici\u00f3ns subordinadas:\nTipolox\u00eda.\nExisten distintos tipos de proposici\u00f3ns coordinadas. Son as copulativas, as disxuntivas, as adversativas, as distributivas e as explicativas.\nCoordinaci\u00f3n copulativa.\n\u00c9 aquela que suma significados: \"Marido e muller\". \"Pedro lava e Ana p\u00e1salle o ferro \u00e1 roupa na s\u00faa casa\". O nexo \u00e9 \"e\".\nCoordinaci\u00f3n disxuntiva.\n\u00c9 aquela que expresa alternativas, fundamentalmente de dous tipos:\nO nexo \u00e9 \"ou\". As disxuntivas exclusivas poden antepor \"ou\" tam\u00e9n \u00e1 primeira proposici\u00f3n para reforzar o car\u00e1cter exclusivo da elecci\u00f3n: \"[Ou] v\u00e9s ou quedas\".\nCoordinaci\u00f3n distributiva.\n\u00c9 aquela na cal se reparten acci\u00f3ns en diversos momentos: \"Xa lava, xa pasa o ferro, xa frega...\" . Utiliza nexos descontinuos como \"xa... xa\"; \"ora... ora\"; \"ben... ben\"; e outros semellantes.\nCoordinaci\u00f3n explicativa.\n\u00c9 aquela na cal se di o mesmo de formas diferente. Utiliza nexos que van entre comas, como \"ou sexa\", \"\u00e9 dicir\", \"isto \u00e9\", \"mellor dito\"..."}
{"id": "55881", "revid": "82922", "url": "https://gl.wikipedia.org/wiki?curid=55881", "title": "Punto", "text": "O termo punto pode facer referencia a:"}
{"id": "55883", "revid": "98629", "url": "https://gl.wikipedia.org/wiki?curid=55883", "title": "Punto (diacr\u00edtico)", "text": "O punto \u00e9 un diacr\u00edtico que pode ser combinado con algunhas letras do alfabeto latino.\nHistoria.\nNa antig\u00fcidade o alfabeto latino escrib\u00edase sen signos diacr\u00edticos, pois o \"i\" tampouco levaba punto, nin en mai\u00fascula nin en min\u00fascula. Cando se comezou utilizar o \"j\" tam\u00e9n se fixo sen punto.\nNo s\u00e9culo XII comezan a aparecer letras \"i\" cun acento agudo para evitar a confusi\u00f3n co \"u\". As\u00ed, a palabra \"pr\u0131u\u0131leg\u0131\u0131\" escribir\u00edase \"pr\u0131u\u0131leg\u00ed\u00ed\". Co tempo este uso estendeuse a todos os \"i\", convert\u00e9ndose o acento nun punto para facelo m\u00e1is lexible.\nPunto superior.\nO punto superior \u00e9 usado en:"}
{"id": "55884", "revid": "5444704", "url": "https://gl.wikipedia.org/wiki?curid=55884", "title": "Signo de Gordon", "text": "Denom\u00ednase signo de Gordon a presi\u00f3n profunda exercida sobre os m\u00fasculos do papo da perna determina unha extensi\u00f3n da primeira deda do p\u00e9 cando nos atopamos ante unha lesi\u00f3n da v\u00eda piramidal."}
{"id": "55885", "revid": "23204", "url": "https://gl.wikipedia.org/wiki?curid=55885", "title": "Michael Collins (pol\u00edtico)", "text": "Michael John (\"Mick\") Collins (en irland\u00e9s M\u00edche\u00e1l Se\u00e1n \u00d3 Coile\u00e1in), nado en Sam's Cross (Condado de Cork) o 12 ou o 16 de outubro de 1890 e finado o 22 de agosto de 1922, foi un l\u00edder revolucionario irland\u00e9s, Ministro de Finanzas na Rep\u00fablica de Irlanda, Director de Intelixencia do IRA, e membro da delegaci\u00f3n irlandesa durante as negociaci\u00f3ns do Tratado Anglo-Irland\u00e9s, tanto como Presidente do Goberno Provisional e como Comandante en Xefe do Ex\u00e9rcito Irland\u00e9s.\nFoi asasinado en agosto de 1922, durante a Guerra Civil Irlandesa. A pesar de que a maior\u00eda dos partidos pol\u00edticos irlandeses reco\u00f1ece a s\u00faa contribuci\u00f3n \u00e1 fundaci\u00f3n do estado moderno irland\u00e9s, os membros e os simpatizantes do Fine Gael gardan a s\u00faa memoria con particular estima, t\u00e9ndoo como pai fundador do seu movemento.\nTraxectoria.\nNaceu preto de Clonakilty. A\u00ednda que moitas biograf\u00edas dan como data de nacemento o 16 de outubro de 1890, a s\u00faa l\u00e1pida di que naceu o 12 de outubro de 1890.\nA s\u00faa familia, \"muintir U\u00ed Choile\u00e1in\", fora unha vez a dos se\u00f1ores de \"U\u00ed Chonaill\", preto de Limerick, pero como moitos irlandeses, foran desposu\u00eddos e reducidos \u00f3 nivel de simples granxeiros. A s\u00faa granxa de 145 acres (59 hect\u00e1reas) f\u00edxolles m\u00e1is acomodados que a maior\u00eda dos granxeiros irlandeses de finais do s\u00e9culo XIX. A irm\u00e1 m\u00e1is vella de Michael, Helena, f\u00edxose monxa, e foi co\u00f1ecida como Irm\u00e1 Mary Celestine; foi profesora en Londres.\nO seu pai, tam\u00e9n Michael Collins, fora membro do movemento republicano feniano na s\u00faa xuventude, pero deixouno para traballar na granxa. O anci\u00e1n Collins ti\u00f1a sesenta anos cando casou con Marianne O'Brien, de vinte e tres anos. O seu pai morreu cando Michael ti\u00f1a tan s\u00f3 seis anos.\nCollins foi un rapaz brillante e precoz, cun fero temperamento e un convencido nacionalismo, incitado por un ferreiro local, James Santry, e despois, na \"Lisavaird National School\", por un director de escola do lugar, Denis Lyons, membro da Irish Republican Brotherhood (IRB, organizaci\u00f3n que Collins dirixir\u00eda finalmente). Collins era espelido, \u00e1xil e gust\u00e1banlle os deportes, o que non lle distanciaba do seu desenvolvemento persoal e das s\u00faas ideas.\nTras deixar a escola, Michael (ent\u00f3n con 15 anos) seguiu os pasos de moita xente da Irlanda, e trasladouse para Londres. Al\u00ed viviu coa s\u00faa irm\u00e1 m\u00e1is vella Johanna (\"Hannie\") e co fillo dela, Daniel.\nEn febreiro de 1906 Collins examinouse polo Servizo Civil Brit\u00e1nico, no cal (para pasalo) gabou o \"m\u00e1is grande imperio\", e foi empregado polo \"Servizo Postal\" en xullo de 1906.\nUniuse \u00e1 Gaelic Athletic Association e, a trav\u00e9s dela, \u00e1 IRB, unha sociedade secreta que ti\u00f1a como fin a liberaci\u00f3n de Irlanda. Sam Maguire, un republicano protestante de Dunmanway, no Condado de Cork, introduciu o rapaz Collins de 19 anos na IRB. Co tempo ter\u00eda un papel principal nesta organizaci\u00f3n.\nO levantamento de Pascua de 1916.\nMichael Collins deuse a co\u00f1ecer durante o Levantamento de Pascua de 1916. Organizador h\u00e1bil de considerable intelixencia, era altamente respectado no IRB, tanto que fora nomeado \"encargado de finanzas\" para o Conde Plunkett, pai dun dos organizadores do levantamento, Joseph Mary Plunkett, do que Collins se converteu en axudante de campo.\nCando tivo lugar o devandito levantamento o Luns de Pascua de 1916, loitou a car\u00f3n de P\u00e1draig Pearse e outros na Oficina Postal de Dubl\u00edn. O levantamento converteuse (como pensaban moitos) nun desastre militar. Mentres moitos celebraban o feito de que por fin se producira un levantamento, crendo na teor\u00eda do \"sacrificio de sangue\" (segundo a cal as mortes dos l\u00edderes do levantamento inspirar\u00eda a outros), Collins p\u00faxose en contra \u00f3 ver a s\u00faa inexperiencia, especialmente arredor do asalto a edificios importantes que eran imposibles de defender, dos que era imposible fuxir e dif\u00edciles de subministrar (durante a Guerra de Independencia el asegurouse de evitar tales t\u00e1cticas de \"cercar os edificios emblem\u00e1ticos\", cos seus soldados operando como guerrillas contra os brit\u00e1nicos, atac\u00e1ndoos repentinamente e retir\u00e1ndose xusto despois, minimizando as perdas e aumentando o dano causado).\nCollins, como moitos dos participantes no levantamento, foi arrestado, case mandado \u00e1 forca e reclu\u00eddo no Campo de Internamento de Frongoch. Al\u00ed, como esperaban moitos, amosou o seu h\u00e1bil liderado. Para a data da liberaci\u00f3n xeral, Collins convert\u00e9rase nunha das figuras liderantes do Sinn F\u00e9in, un pequeno partido nacionalista que o goberno brit\u00e1nico e os medios de comunicaci\u00f3n irlandeses responsabilizaron equivocamente do levantamento. Foi rapidamente requirido polos superviventes do levantamento, para capitalizar a notoriedade que o movemento ga\u00f1ara cos ataques brit\u00e1nicos. En outubro de 1917, con habilidade, Collins converteuse en membro da executiva do Sinn F\u00e9in e director da organizaci\u00f3n dos \"\u00d3glaigh na h\u00c9ireann\"; \u00c9amon de Valera foi presidente de \u00e1mbalas d\u00faas organizaci\u00f3ns.\nPrimeiro D\u00e1il.\nComo t\u00f3dolos membros maiores do Sinn F\u00e9in, Michael Collins foi nomeado para ocupar un escano nas elecci\u00f3ns xerais de 1918 para elixir os parlementarios irlandeses para a Casa Brit\u00e1nica dos Com\u00fans en Londres. E como a maior\u00eda deles, Collins foi elixido, convert\u00e9ndose en parlamentario por Cork Sur. Por\u00e9n, \u00f3 contrario que os seus rivais do Partido Parlamentario Irland\u00e9s, os parlamentarios do Sinn F\u00e9in anunciaron que eles non tomar\u00edan posesi\u00f3n dos seus escanos en Westminster, pero que establecer\u00edan un Parlamento Irland\u00e9s en Dubl\u00edn. Ese novo parlamento, chamado \"D\u00e1il \u00c9ireann\" (en galego \"Asemblea de Irlanda\", v\u00e9xase Primeiro D\u00e1il \u00c9ireann) reunidos en Mansion House (Dubl\u00edn) en xaneiro de 1919. De Valera e os l\u00edderes do Sinn F\u00e9in foron arrestados. Collins fora avisado pola s\u00faa rede de contactos e alertara \u00e1s figuras importantes do Sinn F\u00e9in. De Valera optou por ignorar as advertencias, crendo que se os arrestos se levaban a cabo constituir\u00edan un golpe de propaganda, s\u00f3 para atoparse con que, cos l\u00edderes detidos, poucas persoas estaban dispostas a faceren o necesario nos medios de comunicaci\u00f3n. En ausencia de \u00c9amon de Valera, Cathal Brugha foi elixido Pr\u00edomh Aire (literalmente primeiro ministro, pero traducido a mi\u00fado como \"Presidente do D\u00e1il \u00c9ireann\"), para ser substitu\u00eddo por de Valera, cando Collins o axudou a escapar da prisi\u00f3n de Lincoln en abril de 1919.\nCollins tivo en 1919 varios cargos. No ver\u00e1n foi elixido presidente da IRB (e polo tanto, coas ideas desta organizaci\u00f3n, presidente da Rep\u00fablica Irlandesa). En setembro foi nomeado director de Intelixencia do Irish Republican Army, no que se converteran os Voluntarios (o nome simboliza a vontade da organizaci\u00f3n de ser o ex\u00e9rcito da rep\u00fablica irlandesa). A Guerra de Independencia Irlandesa comezou o mesmo d\u00eda que o Primeiro D\u00e1il se reuniu en xaneiro de 1919, cando dous polic\u00edas foron tiroteados por Voluntarios do IRA que actuaron sen orde previa, en Soloheadbeg, Condado de Tipperary. (V\u00e9xase tam\u00e9n Dan Breen)\nMinistro de Finanzas.\nEn 1919, o xa atarefado Collins recibiu outra responsabilidade m\u00e1is cando De Valera o nomeou Ministro (\"Aireacht\") de Finanzas.\nEra comprensible que nas circunstancias dunha guerra brutal, na que os ministros eran propensos a seren arrestados ou asasinados en calquera momento pola Polic\u00eda Irlandesa, por calquera da s\u00faas d\u00faas organizaci\u00f3ns paramilitares (os Black and Tans e os Auxiliaries, ou ben polo Ex\u00e9rcito Brit\u00e1nico, a maior\u00eda dos ministros existiran s\u00f3 no papel, ou ben como unha ou d\u00faas persoas traballando nunha habitaci\u00f3n dunha casa particular.\nMais, por\u00e9n, ese non foi o caso de Collins, quen formou un Ministerio de Finanzas que foi quen de organizar unha grande emisi\u00f3n de bonos na forma dun \"Empr\u00e9stito Nacional\" para fundar a nova Rep\u00fablica Irlandesa. Tal foi a reputaci\u00f3n de Collins que incluso Lenin o\u00edu verbo dese espectacular empr\u00e9stito nacional, e enviou un representante a Dublin para pedir prestado cartos \u00e1 Rep\u00fablica Irlandesa para axudar a fundar a Rep\u00fablica Rusa, ofrecendo algunha das Coroas Imperiais de Rusia coma garant\u00eda. (As xoias permaneceron nunha caixa forte de Dubl\u00edn, esquecidas por t\u00f3dalas partes, ata os anos 1930, cando foron atopadas por casualidade).\nVisto dende os nosos d\u00edas, a magnitude do traballo de Collins e os seus logros foron impresionantes. Dende crear un batall\u00f3n especial de asasinos chamados \"Os Doce Ap\u00f3stolos\" para matar axentes brit\u00e1nicos ata a organizaci\u00f3n dun \"Empr\u00e9stito Nacional\" de fama internacional; dende dirixir o IRA ata dirixir o goberno cando De Valera viaxou e permanaceu nos Estados Unidos por un longo per\u00edodo de tempo; e organizar unha operaci\u00f3n de contrabando de armas; Collins case se converteu nunha revolucion dun s\u00f3 home.\nCollins e Richard Mulcahy foron os dous principais organizadores do Ex\u00e9rcito Republicano Irland\u00e9s, e ata onde lles foi posible dirixiron as acci\u00f3ns das espalladas e fortemente localizadas unidades guerrilleiras. A Collins se lle atrib\u00fae a mi\u00fado a organizaci\u00f3n das \"Columnas Volantes\" da guerrilla do IRA durante a Guerra de Independencia, a\u00ednda que suxerir que Collins as organizou individualmente ser\u00eda falso. Tivo unha parte prominente na formaci\u00f3n das columnas volantes, pero o principal organizador ter\u00eda sido Dick McKee, executado posteriormente polos Brit\u00e1nicos en represalia polos feitos do \"Domingo Sanguento\" en 1920. Amais, unha gran parte da actividade do IRA foi levada a cabo por iniciativa dos l\u00edderes locais, seguindo as t\u00e1cticas e a estratexia xeral establecidas por Collins ou Mulcahy.\nPara 1920, cando ti\u00f1a 30 anos de idade, os brit\u00e1nicos ofreceron unha recompensa de 10.000 Libras Esterlinas (unha suma enorme daquela) por calquera informaci\u00f3n que levara \u00e1 captura ou \u00e1 morte de Michael Collins. A s\u00faa fama transcendeu al\u00e9n o movemento do IRA alcum\u00e1ndoo \"The Big Fella\" (\"O Gran Tipo\").\nEntre os propios l\u00edderes nacionais, fixo inimizade con d\u00faas persoas en particular: Cathal Brugha, o serio m\u00e1is mediocre Ministro de Defensa que foi eclipsado polo seu colega de gabinete en temas militares (malia que Collins era oficialmente tan s\u00f3 Ministro de Finanzas e Brugha supostamente estaba en control da Defensa), e \u00c9amon de Valera, o Presidente do D\u00e1il \u00c9ireann (Parlamento Irland\u00e9s).\nTras unha tregua, fix\u00e9ronse os preparativos para que tivese lugar unha conferencia entre o Goberno Brit\u00e1nico e os l\u00edderes da, a\u00ednda non reco\u00f1ecida, Rep\u00fablica Irlandesa. \u00c1 parte da Uni\u00f3n Sovi\u00e9tica, a cal precisaba cartos e por tanto deu reco\u00f1ecemento diplom\u00e1tico \u00e1 Rep\u00fablica Irlandesa, ning\u00fan outro estado fixo tal, a pesar das prolongadas presi\u00f3ns levadas a cabo en Washington por De Valera e outros prominentes estadounidenses de orixe irlandesa, as\u00ed coma na Conferencia de Paz de Par\u00eds de 1919 por Se\u00e1n T. O'Kelly.\nNun movemento que apampou os observadores, De Valera \u2014quen en agosto de 1921 fixo que o D\u00e1il (Parlamento) elevase a categor\u00eda \u00f3 seu posto de Primeiro Ministro a Presidente da Rep\u00fablica para convertelo no equivalente do rei Xurxo V nas negociaci\u00f3ns\u2014 ent\u00f3n anunciou que, xa que o Rei non \u00eda asistir, ent\u00f3n tampouco asistir\u00eda el como Presidente da Rep\u00fablica.\nNo seu lugar, co consentimento un tanto remiso do seu gabinete, De Valera nomeou un equipo de delegados encabezado por Arthur Griffith, con Michael Collins como o seu axudante. Con serias d\u00fabidas, crendo que De Valera deber\u00eda encabezar a delegaci\u00f3n, Collins accedeu a ir a Londres.\nTratado Anglo-Irland\u00e9s.\nOs delegados do tratado irlandeses - Arthur Griffith (l\u00edder), Robert Barton e Michael Collins (con Robert Erskine Childers como Secretario Xeral da delegaci\u00f3n) - estableceron a s\u00faa base de operaci\u00f3ns no n\u00famero 22 de Hans Place en Knightsbridge o 11 de outubro de 1921 e residiron al\u00ed at\u00e9 a conclusi\u00f3n das negociaci\u00f3ns do tratado. As negociaci\u00f3ns levaron \u00f3 acordo do Tratado Anglo-irland\u00e9s que foi asinado o 6 de decembro de 1921, que establec\u00eda un novo estado irland\u00e9s, chamado o \"Estado Libre Irland\u00e9s\" (unha traduci\u00f3n literal do termo irland\u00e9s \"Saorst\u00e1t \u00c9ireann\", que aparec\u00eda na cabeceira que de Valera empregaba, traducido polo mesmo de Valera menos literalmente como Rep\u00fablica Irlandesa.\nO Tratado establec\u00eda a posibilidade dun estado que abarcase a totalidade da Irlanda, suxeito \u00f3 dereito dunha rexi\u00f3n de seis condados \u00f3 nordeste que pod\u00eda optar por sa\u00edr do Estado Libre (o que fixo axi\u00f1a). Se isto suced\u00eda, unha Comisi\u00f3n de Fronteiras Irlandesa ter\u00eda que ser establecida para redebuxar a fronteira irlandesa, que Collins esperaba que reduxese o tama\u00f1o da Irlanda do Norte o suficiente para facela inviable economicamente, permitindo as\u00ed a unidade, xa que a maior\u00eda da poboaci\u00f3n unionista estaba concentrada nunha \u00e1rea relativamente pequena \u00f3 leste do Ulster.\nO novo Estado Irland\u00e9s ser\u00eda un Dominio, cun parlamento bicameral, co poder executivo concedido \u00f3 rei pero exercido por un goberno irland\u00e9s elixido por unha c\u00e1mara baixa chamada D\u00e1il \u00c9ireann (traducida esta vez como \"C\u00e1mara dos Deputados\"), un sistema de cortes independente, e unha forma de independencia que exced\u00eda amplamente calquera cousa so\u00f1ada por Charles Stewart Parnell ou polo Partido Parlamentario Irland\u00e9s.\nOs republicanos puristas viron isto como unha traiz\u00f3n, coa substituci\u00f3n da rep\u00fablica por un status de dominio dentro do Imperio Brit\u00e1nico, e cun Xuramento de Lealdade feito \u00f3 rei. Actualmente s\u00e1bese que o Xuramento era feito \u00f3 Estado Libre Irland\u00e9s, cun xuramento subsidiario de fidelidade \u00f3 rei \"como parte do Tratado\", non \u00f3 rei unilateralmente. (V\u00e9xase Xuramento de Lealdade (Irlanda))\nO Sinn F\u00e9in desmarcouse do tratado, e o D\u00e1il debateu amargamente o problema durante dez d\u00edas at\u00e9 que foi aprobado por 64 votos a favor e 57 en contra. No proceso Cathal Brugha remarcou que Michael Collins non era un militar maior e mentres os xornais o describ\u00edan como \"o home que ga\u00f1ou a guerra\". A realidade era, por\u00e9n, que Collins fora o home principalmente responsable do esforzo do IRA durante a Guerra Anglo-Irlandesa. De Valera uniuse \u00e1 facci\u00f3n contraria \u00f3 tratado opo\u00f1\u00e9ndose \u00f3 que consideraba como concesi\u00f3ns. Os seus opo\u00f1entes acus\u00e1rono de que ti\u00f1a co\u00f1ecemento previo de que a coroa ter\u00eda representaci\u00f3n segundo os termos do acordo. Os seus adversarios m\u00e1is belixerantes acus\u00e1rono de levar mal a delegaci\u00f3n, sabendo que a rep\u00fablica non ser\u00eda posible nun curto espazo de tempo.\nTripla aprobaci\u00f3n.\nPolos termos do tratado, tres parlamentos individuais ti\u00f1an que aprobar o documento. \nGoberno provisional.\nBaixo a Constituci\u00f3n do D\u00e1il adoptada en 1919, o D\u00e1il \u00c9ireann (Parlamento Irland\u00e9s) continuou existindo. De Valera dimitiu da presidencia e procurou a reelecci\u00f3n (nun intento de destru\u00edr o tratado recentemente aprobado), mais Arthur Griffith venceuno nas urnas e asumiu a presidencia. (Griffith cham\u00e1base a si mesmo \"Presidente do D\u00e1il \u00c9ireann\" antes que \"Presidente da Rep\u00fablica\", como tan acot\u00edo adoitaba facelo De Valera.) Por\u00e9n, ese goberno, ou \"Aireacht\", non ti\u00f1a status legal na Lei Constitucional brit\u00e1nica, polo que xurdiu outro goberno co-existente, nominalmente responsable perante a Casa dos Com\u00fans de Irlanda do Sur.\nCollins formou o novo Goberno Provisional (\"Rialtas Sealadach na h\u00c9ireann\"), e el mesmo converteuse en \"Presidente do Goberno Provisional\" (ou sexa, Primeiro Ministro). Tam\u00e9n permaneceu coma Ministro de Finanzas da administraci\u00f3n republicana de Griffith. Un exemplo da complexidade que iso supuxo p\u00faidose ver na forma da s\u00faa investidura:\nAo parecer, Collins chegou sete minutos tarde a esta cerimonia e debido a iso foi reprendido por Fitzalan. Collins contestou: \nO Tratado foi extremadamente controvertido na Irlanda. En primeiro lugar, \u00c9amon de Valera, o Presidente da Rep\u00fablica Irlandesa non estaba conforme con que Collins asinase ning\u00fan trato sen a s\u00faa autorizaci\u00f3n nin a do seu gabinete. En segundo lugar, os contidos do Tratado foron tremendamente discutidos. De Valera e moitos outros membros do movemento republicano op\u00fa\u00f1anse a que a Irlanda tivese un status de dominio de seu do Imperio Brit\u00e1nico e ao simbolismo de ter que facer un xuramento de lealdade ao Rei brit\u00e1nico. Tam\u00e9n foi controvertida a retenci\u00f3n brit\u00e1nica do control de tres importantes portos da costa sur da Irlanda pola Mari\u00f1a Real Brit\u00e1nica. Ambas as cousas ameazaban con cederlle \u00e1 Gran Breta\u00f1a o control sobre a pol\u00edtica exterior irlandesa. Case a metade dos deputados do D\u00e1il opux\u00e9ronse ao Tratado, o cal foi aprobado o 7 de xaneiro de 1922, por 64 votos a 57, unha marxe de tan s\u00f3 7 votos. E o m\u00e1is importante foi que a maior\u00eda do Ex\u00e9rcito Republicano Irland\u00e9s se opuxo ao tratado, abrindo as\u00ed as posibilidades dunha guerra civil.\nCuriousamente, por outra banda a partici\u00f3n da Irlanda entre o Estado Libre de Irlanda e a Irlanda do Norte non foi controvertida. Unha das principais raz\u00f3ns diso foi que Collins estaba planeando en segredo lanzar unha guerra de guerrillas clandestina contra o Estado do norte. Durante os primeiros meses de 1922, xa estivera enviando unidades do IRA \u00e1 fronteira e mandando armas e cartos \u00e1s unidades norte\u00f1as do IRA. En maio-xu\u00f1o de 1922, el e m\u00e1is o Xefe do Estado Maior do IRA, Liam Lynch organizaron unha ofensiva de unidades do IRA \u2014 tanto a favor coma en contra do Tratado \u2014 ao longo de toda a nova fronteira. As armas brit\u00e1nicas subministradas ao Goberno Provisional de Collins foron intercambiadas coas armas das unidades do IRA, que foron enviadas ao norte. Esta ofensiva foi cancelada oficialmente o 3 de xu\u00f1o debido \u00e1 presi\u00f3n brit\u00e1nica e Collins fixo p\u00fablica unha declaraci\u00f3n, dicindo que \"non se permitir\u00eda invadir a \u00e1rea dos seis condados a ningunha das tropas, tanto a aquelas que est\u00e1n so control oficial (pro-tratado) coma a aquelas que est\u00e1n adscritas ao Executivo (IRA, anti-tratado)\". Por\u00e9n, os ataques a baixa escala continuaron na fronteira. Tal actividade foi interrompida polo estalido da guerra civil no sur, pero se Collins vivise, ti\u00f1a t\u00f3dalas papeletas de ter lanzado unha ofensiva guerrilleira a grande escala contra a Irlanda do Norte. Por iso, a maior\u00eda das unidades do norte apoiaban a Collins e 524 deles pas\u00e1ronse ao sur para un\u00edrense ao Ex\u00e9rcito do Estado Libre na Guerra Civil Irlandesa.\nNos meses que precederon ao estalido da guerra civil en xu\u00f1o de 1922, Collins tentou desesperadamente pechar as fisuras no movemento nacionalista para evitar a guerra. De Valera, que se opo\u00f1era ao Tratado no D\u00e1il, abandonou a asemblea cos seus seguidores. Collins asegurou un compromiso, o \"pacto\", no cal as d\u00faas facci\u00f3ns do Sinn F\u00e9in, pro- e anti-Tratado, presentar\u00edanse conxuntamente \u00e1s elecci\u00f3ns do Estado Libre, tras o cal formar\u00edan unha coalici\u00f3n de goberno.\nCollins propuxo que o Estado Libre tivese unha constituci\u00f3n republicana, que non mencionase ao Rei Brit\u00e1nico, sen repudiar o Tratado, un compromiso aceptable para todos ag\u00e1s para os republicanos m\u00e1is intransixentes. Para fomentar a unidade militar, estableceu un \"comit\u00e9 de reunificaci\u00f3n do ex\u00e9rcito\" con delegados das facci\u00f3ns pro- e anti-Tratado. Tam\u00e9n fixo esforzos para empregar a secreta Irmandade Republicana Irlandesa, da que era presidente, para conseguir que os oficiais do IRA aceptasen o Tratado. As\u00ed e todo, os brit\u00e1nicos vetaron a proposta de constituci\u00f3n republicana baixo a ameaza dun bloqueo econ\u00f3mico, argumentando que asinaran o Tratado de boa fe e os seus termos non pod\u00edan cambiarse. Xa que logo, Collins foi incapaz de reconciliar \u00e1 facci\u00f3n anti-Tratado. As acci\u00f3ns seguintes por parte dalg\u00fans homes do IRA opostos ao Tratado conduciu a loitar e \u00e1 posterior guerra civil.\nGuerra Civil Irlandesa.\nEn abril de 1922, un grupo de douscentos homes do IRA contrarios \u00f3 tratado ocuparon o \"Na Ceithre Ch\u00fairteanna\" en Dubl\u00edn nun desaf\u00edo \u00f3 goberno provisional. Collins, que quer\u00eda evitar a guerra civil a calquera custo, non os atacou at\u00e9 xu\u00f1o de 1922, cando a presi\u00f3n inglesa forzou a man. O 22 de xu\u00f1o de 1922, Sir Henry Wilson, un xeneral brit\u00e1nico retirado, sufriu disparos at\u00e9 morrer por parte de activistas do IRA en Belgravia, Londres. Naquel momento, sup\u00faxose que a facci\u00f3n contraria \u00f3 tratado do IRA era a responsable e Winston Churchill d\u00edxolle a Collins que, de non moverse contra os golpistas, el, (Churchill) usar\u00eda tropas brit\u00e1nicas para facelo.\nDe feito, foi probado dende ent\u00f3n que o mesmo Collins ordenou matar a Wilson como represalia pola s\u00faa participaci\u00f3n nos ataques \u00f3s cat\u00f3licos na Irlanda do Norte. Joe Dolan \u2014 un membro do \"Squad\" ou unidade de asasinatos de Collins durante a Guerra de Independencia e en 1922 capit\u00e1n do Ex\u00e9rcito do Estado Libre Irland\u00e9s \u2014 revelou isto nos anos 50, xunto coa revelaci\u00f3n de que Collins ordenoulle tentar rescatar os dous voluntarios antes de que fosen executados. De calquera xeito, isto forzou a Collins a actuar contra os membros do IRA gornecidos no \"Na Ceithre Ch\u00fairteanna\" e a provocaci\u00f3n final veu cando eles mataron o Xeneral do Estado Libre Irland\u00e9s J.J. O'Connell. Tras unha derradeira tentativa de persuadir os homes de que abandonasen o edificio, Collins pediu prestados d\u00faas grandes pezas de artillar\u00eda \u00f3s brit\u00e1nicos e bombardeou o edificio at\u00e9 a rendici\u00f3n dos que resist\u00edan nel.\nIsto levou \u00e1 Guerra Civil Irlandesa cando a comezou a loita polo control de Dubl\u00edn entre os membros do IRA contrarios \u00f3 tratado e as tropas do Estado Libre Irland\u00e9s. Baixo a supervisi\u00f3n de Collins, o Estado Libre rapidamente tomou o control da capital. En xullo de 1922, as forzas contrarias \u00f3 tratado controlaban a provincia sure\u00f1a de Munster e outras varias \u00e1reas do pa\u00eds. De Valera e os outros deputados contrarios \u00f3 tratado ali\u00f1\u00e1ronse coa facci\u00f3n do IRA contraria a el. A mediados de 1922, Collins fixo efectivas as s\u00faas responsabilidades como Presidente do Goberno Provisional para converterse en Comandante en Xefe do Ex\u00e9rcito Irland\u00e9s, o cal arrodeou os n\u00facleos de membros do IRA antitratado. O Ex\u00e9rcito do Estado Libre que fora armado e fundado polos brit\u00e1nicos foi despregado decontado para a guerra civil. Collins, xunto con Richard Mulcahy e Eoin O'Duffy decidiron unha serie de desembarcos en \u00e1reas controladas polos republicanos que retomaron Munster e o oeste en xullo-agosto de 1922. Como parte da s\u00faa ofensiva, Collins viaxou a s\u00faa cidade nativa de Cork, contrariamente \u00f3s consellos dos seus compa\u00f1eiros, e a pesar da s\u00faa doenza de est\u00f3mago e da depresi\u00f3n. Collins semella que contestou \u00f3s seus camaradas que \"Non me disparar\u00e1n no meu propio condado.\"\nMorte.\nEn ruta a trav\u00e9s do Condado de Cork o 22 de agosto de 1922, na vila de \"B\u00e9al na mBl\u00e1th\" (voz irlandesa para \"a boca de flores\"), Collins foi asasinado nunha emboscada que durou aproximadamente corenta minutos, entre as 7:30 e as 8:10 da tarde. Collins foi a \u00fanica v\u00edtima mortal na acci\u00f3n. Ordenou \u00f3 seu convoi parar e devolver o fogo, no canto de escoller a opci\u00f3n m\u00e1is segura de viaxar no seu coche, ou acollerse \u00e1 seguridade do coche blindado que lles acompa\u00f1aba, como o seu compa\u00f1eiro, Emmet Dalton, desexara. Collins ti\u00f1a 31 anos cando morreu. Non hai consenso sobre quen efectuou o disparo fatal, e incluso a afiliaci\u00f3n do asasino \u00e9 desco\u00f1ecida. Alg\u00fans libros suxeriron que o disparo foi efectuado por Denis (\"Sonny\") O'Neill, un antigo tirador do Ex\u00e9rcito Brit\u00e1nico morto en 1950. Isto \u00e9 sostido por testemu\u00f1as oculares do ocorrido, as\u00ed como acerca do tipo de munici\u00f3n empregada para matalo: o tipo de bala empregada, chamada \"dumdum\" ou bala \"flat nosed\", era comunmente empregada por Black and Tans. O'Neill admitiu trala emboscada que el estivo a empregar este tipo de munici\u00f3n. Al\u00e9n disto, na autopsia os doutores conclu\u00edron que o disparo fora un golpe directo, e non unha bala rebotada, examinando o tama\u00f1o e a forma da ferida. Asustados por que algo poder\u00eda ocorrerlle o \"tipo grande\", os homes de Collins levaron o seu corpo de volta a Cork onde foi transportado cara a Dubl\u00edn xa que tem\u00edan que o corpo fose roubado nunha emboscada se o corpo era transportado por estrada. O seu corpo estivo exposto durante tres d\u00edas en Rotunda onde decenas de centos de seguidores foron a renderlle os seus respectos.\nFilmes sobre Michael Collins.\nUnha versi\u00f3n ficcionalizada da vida de Collins aparece no filme de 1936 \"Beloved Enemy\", no que aparece David Niven como un Oficial Ingl\u00e9s. Contrariamente \u00f3 verdadeiro Michael Collins, o Collins de ficci\u00f3n \"Dennis Riordan\" (Brian Aherne) sofre un disparo e recup\u00e9rase.\nUn documental brit\u00e1nico de Kenneth Griffith, \"Hang Up Your Brightest Colours\" foi feito para ITV en 1973, pero negouse a retransmitilo. Foi finalmente emitido pola BBC no Pa\u00eds de Gales en 1993 e en todo o Reino Unido \u00f3 ano seguinte.\nEn 1996, f\u00edxose un filme sobre Michael Collins polo director Neil Jordan. Co t\u00edtulo \"Michael Collins\", Liam Neeson fai de protagonista, e Julia Roberts fai da prometida de Collins, Kitty Kiernan. Malia ser gabado por levar a historia de Michael Collins a un plano internacional, moitos historiadores criticaron o filme por tomarse certas liberdades cos feitos."}
{"id": "55886", "revid": "5863", "url": "https://gl.wikipedia.org/wiki?curid=55886", "title": "Punto (puntuaci\u00f3n)", "text": "O punto (.) \u00e9 o signo de puntuaci\u00f3n que se coloca ao final dos enunciados e as oraci\u00f3ns gramaticais en galego ademais de na maior\u00eda das linguas co alfabeto latino. Escr\u00edbese sen deixar espazo de separaci\u00f3n co car\u00e1cter que precede pero deixando un espazo co car\u00e1cter que segue a non ser que dito car\u00e1cter sexa de peche.\nHistoria.\nO punto deriva do sistema de puntuaci\u00f3n inventado por Arist\u00f3fanes de Bizancio, no que aparec\u00edan o punto superior, o punto medio e un punto \u00e1 altura da li\u00f1a (.) chamado \"telia\" (do grego \u03c4\u03ad\u03bb\u03bf\u03c2 \"telos: final\").\nUsos ortogr\u00e1ficos.\nO punto \u00fasase para indicar unha pausa ou final de texto, podendo existir tres posibilidades, punto e seguido, o punto e \u00e1 parte e o punto final.\nO \"punto\" e outros signos.\nEn m\u00faltiplas ocasi\u00f3ns ad\u00f3itase empregar o punto xunto a outros signos que tam\u00e9n son considerados \"de peche\", como poden ser as par\u00e9nteses, as comi\u00f1as etc., o punto sempre hai que colocalo detr\u00e1s do signo.\nTam\u00e9n se pode dar o caso de que se combinen \u00f3 mesmo tempo o punto coa comi\u00f1a (\"\", \u00ab\u00bb, \u2039\u203a) e cos signos de exclamaci\u00f3n (\u00a1!) e interrogaci\u00f3n (\u00bf?) prevalecendo o \u00faltimo signo anterior ao punto, caso de ser comi\u00f1as col\u00f3case punto, caso de que sexa a exclamaci\u00f3n ou interrogaci\u00f3n o \u00faltimo signo anterior ao punto non se coloca."}
{"id": "55887", "revid": "54334", "url": "https://gl.wikipedia.org/wiki?curid=55887", "title": "Signo de Babinski", "text": "O signo de Babinski consiste na extensi\u00f3n dorsal do dedo gordo do p\u00e9 e a apertura en abano dos demais dedos como resposta \u00e1 estimulaci\u00f3n plantar. \u00c9 caracter\u00edstico de lesi\u00f3n do tracto piramidal.\nProd\u00facese raspando cun obxecto romo que produza unha molestia moderada pola beira externa da planta do p\u00e9, dende o tal\u00f3n ata os dedos.A resposta normal ser\u00eda unha flexi\u00f3n plantar dos dedos.\nComo no resto dos signos de lesi\u00f3n piramidal, existe un certo grao de par\u00e1lise esp\u00e1stica, hiperton\u00eda, perda do ton do reflexo profundo do tend\u00f3n e hiperactividade dos reflexos abdominais e cremasterianos."}
{"id": "55888", "revid": "98629", "url": "https://gl.wikipedia.org/wiki?curid=55888", "title": "Punto tipogr\u00e1fico", "text": "O punto tipogr\u00e1fico \u00e9 a unidade de medida utilizada en imprenta, a partir da cal se fabrica todo o material tipogr\u00e1fico. No sistema Didot equivale a uns 0,376 mil\u00edmetros (exactamente 0,376065\u00a0mm \u00e1 temperatura de 20\u00a0\u00b0C). \u00c1 medida de doce puntos denominasele c\u00edcero.\nNo sistema anglosax\u00f3n e en varios pa\u00edses hispanoamericanos que non adoptaron o sistema Didot o punto tipogr\u00e1fico bas\u00e9ase na pica (algo inferior \u00f3 c\u00edcero) e \u00e9 a dud\u00e9cima parte desta, equivalente a 0,3514729\u00a0mm.\nHistoria.\nAntigamente, cada fundidor daba unha medida distinta \u00f3s tipos que fabricaba. Foi o fundidor franc\u00e9s Pierre Simon Fournier o primeiro en unifica-las distintas medidas en 1742. Para o mesmo, escolleu o tipo m\u00e1is pequeno, o nomparell, e d\u00edvidiuno en seis partes, \u00e1s que chamou \"puntos\". \u00d3 dobre do nomparell (12 puntos) denominouno \"c\u00edcero\". O punto Fournier ti\u00f1a 0,350\u00a0mm e a altura do tipo 22,050\u00a0mm.\nEn 1760, Fran\u00e7ois Ambroise Didot, membro dunha c\u00e9lebre dinast\u00eda francesa de impresores, perfeccionou o sistema de medida. Non se baseou en ning\u00fan tipo existente, como fixera Fournier, sen\u00f3n no nonio, ou \u00abp\u00e9 do rei\u00bb. O punto tipogr\u00e1fico de Didot equivale exactamente a dous puntos de nonio. Este sistema, chamado Didot, foi adoptado pola maior parte do mundo, salvo Inglaterra, Estados Unidos e alg\u00fans pa\u00edses hispanoamericanos, que empregan a pica (e o punto de pica) como unidade de medida."}
{"id": "55889", "revid": "22570", "url": "https://gl.wikipedia.org/wiki?curid=55889", "title": "Punto de cruz", "text": "O punto de cruz \u00e9 unha forma popular de bordado en que se usan puntadas con forma de cruz para formar unha imaxe. Emprega tam\u00e9n outras puntadas, entre elas as de \u00bc, \u00bd, \u00be e de punto atr\u00e1s. O punto de cruz real\u00edzase usualmente sobre tecidos de trama uniforme e distinguible, e con menos frecuencia en tecidos de trama non uniforme, coloc\u00e1ndolles encima un tecido de trama uniforme (ca\u00f1amazo) que se retira f\u00edo por f\u00edo \u00f3 finaliza-lo bordado.\nA s\u00faa gran difusi\u00f3n p\u00f3dese deber \u00e1 gran posibilidade de elementos que ofrece, xa sexan zanefas, debuxos, cadrados, alfabetos etc. Apl\u00edcase tanto ao bordado propiamente dito como \u00e1 tapicer\u00eda. Neste caso, o punto de cruz real\u00edzase sobre ca\u00f1amazos previamente marcados, que mostran cada unha das rexi\u00f3ns de cada cor a bordar. A m\u00e1is importante particularidade do punto de cruz \u00e9 a s\u00faa gran posibilidade de esquemas e debuxos en multitude de tecidos, aplic\u00e1ndose, entre outros, en manteler\u00edas, colchas, panos, roupa de cama, toallas.\nNo \"punto de cruz contado\", o tecel\u00e1n conta os f\u00edos en cada direcci\u00f3n para que as puntadas sexan uniformes en tama\u00f1o e aparencia. En ocasi\u00f3ns, o punto de cruz real\u00edzase sobre dese\u00f1os impresos no lenzo, que amosan cada unha das cruces a bordar (\"punto de cruz estampado\").\nHistoria.\nO punto de cruz \u00e9 unha das formas de bordado m\u00e1is antigas que se poden atopar por todo o mundo. Moitos museos de arte popular pos\u00faen mostras de tecidos ornamentados con este punto, especialmente da Europa Continental e Asia.Un pouco de historia do punto de cruz a partir destes humildes orixes, esta actividade artesanal foi evolucionando para converterse nunha t\u00e9cnica decorativa e ornamental. E as\u00ed nos chegaron fragmentos ant\u00edguos de roupa achados en xacementos arqueol\u00f3xicos de Exipto (500 a.de C.) ou da Asia Central (850 a. de C.) onde a\u00ednda hoxe se utiliza nos traxes tradicionais daquelas rexi\u00f3ns.\nO punto de cruz \u00e9 unha das t\u00e9cnicas m\u00e1is antigas de bordado: parece ser que en Asia central atop\u00e1ronse retrincos de seda bordados cun punto moi similar ao momento de cruz, que se remontan ao 850 d.C. O verdadeiro punto de cruz, id\u00e9ntico ao que se realiza actualmente, fixo a s\u00faa aparici\u00f3n en Europa durante a Idade Media, para logo difundirse amplamente durante o Renacemento. Xa no ano 1500 empezaron a circular os primeiros esquemas, verdadeiros modelos de temas t\u00edpicos e recorrentes: decoraci\u00f3ns florais, her\u00e1ldicas e relixiosas, cheas de s\u00edmbolos como cruces, c\u00e1lices e pombas. As teas sobre as que se bordaban non comprend\u00edan a\u00ednda o algod\u00f3n, sen\u00f3n que eran o li\u00f1o, a seda e a la. Tam\u00e9n se dispu\u00f1a de poucos f\u00edos de cores. Durante moito tempo o m\u00e1is difundido foi o vermello, capaz de soportar mellor que os demais os lavados. Nos bordados populares da Europa Oriental e Central \u00e9 caracter\u00edstico o punto de cruz en d\u00faas dimensi\u00f3ns (sen sombras) con dese\u00f1os xeom\u00e9tricos e florais, normalmente traballado con f\u00edos de algod\u00f3n sobre li\u00f1o.\nEn Estados Unidos o primeiro mostrario de punto de cruz co\u00f1ecido local\u00edzase no museo Pilgrim Hall en Plymouth, Massachusetts. Este mostrario foi elaborado por Loase Standish, filla do capit\u00e1n Myles Standish, ao redor de 1653.\nTradicionalmente, o punto de cruz utiliz\u00e1base para embelecer tecidos como manteler\u00edas, lencer\u00eda e tapetes (s\u00f3 pequenas partes do que actualmente se bordar\u00eda, como os bordos). A\u00ednda que existen moitas bordadoras que a\u00ednda o empregan para estes usos, especialmente en Europa, \u00e9 cada vez m\u00e1is corrente usar este punto para bordar sobre tecidos de tea de panam\u00e1 ou ca\u00f1amazo e colgalos na parede como elementos decorativos.\nO punto de cruz hoxe en d\u00eda.\nActualmente o f\u00edo de algod\u00f3n mercerizado \u00e9 o material m\u00e1is utilizado. Consiste nun f\u00edo fabricado en algod\u00f3n e composto de seis hebras pouco retorcidas para que se poidan separar facilmente. Tam\u00e9n se adoita utilizar o f\u00edo de algod\u00f3n perlado, a seda e o rai\u00f3n. En ocasi\u00f3ns util\u00edzanse diferentes hebras de la, metalizadas ou algunhas outras especiais, \u00e1s veces para todo o bordado ou simplemente para detalles e adornos.\nPor todo Estados Unidos e Europa existen moitas asociaci\u00f3ns de punto de cruz que ofrecen clases, participan en grandes proxectos, tecen para organizaci\u00f3ns ben\u00e9ficas e promoven as relaci\u00f3ns entre os tecedores locais.\nRealizaci\u00f3n.\nDist\u00ednguense dous movementos no labor:\nAs\u00ed e todo, moitos esquemas de punto de cruz \"ap\u00f3ianse\" no pespunte (punto lineal), usado para resaltar o debuxo, e, en menor medida, o punto de cadeneta e o punto pasado.\nVariantes.\nPosiblemente sexa a s\u00faa elevada pr\u00e1ctica a que fixo importantes variaci\u00f3ns a partir dunha \u00fanica idea inicial, mediante a subtracci\u00f3n ou adicci\u00f3n de puntadas. Habemos de citar a outros dous puntos que naceron a partir da famosa x:"}
{"id": "55890", "revid": "98629", "url": "https://gl.wikipedia.org/wiki?curid=55890", "title": "Reflexo de Babinski", "text": "O reflexo de Babinski \u00e9 un dos reflexos temporais presentes nos nenos acabados de nacer. O neonato estira e xira os p\u00e9s cara a dentro cando se lle roza a planta do p\u00e9. Este reflexo manteno ata os doce meses, pero desparece a medida que avanza en idade e que o sistema nervioso acada un maior desenvolvemento. O dito reflexo \u00e9 anormal despois dos dous anos de idade.\nNo adulto a s\u00faa aparici\u00f3n \u00e9 patol\u00f3xica, e as\u00f3ciase con lesi\u00f3n das v\u00edas piramidais. Normalmente, acomp\u00e1\u00f1ase do signo de Gordon e o de Oppenheimer.\nCausas.\nAs causas m\u00e1is com\u00fans son:"}
{"id": "55892", "revid": "27155", "url": "https://gl.wikipedia.org/wiki?curid=55892", "title": "Anemia perniciosa", "text": "A anemia perniciosa (tam\u00e9n co\u00f1ecida coma \"Anemia aqu\u00edlica macroc\u00edtica\", \"Anemia perniciosa Conx\u00e9nita\", \"Anemia perniciosa xuvenil\", \"Deficiencia de vitamina B12 (malabsorci\u00f3n)\") \u00e9 un tipo de anemia megalobl\u00e1stica que \u00e9 causada pola carencia de vitamina B12 que pode afectar a persoas que seguen unha dieta estritamente vexetariana ou, principalmente, a aqueles que presentan deficiencias do factor intr\u00ednseco, un produto qu\u00edmico segregado pola mucosa da membrana do est\u00f3mago que facilita a absorci\u00f3n da vitamina, que \u00e9 necesaria tam\u00e9n para a formaci\u00f3n dos gl\u00f3bulos vermellos.\nA vitamina B12 \u00e9 necesaria para que as c\u00e9lulas nerviosas e sangu\u00edneas funcionen de maneira axeitada, de tal forma que a s\u00faa deficiencia pode ocasionar unha ampla variedade de s\u00edntomas, inclu\u00edndo fatiga, dificultade para respirar, sensaci\u00f3n de formigueo, dificultade para cami\u00f1ar e diarrea.\nNon se co\u00f1ece o motivo da ausencia do factor intr\u00ednseco, a\u00ednda que pode deberse a unha deficiencia xen\u00e9tica ou a unha enfermidade autoinmune. Afecta principalmente aos adultos entre os 50 e 60 anos de idade, a\u00ednda que tam\u00e9n se pode presentar unha forma xuvenil da enfermidade nos nenos, a anemia perniciosa, polo xeral, non aparece antes dos 30 anos. Pode afectar a todos os grupos raciais, mais a incidencia \u00e9 maior nas persoas con descendencia escandinava ou europea n\u00f3rdica.\nS\u00edntomas.\nOs seguintes s\u00edntomas poden ser indicio dunha anemia perniciosa:\nComplicaci\u00f3ns.\nAs persoas con anemia perniciosa poden presentar p\u00f3lipos g\u00e1stricos, se o tratamento se retarda poder\u00edan producirse defectos neurol\u00f3xicos persistentes.\nAdemais, a deficiencia de vitamina B12 incide sobre o aspecto de todas as c\u00e9lulas epiteliais, por isto, unha muller que non se trate poder\u00eda obter un falso positivo na citolox\u00eda vaxinal.\nTratamento.\nObxectivos do tratamento:\nAs inxecci\u00f3ns mensuais de vitamina B12 resultan o tratamento definitivo para corrixir a deficiencia, as\u00ed mesmo, unha dieta equilibrada \u00e9 esencial para proporcionar outros elementos como o \u00e1cido f\u00f3lico, o ferro e a vitamina C para o desenvolvemento de gl\u00f3bulos saudables."}
{"id": "55893", "revid": "23204", "url": "https://gl.wikipedia.org/wiki?curid=55893", "title": "Curry", "text": "O curry \u00e9 unha mestura de especias que se emprega na India para guisos ou estufados con mollo, comercializadas orixinalmente na Inglaterra e nos Pa\u00edses Baixos. As\u00ed mesmo, ref\u00edrese \u00f3s pratos preparados con este mollo. A palabra \"curry\" deriva de \"kari\", que significa \"mollo\" en t\u00e1mil.\nAs especias que a mi\u00fado adoitan inclu\u00edrse na mestura do curry son: chile, alf\u00e1bega, carvea, sasafr\u00e1n, canela, cardamomo, cebola seca, apio, coandro, comi\u00f1o, c\u00farcuma, alforfa, xenxibre, mostaza, noz moscada, pementa de caiena, pementa, tamarindo. O curry var\u00eda de rexi\u00f3n en rexi\u00f3n e a s\u00faa cor depende da mestura de ingredientes.\nNa gastronom\u00eda da China empr\u00e9gase un curry chamado \"po dos cinco sabores\" ou \"po de cinco especias\", que mestura cinco ingredientes (c\u00farcuma, comi\u00f1o, pemento, canela e cardamomo). \u00c9 co\u00f1ecido como \"Um Gion Fan\"(cinco sabores) e \u00e9 moi utilizado na preparaci\u00f3n de diversos pratos, achegando moito sabor e arrecendo."}
{"id": "55894", "revid": "22570", "url": "https://gl.wikipedia.org/wiki?curid=55894", "title": "Kipling", "text": "Co apelido de Kipling co\u00f1ecemos a\nAdemais, levan o nome do escritor as cidades de:"}
{"id": "55897", "revid": "25871", "url": "https://gl.wikipedia.org/wiki?curid=55897", "title": "An\u00eds", "text": "\"Este artigo trata sobre a planta, para a bebida v\u00e9xase: An\u00eds (licor).\"\nO an\u00eds (Pimpinella anisum), \u00e9 unha planta da familia das \"api\u00e1ceas\" orixinaria de Asia e naturalizada en numerosas rexi\u00f3ns.\nDescrici\u00f3n.\nForma matogueiras de m\u00e1is de 50\u00a0cm de altura, con follas pinnadas na base e m\u00e1is profundamente divididas na parte superior do talo. As pequenas flores brancas son pentap\u00e9talas. Os froitos-sementes consisten en dous carpelos unidos, chamados cremocarpos, os cales te\u00f1en un forte sabor e arrecendo.\nEmprego.\nAs s\u00faas sementes empr\u00e9ganse como condimento nas panader\u00edas e reposter\u00edas, na elaboraci\u00f3n de licores (an\u00eds, anisete) xunto con alg\u00fans curries e pratos de marisco. Todas as partes vexetais da planta nova son comestibles. Os talos te\u00f1en unha textura semellante \u00e1 do apio e pos\u00faen un sabor m\u00e1is suave c\u00e1s s\u00faas sementes.\nPrincipios activos.\nA destilaci\u00f3n das sementes libera un aceite vol\u00e1til que se emprega no tratamento de c\u00f3licos flatulentos. Como infusi\u00f3n serve para trastornos dixestivos.\nO elemento principal do aceite (m\u00e1is do 90%) \u00e9 o anetol (C10H12O or C6H4[1.4](OCH3)(CH:CH.CH3.) Tam\u00e9n cont\u00e9n chavicol metileno, aldehido an\u00edsico, \u00e1cido an\u00edsico e un terpeno.\nO an\u00eds estrelado obtido do pericarpo en forma de estrela da planta \"Illicium verum\", nativa da China, tam\u00e9n cont\u00e9n anetol, mais non est\u00e1 emparentado botanicamente co an\u00eds, a\u00ednda que debido ao seu sabor e aroma semellante, adoita empregarse como un substituto m\u00e1is barato en panader\u00eda e na elaboraci\u00f3n de licores."}
{"id": "55899", "revid": "1093", "url": "https://gl.wikipedia.org/wiki?curid=55899", "title": "Loch Ness", "text": ""}
{"id": "55917", "revid": "17467", "url": "https://gl.wikipedia.org/wiki?curid=55917", "title": "Mezquita", "text": ""}
{"id": "55919", "revid": "25871", "url": "https://gl.wikipedia.org/wiki?curid=55919", "title": "Equidade", "text": "A equidade, \u00e9 unha figura xur\u00eddica de enorme importancia na resoluci\u00f3n de conflitos para os que non existe lei aplicable.\nO termo \"equidade\" v\u00e9n do lat\u00edn \"aequitas\", de \"aequus\", igual. Te\u00f1en unha connotaci\u00f3n de Xustiza e igualdade social con responsabilidade e valoraci\u00f3n da individualidade, chegando a un equilibrio entre as d\u00faas cousas, a equidade \u00e9 o xusto en plenitude.\n\u00c1s veces a propia lei permite que o xu\u00edz utilice a equidade na soluci\u00f3n que adopte. Neste sentido a equidade xoga un importante papel para diminu\u00edr ou matizar o rigor da norma xur\u00eddica aplicable.\nA equidade \u00e9 \"a xustiza do caso concreto\", e responde ao principio que se formula do seguinte modo: \"dar a cada un o que lle corresponde\".\nAplicaci\u00f3n do principio de equidade.\nUnha das principais funci\u00f3ns do principio de equidade \u00e9 o de servir para temperar o principio de igualdade (todos son iguais ante a lei).\nUn exemplo gr\u00e1fico axuda a comprender como se articula a formulaci\u00f3n xeral deste principio. Se o dereito de igualdade obriga a considerar, por exemplo, que homes e mulleres son iguais ante a lei, equiparalos en todas as situaci\u00f3ns ser\u00eda o correcto, mais moitas veces non ser\u00eda o xusto. Non ser\u00eda xusto, por exemplo, que homes e mulleres competiran nunha mesma carreira deportiva. Homes e mulleres te\u00f1en dereito a participar, pero o fan en carreiras distintas. Do mesmo xeito, desde a \u00f3ptica da igualdade, ser\u00eda correcto que todos pagasen os mesmos impostos, pero non ser\u00eda xusto nun Estado social que pobres e ricos pagasen exactamente o mesmo. A equidade permite que paguen m\u00e1is os que m\u00e1is ga\u00f1an.\nDeste modo, o principio de igualdade, sancionado por todas as constituci\u00f3ns modernas, non \u00e9 tan sagrado como cabe supo\u00f1er. O principio de equidade \u00e9 tanto ou m\u00e1is importante, pois como dicimos, atempera o principio de igualdade, e do artellamento de ambos os dous principios haber\u00e1 que \"tratar igual aos iguais e desigual aos desiguais\". A cuesti\u00f3n, moito m\u00e1is delicada, ser\u00e1 determinar en que consiste a desigualdade, cuantitativa ou cualitativamente, e achar a soluci\u00f3n equitativa correspondente. En efecto, \u00e9 tan inxusto a non aplicaci\u00f3n da equidade como a s\u00faa aplicaci\u00f3n por exceso. Moitas veces pode apreciarse tanto situaci\u00f3ns inxustas por esquecerse este principio, ou, ao contrario, producirse unha sobreprotecci\u00f3n a determinadas situaci\u00f3ns.\nA equidade \u00e9 o que xustifica e fundamenta as f\u00f3rmulas de discriminaci\u00f3n positiva, hoxe en d\u00eda moi importantes desde a perspectiva das pol\u00edticas de x\u00e9nero."}
{"id": "55920", "revid": "1131", "url": "https://gl.wikipedia.org/wiki?curid=55920", "title": "Medalla de Galicia", "text": "A Medalla de Galicia \u00e9 unha distinci\u00f3n de honra que concede a Xunta de Galicia a persoas ou instituci\u00f3ns polos seus m\u00e9ritos ao servizo de Galiza en calquera aspecto da realidade social, cultural ou econ\u00f3mica.\nCreadas en 1984 cun \u00fanico distintivo de ouro, co\u00f1eceron un grande impulso cos sucesivos gobernos de Manuel Fraga. Se ben ata 1991 se outorgaran unicamente catro medallas, d\u00faas delas a t\u00edtulo p\u00f3stumo, a partir desa data cre\u00e1ronse dous distintivos m\u00e1is (prata e bronce) e chegaron a concederse ata 34 medallas por edici\u00f3n. Coa chegada ao goberno do bipartito liderado por Emilio P\u00e9rez Touri\u00f1o reduciuse outra vez o n\u00famero e a tipolox\u00eda a unha soa, e de ouro.\n\u00c9 notoria a escaseza de mulleres entre os premiados."}
{"id": "55923", "revid": "1093", "url": "https://gl.wikipedia.org/wiki?curid=55923", "title": "Medallas de Galicia", "text": ""}
{"id": "55924", "revid": "5863", "url": "https://gl.wikipedia.org/wiki?curid=55924", "title": "Xustiza", "text": "A xustiza \u00e9 o conxunto de regras e normas que establecen un marco axeitado para as relaci\u00f3ns entre persoas e instituci\u00f3ns, autorizando, prohibindo e permitindo acci\u00f3ns espec\u00edficas na interacci\u00f3n de individuos e instituci\u00f3ns.\nA xustiza, no seu contexto m\u00e1is xeral, incl\u00fae a distinci\u00f3n entre que \u00e9 xusto e o problema filos\u00f3fico de que \u00e9 o xusto. O propio concepto de xustiza est\u00e1 baseado en varios \u00e1mbitos e moitas visi\u00f3ns que difiren entre elas, que incl\u00faen conceptos de correcci\u00f3n moral baseadas na \u00e9tica, dereito, relixi\u00f3n e equidade. Normalmente, o debate xeral na xustiza est\u00e1 dividido no concepto de xustiza social co seu fundamento na filosof\u00eda, teolox\u00eda e relixi\u00f3n. Tam\u00e9n trata da xustiza procedemental en canto \u00e1 aplicaci\u00f3n xusta da lei.\nO concepto de cultura difire en cada cultura. As primeiras teor\u00edas sobre a xustiza foron elaboradas polos fil\u00f3sofos da Antiga Grecia, Plat\u00f3n na s\u00faa obra \"A Rep\u00fablica\", e Arist\u00f3teles en \"\u00c9tica a Nic\u00f3maco\". Ao longo da historia diversas teor\u00edas ao respecto foron establecidas. Os defensores da teor\u00eda da orde divina argumentan que a xustiza prov\u00e9n de Deus. No s\u00e9culo XVII, te\u00f3ricos como John Locke argumentaron en favor da teor\u00eda da lei natural. Pensadores da tradici\u00f3n do contrato social defenden que a xustiza se deriva do mutuo acordo de todas as partes involucradas. No s\u00e9culo XVIII, pensadores utilitaristas como John Stuart Mill argumentaron que a xustiza \u00e9 aquilo que trae as mellores consecuencias. As teor\u00edas da xustiza distributiva te\u00f1en que ver con que se distrib\u00fae, entre quen se distrib\u00fae, e como \u00e9 a distribuci\u00f3n correcta. Os igualitaristas argumentan que s\u00f3 pode existir xustiza dentro do marco da igualdade. John Rawls empregou o argumento do contrato social para amosar que a xustiza, especialmente a distributiva, \u00e9 unha forma de xustiza. Os te\u00f3ricos dos dereitos de propiedade (como Nozick) tam\u00e9n toman un punto de vista consecuencialista da xustiza distributiva e argumentan que a xustiza baseada nos dereitos de propiedade maximiza a riqueza xeral dun sistema econ\u00f3mico. As teor\u00edas da xustiza retributiva te\u00f1en que ver co castigo polas malas acci\u00f3ns. A xustiza restitutiva (tam\u00e9n chamada \u00e1s veces \u201cxustiza reparativa\u201d) \u00e9 un enfoque \u00e1 xustiza que se centra na necesidade das v\u00edtimas e os ofendidos.\nEste conxunto de regras ten un fundamento cultural e na maior\u00eda de sociedades modernas un fundamento formal:\nA xustiza foi e segue a ser un tema de debate en diversos \u00e1mbitos acad\u00e9micos, como en filosof\u00eda ou dereito, as\u00ed como dende a relixi\u00f3n. Foron numerosos os autores que teorizaron acerca de concepci\u00f3ns propias da xustiza: desde os seus primeiros tratamentos expl\u00edcitos en Plat\u00f3n e Arist\u00f3teles, ata numerosas teor\u00edas contempor\u00e1neas coma o utilitarismo ou os defensores da propiedade, entre os que destaca Robert Nozick.\nDentro do marco da filosof\u00eda pol\u00edtica e moral, a xustiza pode ser entendida dende un punto de vista normativo (\u00e9 dicir, como dar a cada quen o que lle debe corresponder), mais tam\u00e9n se pode considerar a xustiza como algo con valor en si mesmo, sen determinar o propio contido do termo, estipulando a xustiza como un algo a ser repartido entre as distintas partes que conforman un grupo segundo distintos criterios. Existen, ademais, diferentes tipos de distinci\u00f3ns que se fan da xustiza. Un tipo de diferenciaci\u00f3n respecto ao concepto de xustiza faise en termos da nosa situaci\u00f3n en referencia a aquelas circunstancias consideradas coma relevantes. Desta maneira, diferenciamos:\nOutro tipo de diferenciaci\u00f3n, de corte m\u00e1is cl\u00e1sico, distingue entre a xustiza distributiva, retributiva e correctiva:\nTeorizaci\u00f3n sobre a xustiza.\nA Xustiza non \u00e9 o dar ou repartir cousas \u00e1 humanidade, sen\u00f3n o saber decidir a quen lle pertence esa cousa por dereito. A Xustiza \u00e9 \u00e9tica, equidade e honradez. \u00c9 a vontade constante de dar a cada un o que \u00e9 seu. \u00c9 aquel sentimento de rectitude que goberna a conduta e fai acatar debidamente todo os dereitos dos demais. Hans Kelsen def\u00ednea as\u00ed: \"A Xustiza \u00e9 para min aquilo cuxa protecci\u00f3n pode florecer a ciencia, e xunto coa ciencia, a verdade e a sinceridade. \u00c9 a Xustiza da liberdade, a xustiza da paz, a xustiza da democracia, a xustiza da tolerancia.\"\nOutro nivel de an\u00e1lise \u00e9 entender a xustiza como valor e fin do Dereito (m\u00e1is que como virtude subxectiva) ao que podemos conceptuar xuntamente con Norberto Bobbio como \"aquel conxunto de valores, bens ou intereses para cuxa protecci\u00f3n ou incremento os homes recorren a esa t\u00e9cnica de convivencia \u00e1 que chamamos Dereito\". Agora ben, en canto o \"ideal de xustiza\" ou sexa, ese conxunto de condici\u00f3ns protexidas polo dereito, p\u00f3dese considerar desde unha perspectiva absoluta iusnaturalista dentro do cal todo dereito \u00e9 xusto e se non \u00e9 xusto \u00e9 dereito. Pero desde unha perspectiva iuspositivista o dereito \u00e9 condici\u00f3n da xustiza e \u00e1 vez esta \u00e9 unha medida de valoraci\u00f3n do dereito, polo que podemos dicir que un dereito positivo determinado \u00e9 xusto ou \u00e9 inxusto de acordo cun ideal de xustiza subxectivo.\nO Dixesto, un dos compo\u00f1entes da obra de recompilaci\u00f3n do dereito romano realizada por Xustiniano (o Corpus Iuris Civilis), comeza as\u00ed (D.1.1.1):\nTodas as virtudes est\u00e1n comprendidas na xustiza. En definitiva, a verdadeira xustiza \u00e9 a arte de dar o xusto ou facer dar o xusto a un individuo, base\u00e1ndose nos principios da arte do dereito, sen ter ning\u00fan tipo de discriminaci\u00f3n ou preferencia cara a ningunha persoa, xa que todas as persoas deben ser tratadas sen ningunha discriminaci\u00f3n ou preferencia pois as\u00ed estar\u00edase dando unha xustiza falsa, e non ser\u00eda \"dar a cada un o seu\", sen\u00f3n \"dar a el o que lle toque\", dependendo da s\u00faa clase social ou raza.\nConcepto revolucionario de xustiza.\nO concepto revolucionario de xustiza bas\u00e9ase en concibir a xustiza como o sentimento e actitude humana que, fundamentado nos principios e normas da \u00e9tica, a moral e a lei, ten como fin supremo lograr o respecto dos dereitos colectivos e individuais de todos e cada un dos membros que integran unha determinada sociedade, induc\u00edndonos a decidir acci\u00f3ns como instrumentos espec\u00edficos de premiar ou sancionar a conduta humana, en proporci\u00f3n igual ao ben ou ao dano causado por devandita conduta.\nTeor\u00edas acerca da Xustiza.\nEntre outras moitas teor\u00edas sobre a xustiza, destacamos a dos fil\u00f3sofos:\nA Xustiza na Mitolox\u00eda Universal.\nMitolox\u00eda grega:\nMitolox\u00eda n\u00f3rdica:\nMitolox\u00eda romana:\nXustiza distributiva.\nUn aspecto interesante da organizaci\u00f3n das sociedades \u00e9 como se reparten os recursos dispo\u00f1ibles, os bens producidos e a riqueza dispo\u00f1ible. En principio, na maior\u00eda de sociedades manex\u00e1ronse dous conceptos parcialmente incompatibles sobre que \u00e9 unha distribuci\u00f3n xusta dos bens e a riqueza:\nXa Marx na s\u00faa \"Cr\u00edtica ao Programa de Gotha\" sinalou o erro de confundir ambos os dous tipos de xustiza. Na pr\u00e1ctica nas sociedades modernas os dous criterios de xustiza distributiva coexisten na asignaci\u00f3n de recursos, aplic\u00e1ndose con maior ou menor prioridade un ou outro segundo o caso concreto."}
{"id": "55925", "revid": "1093", "url": "https://gl.wikipedia.org/wiki?curid=55925", "title": "Xulio Prieto Nespereira", "text": ""}
{"id": "55927", "revid": "98629", "url": "https://gl.wikipedia.org/wiki?curid=55927", "title": "Cardamomo", "text": "O termo cardamomo, empr\u00e9gase para nomea-las especias procedente de tres x\u00e9neros da familia \"Zingiberaceae\": \"Elettaria\", \"Amomum\" e \"Aframomum\". Esta planta empregouse por vez primeira cara o ano 700, na India meridional. Importouse a Europa cara o ano 1200. O cardamomo prov\u00e9n das selvas tropicais da India meridional, Sri Lanka, Malaisia e Sumatra pero na actualidade cult\u00edvase tam\u00e9n no Nepal, na Tailandia e na Am\u00e9rica Central, sendo Guatemala, o meirande produtor mundial.\nNo continente asi\u00e1tico, o cardamomo rec\u00f3llese sobre todo nas plantaci\u00f3ns comerciais do sur da India e Sri Lanka, nos meses de outubro e decembro. Na Latinoam\u00e9rica \u00e9 co\u00f1ecido polo xeral co nome de \"granado do para\u00edso\".\nEntre os seus compo\u00f1entes activos atopamos un 4% de aceite vol\u00e1til inclu\u00eddos o terpineol, o cineol, o limoneno, o sabineno e o pineno, amid\u00f3n e \u00e1cidos graxos.\nGrazas a estes ingriedentes, o cardamomo \u00e9 carminativo, estimulante, antiespasm\u00f3dico, sialagogo -que provoca a secreci\u00f3n da saliva-, orex\u00edxeno -que produce apetito- e arom\u00e1tico.\nEsta herba p\u00f3dese empregar para tratar a dispepsia ou indixesti\u00f3n flatulenta e aliviar os c\u00f3licos. Ademais, estimula o apetito e provoca unha maior produci\u00f3n de saliva. De igual forma, eng\u00e1dese \u00f3s purgantes como condimento carminativo, axuda a combater a halitose e pode contrarrestrar a diarrea.\nPara consumilo debe prepararse unha infusi\u00f3n. V\u00e9rquese nunha cunca de auga fervendo sobre 1 cullerada de sementes acabadas de machacar e d\u00e9ixase repousar durante quince minutos. A dose \u00e9 dunha cunca tres veces ao d\u00eda, e para tratar a flatulencia ou a inapetencia, c\u00f3mpre bebe-la media hora antes das comidas.\nAs\u00ed mesmo, pode tomarse en forma de vi\u00f1o quente como reconstitu\u00ednte e empr\u00e9gase en po, tintura ou varias preparaci\u00f3ns farmacol\u00f3xicas como aceites e extractos l\u00edquidos.\nAdicionalmente, o cardamomo \u00e9 moi empregado culinariamente, sobre todo na India, para engadir un sabor picante \u00e1s comidas a base de arroz. Pola s\u00faa parte, os \u00e1rabes empr\u00e9gano no caf\u00e9. Tam\u00e9n se considera que ten efectos afrodis\u00edacos.\nTipos de cardamomo e a s\u00faa distribuci\u00f3n.\nOs tres principais x\u00e9neros da familia do xenxibre que son xeralmente designadas como cardamomo te\u00f1en a seguinte distribuci\u00f3n xeogr\u00e1fica:\nEmprego.\nO cardamomo empr\u00e9gase na gastronom\u00eda da India e na asi\u00e1tica na elaboraci\u00f3n de car\u00eds, arroces, sobremesas, pasteis, pans, bolos, galletas e como aroma para bebidas como o t\u00e9. Nos pa\u00edses escandinavos empr\u00e9gase en bolos e galletas xunto co cravo, o xenxibre e a canela.\nTam\u00e9n se usa para prepara-lo caf\u00e9 turco ou \u00e1rabe. \u00c1 auga co caf\u00e9 de gran acabado de moer eng\u00e1dense as sementes de cardamomo enteiras e d\u00e9ixase ferver, posteriormente eng\u00e1dese un pouco de auga fr\u00eda para que decante o caf\u00e9 mo\u00eddo e extr\u00e1ense as sementes de cardamomo. Isto conf\u00edrelle ao caf\u00e9 propiedades cordiais (t\u00f3nico card\u00edaco) e carminativas (antiflatulento)."}
{"id": "55928", "revid": "1093", "url": "https://gl.wikipedia.org/wiki?curid=55928", "title": "Ram\u00f3n Villares Paz", "text": ""}
{"id": "55931", "revid": "56817", "url": "https://gl.wikipedia.org/wiki?curid=55931", "title": "Houses of the Holy (\u00e1lbum)", "text": "Houses of the Holy \u00e9 o quinto disco da banda de rock inglesa Led Zeppelin, editado o 28 de marzo de 1973 a trav\u00e9s do selo Atlantic Records."}
{"id": "55934", "revid": "23204", "url": "https://gl.wikipedia.org/wiki?curid=55934", "title": "Fern\u00e3o Lopes", "text": "Fern\u00e3o Lopes, nado posiblemente na d\u00e9cada de 1380 e finado en 1459 ou 1460, foi un historiador portugu\u00e9s, funcionario do Pazo e notario no Reino de Portugal que destacou polo seu traballo de cronista.\nBiograf\u00eda.\nOs datos que chegan a n\u00f3s sobre a vida de Fern\u00e3o Lopes non son moitos. De orixe humilde, foi o encargado do Arquivo da Torre do Tombo desde 1418 e o escrib\u00e1n particular dos infantes Don Fernando e Don Duarte, quen lle mandou escribir unha Historia de Portugal.\nCo\u00f1eceu a persoeiros importantes da s\u00faa \u00e9poca, coma Don Jo\u00e3o I ou Nuno \u00c1lvares Pereira, ligados \u00e1 chamada \"Revolu\u00e7\u00e3o de Setembro \"de 1383.\nObra.\nObras conservadas.\n\u00c9 a m\u00e1is breve das s\u00faas cr\u00f3nicas.\n\u00c9 a m\u00e1is extensa e tam\u00e9n a de maior calidade. A obra comeza co asasinato de Jo\u00e3o Fern\u00e1ndez de Andeiro, amante galego da ra\u00ed\u00f1a Leonor Teles. Isto leva ao Mestre de Av\u00eds (D. Jo\u00e3o I) ao poder, mais non \u00e9 este o protagonista da cr\u00f3nica, sen\u00f3n Nuno \u00c1lvares Pereira (s\u00edmbolo do pobo).\nPodemos dividir a obra en d\u00faas partes: \n\u00c9 pos\u00edbel que escribise as cr\u00f3nicas dos reis Portugal desde Afonso I, xa que foi o que lle encargaran. Como m\u00ednimo ter\u00eda escrito as de Sancho II, Afonso III e Afonso IV (hoxe perdidas). Hai teor\u00edas segundo as cales Rui de Pina ter\u00eda redinfudido algunhas cr\u00f3nicas de Fern\u00e3o Lopes, asin\u00e1ndoas como propias.\nCaracter\u00edsticas da s\u00faa obra.\nA s\u00faa concepci\u00f3n da Historia e como esta se reflicte na s\u00faa obra.\nDescribe cuesti\u00f3ns coma os aspectos contraditorios da Historia, a econom\u00eda e o comportamento dos habitantes da cidade (Lisboa repres\u00e9ntase coma unha dama asediada polos castel\u00e1ns). Tam\u00e9n fai unha descrici\u00f3n diferente das guerras, d\u00e1ndolles grandeza cando o pobo loita pola liberdade (Nuno \u00c1lvares Pereira e critic\u00e1ndoas cando s\u00f3 son pretextos para que o rei ga\u00f1e t\u00edtulos). Incl\u00fae tam\u00e9n personaxes que falan en nome de todo o pobo.\nDise que Fern\u00e3o Lopes sup\u00f3n o paso da cr\u00f3nica \u00e1 Historia, xa que usa unha metodolox\u00eda que a Historiograf\u00eda non co\u00f1ecer\u00e1 de novo at\u00e9 o s\u00e9culo XIX.\nOs continuadores de Fern\u00e3o Lopes.\nSe ben non se considera que acadasen a calidade de Fern\u00e3o Lopes, t\u00e9\u00f1ense sinalado como continuadores seus a Gomes Eanes de Zurara e Rui de Pina."}
{"id": "55935", "revid": "12452", "url": "https://gl.wikipedia.org/wiki?curid=55935", "title": "Analepses", "text": ""}
{"id": "55936", "revid": "23204", "url": "https://gl.wikipedia.org/wiki?curid=55936", "title": "Filme", "text": "Un filme ou pel\u00edcula \u00e9 unha arte visual baseada nunha serie de imaxes fixas que, cando se proxectan nunha pantalla de forma consecutiva en r\u00e1pida sucesi\u00f3n, crean a ilusi\u00f3n \u00f3ptica de imaxes en movemento. O termo \u00fasase normalmente como sin\u00f3nimo de obra cinematogr\u00e1fica, \u00e9 dicir, unha historia (ficticia ou documental), rexistrada nun soporte (filme flexible ou contedor dixital) que se grava e le mediante un mecanismo continuo ou intermitente de sucesi\u00f3n de imaxes.\nUn filme p\u00f3dese crear fotografando escenas reais cunha c\u00e1mara de imaxes en movemento, fotografando debuxos ou modelos en miniatura empregando t\u00e9cnicas de animaci\u00f3n tradicional, por medio de imaxes xeradas por computador ou animaci\u00f3n por ordenador, ou por unha combinaci\u00f3n dalgunhas ou todas estas t\u00e9cnicas e outros efectos visuais.\nOs filmes grav\u00e1banse orixinalmente nunha pel\u00edcula de pl\u00e1stico a trav\u00e9s dun proceso fotoqu\u00edmico e logo amos\u00e1banse a trav\u00e9s dun proxector de filmes nunha pantalla grande. Os filmes contempor\u00e1neos a mi\u00fado son completamente dixitais \u00f3 longo de todo o proceso de produci\u00f3n, distribuci\u00f3n e exhibici\u00f3n. Os filmes gravados en forma fotoqu\u00edmica tradicionalmente inclu\u00edan unha banda sonora \u00f3ptica an\u00e1loga (unha gravaci\u00f3n gr\u00e1fica das palabras faladas, m\u00fasica e outros sons, que acompa\u00f1an as imaxes e que van \u00f3 longo dunha parte do filme reservado exclusivamente para iso, que non se proxecta).\nAs imaxes individuais que compo\u00f1en un filme ch\u00e1manse fotogramas. Na proxecci\u00f3n dos filmes de celuloide tradicionais, un obturador xiratorio provoca intervalos de escuridade entre cada fotograma, que \u00e1 s\u00faa vez, se coloca en posici\u00f3n para proxectarse. O espectador non nota as interrupci\u00f3ns por mor dun efecto co\u00f1ecido como persistencia da visi\u00f3n, segundo o cal o ollo ret\u00e9n unha imaxe visual durante unha fracci\u00f3n de segundo despois de que desapareza a s\u00faa fonte. A percepci\u00f3n do movemento d\u00e9bese a un efecto psicol\u00f3xico chamado fen\u00f3meno phi.\nHistoria.\nA idea de capturar, crear e reproducir o movemento por medios mec\u00e1nicos \u00e9 moi antiga, existindo antecedentes tales como a c\u00e1mara escura, ou o taumatropo, a lanterna m\u00e1xica, o fusil fotogr\u00e1fico. A t\u00e9cnica para captar a realidade por medios luminosos xa fora desenvolvida polos inventores do daguerrotipo e a fotograf\u00eda, a mediados do s\u00e9culo XIX.\nPrecinematograf\u00eda.\nO cinema foi produto dunha lenta evoluci\u00f3n experimental \u00f3 longo dos s\u00e9culos. O obxectivo de milleiros de persoas, inventores, fabricantes de xoguetes ou de comerciantes foi entreter \u00f3 mundo mediante imaxes e foi ademais dun impulso unha necesidade da especie humana de expresarse mediante imaxes empregnado as t\u00e9cnicas e posibilidades de cada momento. A base do cinema est\u00e1 no desenvolvemento da ciencia e da t\u00e9cnica, este incesante interese por atopar novas sa\u00eddas esixiu a constante aplicaci\u00f3n da t\u00e9cnica e da investigaci\u00f3n sobre os novos descubrimentos.\nUn dos primeiros avances cient\u00edficos que levou directamente \u00f3 desenvolemento do cinema foron as observaci\u00f3ns de Peter Mark Roget, que en 1824 publicou un importante traballo cient\u00edfico sobre a persistencia da visi\u00f3n. No tocante \u00f3s obxectos en movemento, nel estabelec\u00edase que o ollo humano ret\u00e9n as imaxes durante unha fracci\u00f3n de segundo despois de que o suxeito deixa de telas diante. Este descubrimento estimulou a varios cient\u00edficos a investigar para demostrar o principio da persistencia da imaxe na retina. Concretamente, descubriuse que se 16 imaxes dun movemento que transcorre nun segundo se fan pasar sucesivamente tam\u00e9n nun segundo, a persistencia da visi\u00f3n \u00faneas e fai que se vexan como unha soa imaxe en movemento. Esta teor\u00eda foi m\u00e1is tarde substitu\u00edda polo fen\u00f3meno phi e \u00e1mbalas d\u00faas formar\u00e1n parte da base da teor\u00eda do cinema.\nNamentres, nace a fotograf\u00eda e xa no ano 1852, as fotograf\u00edas comezaron a substitu\u00edr os debuxos nos aparatos para ver imaxes animadas. En 1877, o fot\u00f3grafo Eadweard Muybridge empregou unha bater\u00eda de 24 c\u00e1maras para gravar o ciclo de movementos do galope dun cabalo. Posteriormente o cronofot\u00f3grafo port\u00e1til, unha especie de fusil fotogr\u00e1fico, mov\u00eda unha \u00fanica banda que permit\u00eda obter doce imaxes nunha placa xiratoria que completaba a s\u00faa revoluci\u00f3n nun segundo. \nEn 1890, Thomas Edison constru\u00edu un laboratorio en Nova Jersey que se converteu no primeiro estudio de cinema do mundo. O seu axudante, William Kennedy Dickson, est\u00e1 considerado por alg\u00fans como o dese\u00f1ador da primeira m\u00e1quina de cinema, o kinetoscopio, a\u00ednda que non era propiamente unha m\u00e1quina para gravar imaxes. A primeira proxecci\u00f3n p\u00fablica na cal se cobrou a entrada foi en 1895 polo estadounidense Woodville Latham e os seus fillos, usando filmes producidos pola compa\u00f1\u00eda Eidoloscope. Finalmente, foi en Francia en 1895 cando os irm\u00e1ns Lumi\u00e8re chegaron \u00f3 cinemat\u00f3grafo, primeiro aparello que se pode cualificar autenticamente de cinema.\nPrimeiros filmes.\nOs primeiros filmes foron simplemente unha toma est\u00e1tica que amosaba un evento ou acci\u00f3n sen edici\u00f3n ou outras t\u00e9cnicas cinematogr\u00e1ficas. A finais do s\u00e9culo XIX, os filmes comezaron a agrupar varias escenas para contar unha historia. As escenas divid\u00edronse m\u00e1is tarde en tomas m\u00faltiples fotografadas dende diferentes \u00e1ngulos e distancias. Outras t\u00e9cnicas, como o movemento da c\u00e1mara, desenvolv\u00e9ronse como formas efectivas de contar unha historia cun filme.\nEstes filmes cinematogr\u00e1ficos eran unha arte puramente visual, posto que no filme non se rexistraba son. Por\u00e9n, estes filmes mudos era habitual proxectalos en grandes teatros acompa\u00f1adas de m\u00fasica en vivo, o cal serv\u00eda de entretemento de masas. A comezos da d\u00e9cada de 1920, a maior\u00eda dos filmes vi\u00f1an cunha lista de partituras preparadas para acadar este obxectivo e compux\u00e9ronse partituras completas para as principais produci\u00f3ns.\nO auxe do cinema europeo viuse interrompido polo estoupido da primeira guerra mundial, mentres que a industria do cinema nos Estados Unidos floreceu co auxe de Hollywood. En abril de 1927, en Nova York, realizouse a primeira proxecci\u00f3n comercial de cinema sonoro completamente sincronizado, o cal supuxo o pulo definitivo desta tecnolox\u00eda.\nAchegas da cor.\nOutro desenvolvemento tecnol\u00f3xico importante foi a introduci\u00f3n do filme en cor, que rexistraba fotograficamente a cor natural das imaxes no canto de engadirse \u00e1s gravaci\u00f3ns en branco e negro mediante o coloreado a man, o coloreado de modelos ou outros procedementos arbitrarios. A innovaci\u00f3n m\u00e1is salientable foi a introduci\u00f3n do Technicolor, cuxa primeira versi\u00f3n data do ano 1916.\nTeor\u00eda do cinema.\nA \u00abteor\u00eda do cinema\u00bb busca desenvolver conceptos concisos e sistem\u00e1ticos que se aplican \u00f3 estudo do cinema como unha arte. O concepto do filme como unha forma de arte comezou en 1911 co \"Nacemento da sexta arte\" de Ricciotto Canudo. A teor\u00eda formalista, liderada por Rudolf Arnheim, B\u00e9la Bal\u00e1zs e Siegfried Kracauer, salientaba como o filme difer\u00eda da realidade e, polo tanto, pod\u00eda considerarse v\u00e1lido dentro das belas artes. Andr\u00e9 Bazin reaccionou contra esta teor\u00eda argumentando que a esencia art\u00edstica do cinema radicaba na s\u00faa capacidade para reproducir mecanicamente a realidade, non nas s\u00faas diferenzas coa realidade, e isto deu lugar a unha teor\u00eda realista. A an\u00e1lise m\u00e1is recente bas\u00e9ase na psican\u00e1lise de Jacques Lacan e na semi\u00f3tica de Ferdinand de Saussure, que entre outras cousas deu p\u00e9 \u00e1 teor\u00eda de cinema psicanal\u00edtico, a teor\u00eda do cinema estruturalista, a teor\u00eda do cinema feminista, e outras. Por outra banda, cr\u00edticos da tradici\u00f3n da filosof\u00eda anal\u00edtica, influenciados por Wittgenstein, tentaron aclarar os conceptos errados empregados nos estudos te\u00f3ricos e realizaron unha an\u00e1lise do vocabulario dun filme e a s\u00faa ligaz\u00f3n cunha forma de vida. Un exemplo de teor\u00eda anal\u00edtica aplicada \u00f3 cinema \u00e9 o test de Bechdel, empregado para avaliar o machismo no cinema.\nLinguaxe.\nConsid\u00e9rase que o cinema ten a s\u00faa propia linguaxe. James Monaco escribiu un texto cl\u00e1sico sobre a teor\u00eda do cinema titulado \"Como ler un filme\", que trata este tema. Un exemplo desta linguaxe \u00e9 unha secuencia de ida e volta de imaxes do perfil esquerdo dun actor que fala, seguido polo perfil dereito doutro actor que fala, e unha repetici\u00f3n disto, o que \u00e9 entendido pola audiencia como unha convers. Isto describe outra teor\u00eda do cinema, a regra dos 180 graos, como un dispositivo de narraci\u00f3n de historias visuais coa capacidade de colocar a un espectador nun contexto de estar psicoloxicamente presente mediante o uso da composici\u00f3n e da edici\u00f3n visuais. O \"estilo de Hollywood\" incl\u00fae esta teor\u00eda narrativa, debido \u00e1 abafadora pr\u00e1ctica da regra por parte dos estudios de cinema localizados en Hollywood durante a era do cinema cl\u00e1sico. Outro exemplo de linguaxe cinematogr\u00e1fica \u00e9 ter unha toma que se achega \u00e1 faciana dun actor cunha expresi\u00f3n de reflexi\u00f3n silenciosa, que se corta a unha toma dun actor m\u00e1is novo que se parece lixeiramente \u00f3 primeiro actor, o que indica que a primeira persoa est\u00e1 lembrando o seu pasado; unha edici\u00f3n de composici\u00f3ns que provoca unha transici\u00f3n temporal.\nMontaxe.\nA montaxe \u00e9 a t\u00e9cnica mediante a cal se escollen, editan e logo se xuntan pezas separadas do filme para formar o filme final. Unha escena poder\u00eda amosar un home entrando nunha batalla, con retornos \u00e1 s\u00faa xuventude e a s\u00faa vida familiar e con efectos especiais adicionais colocados no filme despois de que se completa a gravaci\u00f3n. Como todas estas escenas foron gravadas por separado, e quizais con diferentes actores, a versi\u00f3n final require da montaxe. Os directores desenvolveron unha teor\u00eda da montaxe, comenzando con Sergei Eisenstein e a complexa xustaposici\u00f3n de imaxes do filme \"O acoirazado Potemkin\". A incorporaci\u00f3n do contrapunto musical e visual, o desenvolvemento da escena a trav\u00e9s da posta en escena e a edici\u00f3n, e os efectos visuais, levaron a t\u00e9cnicas m\u00e1is complexas comparables \u00e1s empregadas na \u00f3pera e no ballet.\nProduci\u00f3n.\nA maneira de producir un filme depende do contido que quere amosar o cineasta e mais da tecnolox\u00eda da que disp\u00f3n; por exemplo, o zo\u00f3tropo s\u00f3 requir\u00eda dunha serie de debuxos nunha banda de papel. A produci\u00f3n dun filme pode precisar polo tanto de s\u00f3 unha persoa cunha c\u00e1mara (ou mesmo sen ela, como no filme de Stan Brakhage \"Mothlight\", de 1963) ou de milleiros de actores, extras e t\u00e9cnicos.\nOs pasos necesarios para case calquera filme poden resumirse en concepto, proxecto, execuci\u00f3n, revisi\u00f3n e distribuci\u00f3n. Canto m\u00e1is complexa \u00e9 a produci\u00f3n, m\u00e1is pasos significativos ten que seguir. O ciclo de produci\u00f3n habitual nos filmes de estilo Hollywood est\u00e1 definido por:\nEquipo t\u00e9cnico.\nO equipo t\u00e9cnico \u00e9 o grupo de persoas contratado por unha compa\u00f1\u00eda cinematogr\u00e1fica durante as fases de produci\u00f3n e rodaxe. Habitualmente dist\u00ednguese o equipo t\u00e9cnico do elenco de actores que aparecen fronte \u00e1 c\u00e1mara ou que proporcionan a voz aos personaxes. A pesar de ser diferente, o equipo t\u00e9cnico interact\u00faa co equipo de produci\u00f3n, formado por produtores, representantes da compa\u00f1\u00eda, axudantes e en xeral todos aqueles con responsabilidade nas fases de preproduci\u00f3n \u00e9 posproduci\u00f3n, como guionistas e montadores.\nOs t\u00e9cnicos adoitan dividirse en departamentos (vestiario, c\u00e1maras, son, efectos especiais...).\nTecnolox\u00eda.\nCoa introduci\u00f3n e mellora do v\u00eddeo, estanse a empregar de forma crecente soportes magn\u00e9ticos e dixitais para gravar filmes, sobre todo no caso de filmes realizados para a televisi\u00f3n, as\u00ed como documentais, curtametraxes e filmaci\u00f3ns de afeccionados.\nGrazas \u00e1s novas tecnolox\u00edas, existen ademais unha gran cantidade de c\u00e1maras de v\u00eddeo dispo\u00f1ibles para os afeccionados, que van dende as de menor resoluci\u00f3n, como as inclu\u00eddas nos tel\u00e9fonos m\u00f3biles, ata as de alta definici\u00f3n (HD) 720p ou 1080p.\nO portal YouTube converteuse nos \u00faltimos anos na plataforma m\u00e1is grande de v\u00eddeos de todo o mundo, o que permitiu que milleiros de usuarios fabriquen os seus propios filmes e os suban \u00e1 rede, onde \u00e9 posible atopar unha gran variedade de x\u00e9neros, calidade, t\u00e9cnicas e gustos cinematogr\u00e1ficos.\nFilmes independentes.\nOs filmes independentes real\u00edzanse \u00e1 marxe do sistema de estudios. O negocio e a tecnolox\u00eda contribu\u00edu ao crecemento dos filmes independentes a finais do s\u00e9culo XX e principios do XXI. Antes da chegada das alternativas dixitais o custo dun equipo profesional era un obst\u00e1culo para a produci\u00f3n dos filmes.\nFilme aberto.\nUn filme con concepto aberto \u00e9 un filme independente producido a trav\u00e9s de colaboraci\u00f3ns abertas. O material est\u00e1 dispo\u00f1ible mediante licenzas que permiten a participaci\u00f3n de diferentes persoas, as\u00ed como a realizaci\u00f3n de traballos derivados.\nFilme de fan.\nUn filme de fan \u00e9 un filme ou v\u00eddeo inspirado por un filme, programa de televisi\u00f3n, banda dese\u00f1ada ou unha fonte semellante, creada por un afeccionado no canto de polo creador ou o posuidor do copyright. Alg\u00fans filmes de fans son producidos non por afeccionados sen\u00f3n por estudantes para proxectos de clase, variando moito en lonxitude ou formato.\nIndustria.\nA realizaci\u00f3n e proxecci\u00f3n de imaxes en movemento converteuse nunha fonte de beneficios case tan axi\u00f1a como se inventou o proceso. \u00d3 ver o \u00e9xito que tivo a s\u00faa nova invenci\u00f3n e o seu produto na s\u00faa Francia natal, os irm\u00e1ns Lumi\u00e8re axi\u00f1a comezaron a percorrer o continente para exhibir os primeiros filmes de maneira privada \u00e1 realeza e publicamente \u00e1s masas. En cada pa\u00eds, normalmente engadir\u00edan escenas locais novas \u00f3 seu cat\u00e1logo e, coa rapidez precisa, atopar\u00edan empresarios locais nos diversos pa\u00edses de Europa para mercar os seus equipos e fotografar, exportar, importar e escoller produtos adicionais comercialmente. Axi\u00f1a seguiron outras imaxes, e as imaxes en movemento convert\u00e9ronser nunha industria separada que eclipsou o mundo do vodevil. Salas de cinema e compa\u00f1\u00edas dedicadas form\u00e1ronse especificamente para producir e distribu\u00edr filmes, mentres que os actores cinematogr\u00e1ficos convert\u00e9ronse en grandes celebridades e obtiveron enormes honorarios polas s\u00faas actuaci\u00f3ns. No ano 1917, Charles Chaplin ti\u00f1a un contrato que esix\u00eda un salario anual dun mill\u00f3n de d\u00f3lares. At\u00e9 o ano 1956, o filme foi tam\u00e9n o \u00fanico sistema de almacenamento e reproduci\u00f3n de imaxes para a programaci\u00f3n de televisi\u00f3n at\u00e9 a introduci\u00f3n de gravadoras de cintas de v\u00eddeo.\nDistribuci\u00f3n.\nA distribuci\u00f3n cinematogr\u00e1fica \u00e9 o proceso polo que un filme est\u00e1 dispo\u00f1ible para que o vexa o p\u00fablico. Habitualmente \u00e9 tarefa de distribuidores profesionais, que organizan a estratexia de mercadotecnia do filme, os medios polos que van ser exhibidos os filmes ou a data de estrea. Un filme pode ser mostrado en cines ou televisi\u00f3n ou en visualizaci\u00f3ns dom\u00e9sticas (DVD-Video ou Blu-ray Disc, video-on-demand, descargas...).\nEducaci\u00f3n e propaganda.\nOs filmes adoitan ser empregados na educaci\u00f3n e na propaganda. Cando o prop\u00f3sito \u00e9 fundamentalmente a educaci\u00f3n f\u00e1lase de \"filmes educativos\", como a gravaci\u00f3n de lecci\u00f3ns ou experimentos.\nUn filme pode empregarse en parte ou totalmente como propaganda, como sucedeu cos filmes que realizou Leni Riefenstahl na Alema\u00f1a Nazi, os filmes rodados nos Estados Unidos durante a segunda guerra mundial ou os filmes artist\u00edcos que rodou Eisenstein durante o r\u00e9xime de Stalin. Tam\u00e9n poden empregarse como protesta pol\u00edtica, como ocorr\u00eda nos casos de Andrzej Wajda ou, de xeito m\u00e1is sutil, de Andrei Tarkovskii.\nAnimaci\u00f3n.\nA animaci\u00f3n \u00e9 a t\u00e9cnica que consiste en que cada fotograma do filme se produce individualmente, mediante un gr\u00e1fico por ordenador, fotografando unha imaxe debuxada ou facendo pequenos cambios nun modelo (claymation ou stop motion), e logo reunidos cunha c\u00e1mara especial. Cando estes fotogramas se mostran xuntos nunha velocidade superior a 16 fotogramas por segundo hai unha ilusi\u00f3n de movemento continuo. A realizaci\u00f3n destes filmes \u00e9 un proceso laborioso e tedioso, a\u00ednda que o desenvolvemento da animaci\u00f3n por ordenador acelerou enormemente o proceso.\nDebido a que estes filmes consomen moito tempo e di\u00f1eiro a maior\u00eda dos filmes animados para televisi\u00f3n e cinema son realizados por estudios profesionais. Non obstante, o campo da animaci\u00f3n independente existiu dende a d\u00e9cada de 1950 e varios produtores de animaci\u00f3n independentes entraron logo na industria profesional."}
{"id": "55937", "revid": "23204", "url": "https://gl.wikipedia.org/wiki?curid=55937", "title": "Reino de Portugal", "text": "Reino de Portugal foi a denominaci\u00f3n de Portugal baixo a gobernaci\u00f3n dun r\u00e9xime mon\u00e1rquico, e ao comezo a\u00ednda sen o Reino dos Algarves.\nEste reino localiz\u00e1base no oeste da Pen\u00ednsula Ib\u00e9rica, Europa. Existiu de 1139 a 1910, tendo 771 anos de duraci\u00f3n, 35 monarcas e 4 dinast\u00edas, tendo a primeira (Afonsina ou Borgonha): 9; a de Avis: 9; a Filipina: 3 e a de Bragan\u00e7a: 14.\nTras a proclamaci\u00f3n da rep\u00fablica portuguesa o 5 de outubro de 1910, foi substitu\u00eddo por unha rep\u00fablica, pola Primeira Rep\u00fablica Portuguesa que ti\u00f1a dato os primeiros pasos para a s\u00faa implantaci\u00f3n co rexicidio de 1908 e, definitivamente implantada, tras a revoluci\u00f3n do 5 de outubro de 1910.\nMonarcas de Portugal.\nCasa de Borgonha (1139 - 1385)\nCasa de Avis (1385 - 1580)\nCasa de Habsburgo (1581 - 1640)\nCasa de Bragan\u00e7a (1640 - 1910)"}
{"id": "55938", "revid": "415345", "url": "https://gl.wikipedia.org/wiki?curid=55938", "title": "Literatura hipertextual", "text": ""}
{"id": "55939", "revid": "415337", "url": "https://gl.wikipedia.org/wiki?curid=55939", "title": "Hipertextualidade", "text": ""}
{"id": "55940", "revid": "415338", "url": "https://gl.wikipedia.org/wiki?curid=55940", "title": "Joyce", "text": ""}
{"id": "55941", "revid": "5863", "url": "https://gl.wikipedia.org/wiki?curid=55941", "title": "Narrativa hipertextual", "text": "A narrativa hipertextual sup\u00f3n a aplicaci\u00f3n do concepto de hipertexto ao campo literario.\nCuesti\u00f3ns xerais.\nEn sentido xeral o concepto de hipertextualidade fai referencia \u00e1 relaci\u00f3n que un texto B ten co seu predecesor A. As\u00ed, a \"Eneida\" de Virxilio e o \"Ulises\" de Joyce son hipertextos que remiten \u00e1 \"Odisea\" de Homero. Por\u00e9n, na actualidade a aparici\u00f3n da linguaxe HTML (\"HyperText Markup Language\") volve este concepto moito m\u00e1is amplo.\nDeste xeito, as diferentes relaci\u00f3ns v\u00f3lvense m\u00faltiples, danse bifucaci\u00f3ns \"ad infinitum\". Isto \u00e9 o que Gilles Deleuze e F\u00e9lix Guattari denominaron rizoma, concepto que ser\u00eda aplicado pola teor\u00eda do hipertexto para describir a estrutura de Internet, que funciona grazas a entradas enlazadas de xeito non xer\u00e1rquico mediante as denominadas ligaz\u00f3ns, links, nodos, enlaces ou lexia. Este \u00faltimo termo, lexia (do fr. \"lexie\") foi acu\u00f1ado por Roland Barthes en relaci\u00f3n cos fragmentos de texto, non con Internet. Ser\u00eda Landow quen aplicar\u00eda este concepto a Internet."}
{"id": "55943", "revid": "5863", "url": "https://gl.wikipedia.org/wiki?curid=55943", "title": "Blogs", "text": ""}
{"id": "55945", "revid": "89787", "url": "https://gl.wikipedia.org/wiki?curid=55945", "title": "Jimena Fern\u00e1ndez de la Vega", "text": "Jimena Mar\u00eda Francisca Emilia Fern\u00e1ndez de la Vega Lomb\u00e1n, nada na Veiga (Asturias) o 30 de maio de 1895 e finada en Santiago de Compostela en 1984, foi unha m\u00e9dica vencellada a Galiza, pioneira e promotora da xen\u00e9tica en Espa\u00f1a.\nTraxectoria.\nFilla de Dolores Lomb\u00e1n Cotarelo e Wenceslao Fern\u00e1ndez de la Vega Pasar\u00edn, m\u00e9dico liberal de Castroverde, membro da Instituci\u00f3n Libre de Ense\u00f1anza, fundador e primeiro director do Balneario de Guitiriz.\nXunto \u00e1 s\u00faa irm\u00e1 xemelga Elisa foron as primeiras mulleres en estudar nunha universidade galega. Foron admitidas na facultade de Medicina da Universidade de Santiago de Compostela. Remataron xuntas a carreira, e a Jimena conced\u00e9uselle o Premio Extraordinario (s\u00f3 se concede un por ano).\nXenetista, foi disc\u00edpula de N\u00f3voa Santos, Gregorio Mara\u00f1\u00f3n e Gustavo Pittaluga. En 1922 presentou a s\u00faa tese \"Estudio de la vagoton\u00eda infantil por medio del examen hematol\u00f3gico\".Conced\u00e9ronlle unha pensi\u00f3n para estudar a herdanza mendeleiana en Alema\u00f1a. Foi profesora na C\u00e1tedra de Patolox\u00eda Xeral da Universidade Central de Madrid (a predecesora da actual Universidad Complutense de Madrid).\nDurante a guerra civil exerceu como m\u00e9dico militar en Santiago de Compostela no hospital instalado no seminario de San Marti\u00f1o Pinario. F\u00edxose cargo dos fillos de Elisa \u00e1 morte desta e tras o exilio do seu pai \u00e1 Arxentina. \nCando rematou a guerra volveu a Madrid, deu clases na Facultade e traballou no hospital de San Carlos, en Atocha. A finais dos anos 40, sacou as oposici\u00f3ns a m\u00e9dico de balneario e f\u00edxose cargo do de Guitiriz. Tras a morte da s\u00faa nai foi directora de distintos balnearios como Montemayor (provincia de Salamanca) ou Cestona (Guip\u00fascoa) e finalmente trasladouse ao balneario de Lanjar\u00f3n (provincia de Granada), onde permaneceu ata a xubilaci\u00f3n. Morreu nun sanatorio de Santiago dunha enfermidade cerebrovascular.\nUnha sobri\u00f1a s\u00faa, Mar\u00eda Teresa Fern\u00e1ndez de la Vega, foi vicepresidenta primeira do goberno de Jos\u00e9 Luis Rodr\u00edguez Zapatero.\nReco\u00f1ecementos.\nEn 2006 inaugurouse a Vicerreitor\u00eda de estudantes da Universidade de Santiago de Compostela baixo o nome de Casa Jimena e Elisa Fern\u00e1ndez de la Vega.\nEn 2021 a Real Academia Galega de Ciencias escolleuna Cient\u00edfica galega do ano.&lt;br&gt;"}
{"id": "55946", "revid": "89787", "url": "https://gl.wikipedia.org/wiki?curid=55946", "title": "Elisa Fern\u00e1ndez de la Vega", "text": "Elisa Fern\u00e1ndez de la Vega Lomb\u00e1n, nada na Veiga (Asturias) o 30 de maio de 1895 e finada en Zaragoza o 21 de novembro de 1933, foi, canda a s\u00faa irm\u00e1, Jimena, a primeira muller en estudar nunha universidade galega e licenciarse en Medicina, en 1919, con 23 anos.\nTraxectoria.\nFilla de Dolores Lomb\u00e1n Cotarelo e Wenceslao Fern\u00e1ndez de la Vega Pasar\u00edn, m\u00e9dico liberal de Castroverde, membro da Instituci\u00f3n Libre de Ense\u00f1anza, fundador e primeiro director do balneario de Guitiriz. \nEntre 1909 e 1913 realizou os estudos de secundaria no Instituto de Lugo en r\u00e9xime de non colexiada, sen asistencia, conseguindo no entanto, as cualificaci\u00f3ns de sobresa\u00ednte en Ciencias e o aprobado en Letras ao se graduar o 23 de xu\u00f1o de 1913. \nElisa tivo unha irm\u00e1 xemelga, Jimena, 15 minutos menor, coa que, en 1914, foi admitida como primeira muller na Facultade de Medicina en Santiago, rematando xuntas (Jimena con premio extraordinario por concederse s\u00f3 un) a licenciatura en 1919, con 23 anos. \nLogo da carreira trasladouse a Madrid para continuar a traballar co catedr\u00e1tico de Patolox\u00eda Roberto N\u00f3voa Santos. Conseguiu unha bolsa da Junta para Ampliaci\u00f3n de Estudios, a\u00ednda que non chegou a viaxar.Doutorouse en 1921, coa tese \"Asma anafil\u00e1ctico alimenticio y consideraciones acerca de la patogenia del asma en general\". O seu director de tese foi Te\u00f3filo Hernando, co que realizar\u00e1 outros traballos de investigaci\u00f3n. A s\u00faa carreira derivar\u00e1 \u00e1 especialidade de Pediatr\u00eda baixo a tutela de Enrique S\u00fa\u00f1er\".\"\nCasou en 1925 con Gumersindo S\u00e1nchez Guisande e trasladouse con el a Sevilla cando este tomou posesi\u00f3n da praza de catedr\u00e1tico de Medicina. Entre 1925 e 1930 exerceu como profesora axudante en Anatom\u00eda descriptiva e T\u00e9cnica anat\u00f3mica. Un novo cambio de destino do seu home levouna a Zaragoza en 1930, onde Elisa dar\u00e1 clases de Anatom\u00eda e de T\u00e9cnica na universidade. \nDesempe\u00f1ou un labor fren\u00e9tico, pois mentres impart\u00eda clases na Facultade, atend\u00eda os seus tres fillos (Luciano, Wenceslao e Elisa), levaba unha consulta na casa, pronunciaba conferencias antibelicistas, escribiu un manual para enfermeiras que non chegou a publicar e asinou artigos cient\u00edficos en xornais e revistas co pseud\u00f3nimo Zoraida. \nFundou un albergue para indixentes. Cando estaba a piques de converterse na primeira catedr\u00e1tica espa\u00f1ola, ao asinar as oposici\u00f3ns en 1932 enfermou dunha pneumon\u00eda at\u00edpica que ela mesma se diagnosticou que a levou \u00e1 tumba. Jimena f\u00edxose cargo dos seus fillos durante doce anos logo de que Gumersindo S\u00e1nchez Guisande tivese que marchar \u00f3 exilio. \nEntre 2004 e 2010, unha sobri\u00f1a s\u00faa, Mar\u00eda Teresa Fern\u00e1ndez de la Vega, foi vicepresidenta primeira do goberno de Jos\u00e9 Luis Rodr\u00edguez Zapatero.\nReco\u00f1ecementos.\nEn 2006 inaugurouse a Vicerreitor\u00eda de estudantes da Universidade de Santiago de Compostela baixo o nome de Casa Jimena e Elisa Fern\u00e1ndez de la Vega.&lt;br&gt;"}
{"id": "55947", "revid": "27155", "url": "https://gl.wikipedia.org/wiki?curid=55947", "title": "Citolox\u00eda vaxinal", "text": "A citolox\u00eda vaxinal, tam\u00e9n chamada proba de Papanicolau ou frotis de Papanicolaou, \u00e9 un exame microsc\u00f3pico de c\u00e9lulas obtidas por raspado do c\u00e9rvix uterino.\nDescrici\u00f3n.\nProcedemento.\nA citolox\u00eda vaxinal forma parte dun exame xinecol\u00f3xico consistente no exame do interior da vaxina da paciente. Real\u00edzase introducindo un esp\u00e9culo na vaxina e abr\u00edndoo lixeiramente, de forma que se poida tomar unha mostra das c\u00e9lulas exteriores e do canal do pescozo uterino cunha esp\u00e1tula de madeira ou pl\u00e1stica, e posteriormente introducir un cepillo. As c\u00e9lulas poden colocarse nunha l\u00e1mina de vidro sobre a que se aplica un fixador, ou ben poden gardarse nun recipiente cun conservante para enviarse m\u00e1is tarde ao laboratorio de anatom\u00eda patol\u00f3xica.\nDurante a realizaci\u00f3n da proba pode haber un pouco de molestia, parecido aos c\u00f3licos menstruais. Ademais tam\u00e9n pode haber sangrado despois da proba e unha sensaci\u00f3n de presi\u00f3n durante o procedemento.\nA primeira citolox\u00eda debe realizarse antes de comezar a ter relaci\u00f3ns sexuais e despois de que pase un ano. Se todo \u00e9 normal faranse cada certo tempo, a non ser que a paciente forme parte dun grupo de risco. Neste \u00faltimo caso realizaranse cada ano. As mulleres de alto risco son aquelas que comezaron a ter relaci\u00f3ns sexuais antes dos 18 anos, que tiveron varias parellas sexuais ou que tiveron herpes ou verrugas xenitais. As mulleres de 60 anos en adiante poden deixar de facerse citolox\u00edas.\nResultados.\nUn valor normal \u00e9 negativo, isto significa que non hai c\u00e9lulas anormais. O sistema actual divide os resultados en tres \u00e1reas:\nUn resultado positivo non proba que haxa cancro, nin tan sequera displasia, pero normalmente significa que debe realizarse unha colposcopia ou unha biopsia. A\u00ednda que non \u00e9 infalible, este proba detecta ao redor dun 95% dos cancros cervicais, e ademais faino de forma que os detecta nun estado no que a\u00ednda non se aprecian a simple vista.\nA frecuencia do cancro de c\u00e9rvix diminu\u00edu moito nos pa\u00edses desenvolvidos nos \u00faltimos 30 anos debido, en gran parte, \u00e1 realizaci\u00f3n peri\u00f3dica das citolox\u00edas."}
{"id": "55949", "revid": "5863", "url": "https://gl.wikipedia.org/wiki?curid=55949", "title": "C\u00e9sar Antonio Molina", "text": "C\u00e9sar Antonio Molina S\u00e1nchez, nado na Coru\u00f1a o 14 de setembro de 1952, \u00e9 un escritor e pol\u00edtico galego. Foi ministro de Cultura do goberno de Espa\u00f1a entre 2007 e 2009. No ano 2010 foille concedida a Medalla Castelao.\nTraxectoria.\nLicenciouse en Dereito e en Ciencias da Informaci\u00f3n. Doutorouse \"cum laude\" cun traballo de investigaci\u00f3n sobre \"A prensa literaria espa\u00f1ola\", publicado en tres volumes. Foi profesor da Universidade Complutense de Madrid e seguiu s\u00e9ndoo nos \u00faltimos anos, na facultade de Humanidades e Xornalismo da Universidade Carlos III de Madrid. Durante varios anos coordinou os Cursos de Humanidades da Universidade de Ver\u00e1n do Escorial.\nEntre 1985 e 1996 traballou en \"Cambio 16\" e \"Diario 16\" onde foi director asistente e responsable das p\u00e1xinas de cultura e espect\u00e1culos, as\u00ed como dos suplementos \"Culturas\" e \"Libros\". En 1996 incorporouse ao C\u00edrculo de Bellas Artes de Madrid como director-xerente.\nEn maio de 2004 foi nomeado Director do Instituto Cervantes. Nese mesmo ano foi galardoado co Premio Fern\u00e1ndez Latorre. En setembro de 2005 o goberno de Francia outorgoulle a Orde das Artes e Letras.\nO 6 de xullo de 2007 foi nomeado ministro de Cultura en substituci\u00f3n de Carmen Calvo, polo goberno socialista de Jos\u00e9 Luis Rodr\u00edguez Zapatero. Nas Elecci\u00f3ns Xerais de 2008 encabeza a candidatura do PSdeG-PSOE pola provincia da Coru\u00f1a, resultando elixido, e m\u00e1is tarde confirmado como Ministro de Cultura na IX Lexislatura. Trala remodelaci\u00f3n do Goberno do 7 de abril de 2009 deixou o Ministerio de Cultura sendo substitu\u00eddo por \u00c1ngeles Gonz\u00e1lez-Sinde. En xu\u00f1o de 2010 falou desa substituci\u00f3n, mencionando que se debera a raz\u00f3ns de \"paridade e glamour\", e dixo de Zapatero que \"es una persona que no escucha y que s\u00f3lo se f\u00eda de s\u00ed mismo\".\nCarreira literaria.\nEscritor en galego e en castel\u00e1n, ten traballado fundamentalmente a prosa cient\u00edfica e a poes\u00eda, pero tam\u00e9n \u00e9 co\u00f1ecido o seu labor como antoloxista."}
{"id": "55950", "revid": "56817", "url": "https://gl.wikipedia.org/wiki?curid=55950", "title": "Anemia megalobl\u00e1stica", "text": "A anemia megalobl\u00e1stica \u00e9 un trastorno sangu\u00edneo caracterizado por anemia, con gl\u00f3bulos vermellos m\u00e1is grandes do normal, xeralmente \u00e9 resultado dunha deficiencia de \u00e1cido f\u00f3lico ou de vitamina B12.\nNa anemia megalobl\u00e1stica prod\u00facese unha diminuci\u00f3n no n\u00famero de eritrocitos ou gl\u00f3bulos vermellos e un aumento de tama\u00f1o dos mesmos debido a unha deficiencia das substancias que interve\u00f1en no proceso de formaci\u00f3n dos eritrocitos, como \u00e9 a vitamina B12.\nCausas.\nAs deficiencias de vitamina B12 e de \u00e1cido f\u00f3lico son as causas m\u00e1is com\u00fans. Outras causas son:\nTratamento.\nO tratamento da anemia megalobl\u00e1stica vai depender da causa da mesma, polo tanto o principal obxectivo ser\u00eda atopar esa causa. Baixo o tratamento adecuado, este trastorno ten un bo progn\u00f3stico."}
{"id": "55951", "revid": "132", "url": "https://gl.wikipedia.org/wiki?curid=55951", "title": "Arao loro", "text": ""}
{"id": "55954", "revid": "1131", "url": "https://gl.wikipedia.org/wiki?curid=55954", "title": "Instituto Cervantes", "text": "O Instituto Cervantes \u00e9 unha instituci\u00f3n cultural p\u00fablica espa\u00f1ola creada en 1991, dependente do Ministerio de Asuntos Exteriores. Toma o seu nome do escritor Miguel de Cervantes.\nA s\u00faa tarefa \u00e9 a promoci\u00f3n e ensino da lingua espa\u00f1ola, as\u00ed como a difusi\u00f3n da cultura de Espa\u00f1a e Hispanoam\u00e9rica. Como instituci\u00f3n cumpre labores similares \u00e1 Alliance Fran\u00e7aise, o British Council, o Institut Ramon Llull e o Goethe-Institut.\nAs s\u00faas sedes centrais est\u00e1n en Madrid, no edificio \u00abAs Cari\u00e1tides\u00bb da r\u00faa de Alcal\u00e1 (antiga sede do Banco Central Hispano) e en Alcal\u00e1 de Henares, na r\u00faa Libreros da cidade. O seu director a \u00e9 Luis Garc\u00eda Montero.\nFins e medios.\nOs fins do Instituto Cervantes son, segundo o artigo 3 de Lei 7/1991, de 21 de marzo, pola que se crea o Instituto Cervantes, os seguintes:\nAdemais, tam\u00e9n dedica unha parte do seu orzamento \u00e1 promoci\u00f3n das demais linguas espa\u00f1olas, ofertando cursos de galego, catal\u00e1n e vasco a trav\u00e9s dalg\u00fans dos seus centros.\nPara conmseguir estes fins:\nTodos os anos publica o Anuario do espa\u00f1ol, que tivo a primeira edici\u00f3n en 1998, e que analiza a situaci\u00f3n e novidades da lingua espa\u00f1ola nos seus distintos \u00e1mbitos de uso. Ademais, desde 1997, mant\u00e9n o Centro Virtual Cervantes en Internet.\nO 1 de xu\u00f1o de 2005, o Instituto Cervantes recibiu o Premio Pr\u00edncipe de Asturias de Comunicaci\u00f3n e Humanidades. Comparte galard\u00f3n coa Alliance Fran\u00e7aise, a Societ\u00e0 Dante Alighieri, o British Council, o Instituto Cam\u00f5es e o Goethe-Institut.\nCentro Virtual Cervantes.\nO Centro Virtual Cervantes \u00e9 un sitio web creado e mantido polo Instituto Cervantes de Espa\u00f1a para contribu\u00edr \u00e1 difusi\u00f3n da lingua espa\u00f1ola e as culturas hisp\u00e1nicas. Ofrece materiais e servizos para os profesores de espa\u00f1ol, os estudantes, os tradutores, xornalistas e outros profesionais que traballan coa lingua, as\u00ed como para os hispanistas que se dedican a estudar a cultura espa\u00f1ola en todo o mundo, e para calquera persoa interesada na lingua e culturas hisp\u00e1nicas e na situaci\u00f3n do espa\u00f1ol na rede.\nCentros no mundo.\nPara os seus labores organ\u00edzase en:\nO \"Instituto Cervantes\" non ten a\u00ednda ning\u00fan centro no S\u00e1hara Occidental, \u00fanico territorio no mundo con poboaci\u00f3n \u00e1rabe que ten como segunda lingua o espa\u00f1ol. Actualmente est\u00fadase un proxecto para establecer aulas no Aai\u00fan a trav\u00e9s de AECI.\nEn Xibraltar, logo dun acordo asinado en 2006, crearon un \"Instituto Cervantes\". Esa situaci\u00f3n xerou pol\u00e9mica na opini\u00f3n p\u00fablica espa\u00f1ola por ter o Instituto Cervantes centros s\u00f3 no estranxeiro, o que levaba reco\u00f1ecer implicitamente certo grao de soberan\u00eda do goberno e das instituci\u00f3ns brit\u00e1nicas sobre este territorio as\u00ed como o seu car\u00e1cter cultural alleo a Espa\u00f1a.\nO Instituto Cervantes pretende a pr\u00f3xima apertura de aulas en Reiquiavik, Oslo, Abix\u00e1n, Dakar, Nairobi e San Petersburgo.\nEn Am\u00e9rica.\nEn Am\u00e9rica similar labor c\u00fampreno as Oficinas de Cooperaci\u00f3n T\u00e9cnica (OCT) e os Centros Culturais de Espa\u00f1a (CCE) dependentes da Axencia Espa\u00f1ola de Cooperaci\u00f3n Internacional. Anteriormente eran efectuados polo Instituto de Cooperaci\u00f3n Iberoamericana."}
{"id": "55956", "revid": "1093", "url": "https://gl.wikipedia.org/wiki?curid=55956", "title": "Mariano Rajoy Brey", "text": ""}
{"id": "55957", "revid": "839", "url": "https://gl.wikipedia.org/wiki?curid=55957", "title": "Bernat Soria", "text": "Bernat Soria Escoms, nado en Carlet, Valencia, en 1951, \u00e9 un biof\u00edsico e pol\u00edtico espa\u00f1ol.\nTraxectoria.\nDoutor en medicina pola Universidade de Valencia, foi Coordinador da \u00e1rea de Fisiolox\u00eda (3B) da Axencia Nacional de Avaliaci\u00f3n e Prospectiva (ANEP), catedr\u00e1tico da fisiolox\u00eda da Universidade Miguel Hern\u00e1ndez de Elx e director do seu instituto de bioenxe\u00f1er\u00eda entre 1997 e 2005. Actualmente \u00e9 o coordinador da Rede Europea de C\u00e9lulas Nai Embrionarias, ademais de catedr\u00e1tico de Fisiolox\u00eda da Universidade Pablo de Olavide e director do Centro Andaluz de Biolog\u00eda Molecular y Medicina Regenerativa (CABIMER) de Sevilla, e est\u00e1 considerado como un dos principais expertos mundiais na investigaci\u00f3n con c\u00e9lulas nai. En 2005 recibiu o Premio Galien ao Mellor Labor Investigador.\nO 6 de xullo de 2007 foi nomeado Ministro de Sanidade e Consumo en substituci\u00f3n de Elena Salgado."}
{"id": "55958", "revid": "5749", "url": "https://gl.wikipedia.org/wiki?curid=55958", "title": "Proba de Papanicolau", "text": ""}
{"id": "55960", "revid": "89787", "url": "https://gl.wikipedia.org/wiki?curid=55960", "title": "Comi\u00f1o", "text": "O comi\u00f1o (Cuminum cyminum) \u00e9 unha planta herb\u00e1cea e especia. \u00c9 orixinaria das costas do Mediterr\u00e1neo, na actualidade at\u00f3pase difundida tam\u00e9n polo Novo Mundo.\nDescrici\u00f3n da planta.\nTr\u00e1tase dunha planta herb\u00e1cea anual pertencente \u00e1 familia Apiaceae (antes chamadas umbel\u00edferas). Chega a acadar unha altura de 30\u00a0cm, pos\u00fae follas lanceoladas, as s\u00faas flores son pequenas, brancas ou rosas. As chamadas sementes son, en realidade, os froitos que constit\u00faen a especia. De forma ovoide ou fusiforme alongada.\nEspecia.\nO comi\u00f1o ten un caracter\u00edstico sabor amargo e un forte sabor e arrecendo grazas ao seu alto contido en aceites. As\u00f3ciase \u00e1 coci\u00f1a hind\u00fa, por estar presente no curry e a outras coci\u00f1as ex\u00f3ticas (norteafricana, mexicana). O seu emprego tam\u00e9n est\u00e1 moi espallado en Espa\u00f1a, especialmente na coci\u00f1a do sueste espa\u00f1ol. En Galiza non \u00e9 com\u00fan.\nCitolox\u00eda.\nO n\u00famero de cromosomas de \"Cuminum cyminum\" (Fam. Umbelliferae) e t\u00e1xones infraespec\u00edficos (\"Cuminum cyminum\" L.) \u00e9 2n=14."}
{"id": "55962", "revid": "415627", "url": "https://gl.wikipedia.org/wiki?curid=55962", "title": "Castros", "text": ""}
{"id": "55963", "revid": "1131", "url": "https://gl.wikipedia.org/wiki?curid=55963", "title": "Amoexa", "text": "O top\u00f3nimo galego Amoexa pode referirse a:"}
{"id": "55964", "revid": "415631", "url": "https://gl.wikipedia.org/wiki?curid=55964", "title": "Olveda", "text": ""}
{"id": "55965", "revid": "415632", "url": "https://gl.wikipedia.org/wiki?curid=55965", "title": "Santa Mari\u00f1a do Castro de Amarante", "text": ""}
{"id": "55971", "revid": "5863", "url": "https://gl.wikipedia.org/wiki?curid=55971", "title": "J.K. Rowling", "text": ""}
{"id": "55974", "revid": "415704", "url": "https://gl.wikipedia.org/wiki?curid=55974", "title": "Castro de Amarante", "text": ""}
{"id": "55975", "revid": "415705", "url": "https://gl.wikipedia.org/wiki?curid=55975", "title": "Cruceiros", "text": ""}
{"id": "55976", "revid": "415706", "url": "https://gl.wikipedia.org/wiki?curid=55976", "title": "Vilar de Donas", "text": ""}
{"id": "55977", "revid": "85894", "url": "https://gl.wikipedia.org/wiki?curid=55977", "title": "Ant\u00f3n Mouzo", "text": "Ant\u00f3n Mouzo Lavandeira, nado en Vimianzo o 14 de maio de 1957 e finado o 5 de xullo de 2007, foi un pintor galego.\nTraxectoria.\nA pintura de Ant\u00f3n Mouzo comezou a empregar cores e formas expresionistas nas s\u00faas primeiras teas realizadas con acr\u00edlicos. Na d\u00e9cada dos oitenta comezou a empregar diferentes materiais en obras de paisaxes e animais, especialmente cabalos. na d\u00e9cada dos noventa comeza a empregar as ceras, material co que conseguir\u00eda as s\u00faas creaci\u00f3ns m\u00e1is rechamantes.\nAos poucos, o cambio de procedemento leva tam\u00e9n o artista a un troco de formato, o que deu lugar a pezas de maior tama\u00f1o e que intervi\u00f1an no espazo. Tam\u00e9n \u00e9 nesta mudanza cando comeza a empregar nas s\u00faas composici\u00f3ns pequenas escamas brillantes de mica, extra\u00eddas dos penedos da Pasarela, en Vimianzo.\nExposici\u00f3ns e obras.\nIlustrou tam\u00e9n unha edici\u00f3n do libro \"Costa da Morte blues\", de Manuel Rivas e colaborou no filme \"Fisterra\" de Xavier Villaverde.\nVida.\nViviu boa parte da s\u00faa vida f\u00f3ra de Galiza. Faleceu a causa dun linfoma de Burkitt."}
{"id": "55982", "revid": "5447", "url": "https://gl.wikipedia.org/wiki?curid=55982", "title": "Grupo Rompente", "text": "O Grupo de Comunicaci\u00f3n Po\u00e9tica Rompente foi creado en 1975 por Alfonso Pexegueiro, Ant\u00f3n Reixa, Alberto Avenda\u00f1o e Manuel M. Rom\u00f3n, e a el estiveron vencellados de maneira m\u00e1is fugaz Camilo Valdehorras e Xos\u00e9 Leira L\u00f3pez.\nTraxectoria.\nRompente comezou en 1975 cando no ver\u00e1n deste ano Pexegueiro co\u00f1ece a Ant\u00f3n Reixa e f\u00e1lalle de crear un Grupo de Poes\u00eda en Galicia. Antes, Pexegueiro, fixera a proposta de crear un Grupo de Poes\u00eda a Dar\u00edo Xohan Cabana, que nese momento por raz\u00f3ns personais non pod\u00eda. Dar\u00edo presentolle ent\u00f3n a M\u00e9ndez Ferr\u00edn e este a Ant\u00f3n Reixa, quen despois de pensalo durante uns d\u00edas, aceptou. O primeiro recital d\u00e9rono Pexegueiro e Reixa en outubro de 1975 no Instituto Valle Incl\u00e1n de Pontevedra. Este primeiro n\u00facleo formado xa por Pexegueiro, Reixa, Rom\u00f3n e Avenda\u00f1o, preparou manifestos, recitais e intervi\u00f1a poeticamente en festas e manifestaci\u00f3ns. Dese momento son as \"Follas de resistencia po\u00e9tica\" (1976-77). A primeiros de 1978, Pexegueiro vaise do Grupo.\nEn 1977 vert\u00e9brase como grupo cohesionado esteticamente que quere controlar a comunicaci\u00f3n literaria dunha maneira total, polo que se constitu\u00edron como editores alternativos publicando \"Seraogna\" de Pexegueiro e \"Con p\u00f3lvora e magnolias\" de Xos\u00e9 Lu\u00eds M\u00e9ndez Ferr\u00edn.\nPasan a chamarse Colectivo de Comunicaci\u00f3n Po\u00e9tica Rompente comport\u00e1ndose como unha factor\u00eda po\u00e9tica e asumindo como propia a vangarda como actitude. O seu concepto integral da creaci\u00f3n l\u00e9vaos a montar diversos espect\u00e1culos po\u00e9ticos que se presentan en institutos e festivais de m\u00fasica: \"Mois\u00e9s e a Mona\", \"A tristeza de Ezza\" e \"A Dama que fala\". Desta \u00e9poca data a publicaci\u00f3n de varios libros de poes\u00eda asinados polo colectivo e outros por cada un dos poetas.\nCultivaron moitas das modalidades da poes\u00eda experimental, especialmente as empregadas polo dada\u00edsmo: poes\u00eda fon\u00e9tica, disoluci\u00f3n dos x\u00e9neros literarios, espontaneidade...\nO grupo desfaise en 1983.\nVolveron xuntarse en 2021 para publicar \"Que hostia din os rumorosos?\", Ilustrado e dese\u00f1ado por Menchu Lamas, Rub\u00e9n Romero e Ant\u00f3n Pati\u00f1o, o limiar da obra est\u00e1 asinado polo m\u00fasico Juli\u00e1n Hern\u00e1ndez, de Siniestro Total.\nPublicaci\u00f3ns.\nAntolox\u00edas.\nEn 1998 Xerais publicou \"Upal\u00e1s\", unha antolox\u00eda do Grupo po\u00e9tico, realizada por Iris Coch\u00f3n e Helena Gonz\u00e1lez."}
{"id": "55983", "revid": "1131", "url": "https://gl.wikipedia.org/wiki?curid=55983", "title": "Dar\u00edo Villanueva", "text": "Franciaco Dar\u00edo Villanueva Prieto, nado en Vilalba o 5 de xu\u00f1o de 1950, \u00e9 un cr\u00edtico literario e profesor universitario galego. Foi reitor da Universidade de Santiago de Compostela entre 1994 e 2002, e director da Real Academia Espa\u00f1ola entre 2014 e 2018.\nTraxectoria.\nDoutor de Teor\u00eda da literatura e Literatura comparada da Universidade de Santiago de Compostela, especializado en Don Quixote da Mancha e a relaci\u00f3n entre literatura e cinema. Foi secretario e posteriormente decano da Facultade de Filolox\u00eda da Universidade de Santiago de Compostela entre 1978 e 1990. En xu\u00f1o de 1994 produciuse a s\u00faa elecci\u00f3n como reitor, \u00e1 fronte dunha coalici\u00f3n que agrupaba os sectores do profesorado vinculados co PSdeG e co PPdG. En maio de 1998 foi reelixido para un segundo e \u00faltimo mandato de catro anos.\n\u00c9 membro da Asociaci\u00f3n Internacional de Hispanistas, da Sociedad Espa\u00f1ola de Literatura General y Comparada, da que \u00e9 presidente, da Asociaci\u00f3n Espa\u00f1ola de Teor\u00eda de la literatura (ASETEL), que presidiu entre 1996 e 2001, da Sociedad Espa\u00f1ola de Semi\u00f3tica e da Twentieth Century Spanish Association of America. Ademais foi profesor visitante da \"Escuela espa\u00f1ola\" de Middlebury College (Vermont) en 1987; nos outonos de 1988 e 1993 da Universidade de Colorado en Boulder, a cuxo claustro pertence desde 1989 en calidade de catedr\u00e1tico asistente; e entre 1989 e 1991 da Universidade de Borgo\u00f1a, en Dijon.\nFoi tam\u00e9n cr\u00edtico literario da revista \"El Cultural\" do diario \"El Mundo\".\nVida persoal.\nEst\u00e1 casado con Mar\u00eda Ermitas Penas Varela, profesora de literatura castel\u00e1 na Universidade de Santiago de Compostela. En 1978 naceu a s\u00faa filla Beatriz, licenciada en Dereito e cun mestrado en Cooperaci\u00f3n e Acci\u00f3n solidaria da Uni\u00f3n Europea, e en 1984 o seu fillo Jos\u00e9 Francisco, estudante de Direcci\u00f3n e Administraci\u00f3n de Empresas.\nPremios e condecoraci\u00f3ns.\nDar\u00edo Villanueva recibiu a Insignia de Ouro do Grupo Compostela de Universidades, a Orde Nacional ao M\u00e9rito de Ecuador, en grao de oficial (2001) e a Medalla Castelao (2005). \u00c9 doutor honoris causa polas universidades Universidade Nacional de San Luis Gonzaga de Ica, Universidade Ricardo Palma de Lima, Universidade de Birmingham, Universidade de Ciencias Empresariales y Sociales de Bos Aires, Universidade Nacional de Cuyo, Universidade de Colorado e Universidade de Karlstad.\nLogo de tres votaci\u00f3ns, foi nomeado acad\u00e9mico da Real Academia Espa\u00f1ola en xullo de 2007, na cadeira d. En 2010 presentouse ao cargo de director da Academia, pero foi derrotado por Jos\u00e9 Manuel Blecua. Catro anos m\u00e1is tarde, en 2014, \u00e9 elixido presidente como \u00fanico candidato, co que se convert\u00eda no primeiro galego en ocupar ese posto.\nPremio Francisco Umbral ao Libro do Ano 2021 por \"Morderse la lengua\"."}
{"id": "55988", "revid": "5863", "url": "https://gl.wikipedia.org/wiki?curid=55988", "title": "Revista", "text": "Unha revista \u00e9 unha publicaci\u00f3n peri\u00f3dica xeralmente financiada por publicidade e/ou polos lectores, mediante subscrici\u00f3n ou compra de n\u00fameros soltos.\nHistoria.\nA historia rem\u00f3ntase no ano 1888, a aparici\u00f3n de publicaci\u00f3ns peri\u00f3dicas que non fosen soamente informativas data do s\u00e9culo XVIII en forma de almanaques, que se editaban por anos e nos que se entregaban datos \u00fatiles sobre o clima, as comunicaci\u00f3ns, a poboaci\u00f3n e outros temas informativos, xunto con prosa literaria e poemas de breve extensi\u00f3n. A s\u00faa finalidade era amenizar o lecer dos lectores.\nNo transcurso do mesmo s\u00e9culo tam\u00e9n naceron os semanarios, que inclu\u00edan descrici\u00f3ns de modas e costumes, acompa\u00f1adas de cr\u00edtica social e moral.\nAs primeiras revistas reun\u00edan unha gran variedade de materiais para enfocar intereses particulares. Unha das pioneiras foi unha publicaci\u00f3n alem\u00e1: \"Erbauliche Monaths-Unterredungen\" (Discusi\u00f3ns Mensuais Edificantes), que apareceu entre os anos 1663 e 1668. Pronto xurdiron outras revistas que se foron difundindo periodicamente en Francia, Inglaterra e Italia; para a d\u00e9cada de 1670 viron a luz algunhas m\u00e1is, lixeiras e divertidas. A preliminar de todas elas foi \"Le Mercure Galant\", en 1672, que m\u00e1is tarde se chamou \"Mercure de France\". A comezos de s\u00e9culo XVIII Joseph Addison e Richard Steele crearon \"The Tatler\" (1709-1711), a cal aparec\u00eda tres veces por semana. A Enciclopedia Brit\u00e1nica def\u00edneas como \"unha colecci\u00f3n de textos (ensaios, artigos, reportaxes, poemas), moitas veces ilustrada, que aparece a intervalos regulares\".\nAo longo do s\u00e9culo XX, os irm\u00e1ns Hugo e Olivia publicaron estas,a publicaci\u00f3n de revistas foise consolidando como actividade altamente rendible en todo o planeta. Debido \u00e1 grande expansi\u00f3n da televisi\u00f3n e os medios audiovisuais, sumado ao aumento do custo do papel, moitas revistas pecharon nas d\u00e9cadas dos 60 e os 70.\nProbablemente o pa\u00eds en que m\u00e1is revistas se publican na actualidade sexa Xap\u00f3n \"onde existen varios milleiros de revistas distintas\", seguido dos Estados Unidos.\n\u00c9 importante sinalar que as revistas a\u00ednda que tiveron un surgimiento similar ao dos xornais, estas destac\u00e1ronse por xurdir a partir das iniciativas dunha clase intelectual e letrada que pretend\u00edan facer \u00e9nfase en certos temas de interese en especial os culturais.\nHoxe en d\u00eda \u00e9 un dos medios escritos m\u00e1is vendidos e utilizados.\nPublicaci\u00f3n.\nComponse dunha variedade de artigos sobre varios temas ou alg\u00fan espec\u00edfico. Producida habitualmente por unha editorial, a s\u00faa periodicidade pode ser, xeralmente, semanal, bisemanal , quincenal, mensual ou bimensual, e o formato pode ser a todo cor e/ou a branco e negro.\nMoitos peri\u00f3dicos incorporan secci\u00f3ns cun formato de revista, ou as incl\u00faen nas s\u00faas tiradas como suplementos.\nTipos.\nNa nosa actualidade co\u00f1\u00e9cense moitos tipos de revistas, as cales poden ir desde infant\u00eds ata xxx noutras palabras revistas para adultos, hai moitos tipos de revistas: cristi\u00e1s, xuven\u00eds, para nenos, para se\u00f1oras neste caso de coci\u00f1a e as\u00ed se poden mencionar un sen fin de tipos de revistas que en tempos pasados nin se pensaba en sacalas ao publico.\nRevistas de interese xeral ou de consumo.\nAs revistas de consumo son as que consome en xeral. Estas conte\u00f1en temas de interese xeral ou espec\u00edfico. Entre os centos de temas espec\u00edficos que pode abarcar unha revista dese tipo at\u00f3panse a computaci\u00f3n, o deporte, a m\u00fasica, a cultura, a pol\u00edtica etc.\nMentres que a maior parte das revistas son iguais para todos os pa\u00edses ou cidades onde se entreguen, algunhas dependen da \u00e1rea onde se entreguen, cre\u00e1ndose as \"edici\u00f3ns rexionais\". Por exemplo, os artigos da edici\u00f3n da revista \"Maxim\" en Estados Unidos non son os mesmos que a da edici\u00f3n de Gran Breta\u00f1a.\nAlgunhas revistas son totalmente gratu\u00edtas para o lector, xa que son financiadas soamente pola publicidade.\nRevistas do cliente.\nOutro tipo de revistas de consumo son as co\u00f1ecidas como \"revistas do cliente\", que son similares en formato e estilo \u00e1s revistas de consumo, pero son publicadas por organizaci\u00f3ns tales como clubs ou li\u00f1as a\u00e9reas, para comunicarse cos seus clientes.\nNormalmente a s\u00faa edici\u00f3n corre a cargo de xornalistas que en modo externo achegan dese\u00f1o e redacci\u00f3n a estas empresas.\nRevistas econ\u00f3micas.\nAs revistas econ\u00f3micas, son, como o di o seu nome, as que non custan moito di\u00f1eiro. Son dirixidas a xente pobre e de baixos recursos, e persoas relacionadas coa baixa econom\u00eda e vendas no mercado. Moitas revistas econ\u00f3micas son distribu\u00eddas soamente, ou predominantemente, pola subscrici\u00f3n. Esta pode ser libre (calquera persoa pode subscribirse) ou restritiva, o que significa que a subscrici\u00f3n est\u00e1 dispo\u00f1ible soamente aos lectores que, segundo o seu criterio, determine o director ou a editorial. Este modelo tam\u00e9n \u00e9 co\u00f1ecido como \"circulaci\u00f3n controlada\".\nRevistas gratu\u00edtas.\nNos \u00faltimos anos, xunto \u00e1 prensa de distribuci\u00f3n gratu\u00edta, naceron en Galiza varios tipos de revistas tam\u00e9n gratu\u00edtas. En especial destacan aquelas relacionadas co lecer e a cultura. Gu\u00edas de comercios, restaurantes, tendas de moda, centros de est\u00e9tica, barber\u00edas etc. que ademais de informaci\u00f3n sobre estes comercios inclu\u00edron tam\u00e9n contidos de cultura: citas de teatro, cine, exposici\u00f3ns e m\u00fasica. Con maior calidade que a prensa gratu\u00edta, as revistas normalmente c\u00e9ntranse en nichos de mercado m\u00e1is determinados.\nA revistas en Internet.\nAs edici\u00f3ns dixitais populariz\u00e1ronse nos \u00faltimos anos. Este tipo de edici\u00f3ns son comunmente r\u00e9plicas de edici\u00f3ns publicadas en papel, a\u00ednda que tam\u00e9n poden existir publicaci\u00f3ns que s\u00f3 te\u00f1an edici\u00f3ns dixitais. A tecnolox\u00eda fai que estas revistas poidan ter dese\u00f1os m\u00e1is atractivos as\u00ed como m\u00faltiples funci\u00f3ns que axudan a ter unha maior interacci\u00f3n cos lectores."}
{"id": "55989", "revid": "23204", "url": "https://gl.wikipedia.org/wiki?curid=55989", "title": "Carlos Jean", "text": "Carlos Jean, nado en Ferrol o 15 de xu\u00f1o de 1973, \u00e9 un m\u00fasico, produtor musical, mesturador e cantante galego de orixe haitiana.\nTraxectoria.\nCarlos Jean naceu en Ferrol en 1973, fillo de Julia, tam\u00e9n de Ferrol, e de Jean Robert Jean \"Daddy Jean\", emigrante haitiano.\nA finais dos anos noventa forma coa actriz e cantante Najwa Nimri o grupo de m\u00fasica electr\u00f3nica Najwajean. O seu primeiro traballo foi \"Non blood\" (1998). Tam\u00e9n colaboraron nas bandas sonoras das pel\u00edculas \"Asfalto\" e \"Guerreros\". En 2002 publican \"Selection\".\nEn solitario.\nO seu primeiro traballo en solitario, publicado no ano 2000, ser\u00eda \"Planet Jean\", coas \u00faltimas tendencias dance daquel momento, onde destacaba o tema \"Give Me the 70\u00b4s\". A partir deste momento, moitos artistas contaron coa s\u00faa colaboraci\u00f3n como produtor ou como mesturador, entre eles Alejandro Sanz, Miguel Bos\u00e9, Enrique Bunbury, Carlos Baute, Fangoria, Hevia, Malabar, OBK, Pastora Soler, Presuntos Implicados, Najwa Nimri, Tiziano Ferro, Undrop ou La Uni\u00f3n.\nNo ano 2002 publica \"Back to the Earth\", un disco de transici\u00f3n no que busca un son m\u00e1is propio con canci\u00f3ns m\u00e1is c\u00e1lidas e afastadas do son electr\u00f3nico centroeuropeo, orientadas cara \u00e1 m\u00fasica m\u00e1is bailable. O disco conta coas colaboraci\u00f3ns de, entre outros artistas, Amparanoia, Orishas, Macaco, Malabar, Sheila Cuffy, Daddy Jean (o seu pai), Shuarma (Elefantes), Pastora Soler... Durante a s\u00faa gravaci\u00f3n proba as mesturas que vai facendo no local onde pica o seu irm\u00e1n Robert J. ata conseguir o resultado definitivo. Incl\u00fae m\u00fasica samba, son, funk, soul, blues, big beat, hip hop ou latin power.\nNo ano 2006 publica o traballo \"Mr Miracle\", que nun principio se \u00eda a chamar \"On a diet\" (\"A dieta\") e cuxo primeiro single \u00e9 o tema pop \"Have a Nice Day\", que narra a historia dun personaxe que se converte por casualidade en superheroe e consegue salvar o mundo. Neste traballo colaboran Macaco (en \"Suave\"), La China Patino (Cycle) (en \"Once Again\"), Plastilina Mosh (en \"Get Down\"), Alaska (en \"Nada\") e Bebe (en \"Tiempo\", a primeira canci\u00f3n gravada en castel\u00e1n por Carlos Jean). Este terceiro traballo abarca diferentes estilos, como funk (\"She's all about cash\"), pop (\"Have a nice Day\"), electr\u00f3nica de baile (\"Once Again\"), hip hop ao estilo dos oitenta ou rock (\"Your rap is bad\", \"Mr. Miracle\")."}
{"id": "55990", "revid": "1093", "url": "https://gl.wikipedia.org/wiki?curid=55990", "title": "Hip-hop", "text": ""}
{"id": "55991", "revid": "5863", "url": "https://gl.wikipedia.org/wiki?curid=55991", "title": "Javier Mar\u00edas", "text": "Javier Mar\u00edas, nado en Madrid o 20 de setembro de 1951 e finado na mesma cidade o 11 de setembro de 2022, foi un escritor, tradutor e editor espa\u00f1ol, membro da Real Academia Espa\u00f1ola. No seu tempo foi considerado un dos novelistas m\u00e1is relevantes da literatura espa\u00f1ola contempor\u00e1nea.\nBiograf\u00eda.\nFillo do fil\u00f3sofo Juli\u00e1n Mar\u00edas, pasou parte da s\u00faa infancia xunto coa s\u00faa familia en Estados Unidos, xa que \u00f3 seu pai, encarcerado e represaliado por ser republicano, prohib\u00eduselle impartir clases na Universidade espa\u00f1ola. Recibiu unha s\u00f3lida educaci\u00f3n liberal no Colexio Estudio, herdeiro da Instituci\u00f3n Libre de Ense\u00f1anza. Licenciouse en Filosof\u00eda e Letras (secci\u00f3n de Filolox\u00eda Inglesa) pola Universidade Complutense de Madrid.\nSobri\u00f1o e curm\u00e1n, respectivamente, dos cineastas Jess e Ricardo Franco, colaborou con eles na s\u00faa xuventude traducindo ou escribindo gui\u00f3ns, e mesmo aparecendo como extra nalgunha longametraxe.\nEn 1970 escribiu a s\u00faa primeira novela, \"Los dominios del lobo\", que ser\u00eda publicada \u00f3 ano seguinte. Entre a escritura da obra e a s\u00faa publicaci\u00f3n, co\u00f1eceu \u00f3 escritor Juan Benet moi importante na s\u00faa vida persoal e literaria.\nEn 1972 publicou a s\u00faa segunda novela, \"Traves\u00eda del horizonte\", e en 1978 a terceira, \"El monarca del tiempo\". Ese mesmo ano apareceu a s\u00faa traduci\u00f3n da novela de Laurence Sterne: \"La vida y opiniones del caballero Tristram Shandy\", pola que lle foi concedido o ano seguinte o Premio Nacional de Traduci\u00f3n. En 1983 publicou a s\u00faa cuarta novela, \"El siglo\".\nEntre 1983 e 1985 impartiu clases de Literatura Espa\u00f1ola e Teor\u00eda da Traduci\u00f3n na Universidade de Oxford. En 1984 far\u00edao no Wellesley College en Boston e entre 1987 e 1992 na Universidade Complutense de Madrid.\nEn 1986 publicou a novela \"El hombre sentimental\" e, en 1988, \"Todas las almas\". Esta \u00faltima, a\u00ednda que obra de ficci\u00f3n, narra a historia dun profesor espa\u00f1ol que imparte clases en Oxford, o que deu lugar a alg\u00fan equ\u00edvoco \u00f3 ser identificado de forma err\u00f3nea o narrador co autor.\nEn 1990 publicouse a s\u00faa primeira recompilaci\u00f3n de relatos breves, \"Mientras ellas duermen\" e en 1991 a s\u00faa primeira recompilaci\u00f3n de artigos a s\u00faa obra publicada en prensa e revistas.\nA novela \"Coraz\u00f3n tan blanco\" (1992) tivo un grande \u00e9xito tanto de p\u00fablico coma de cr\u00edtica, e significou a s\u00faa definitiva consagraci\u00f3n como escritor. Foi traducida a decenas de linguas, e o cr\u00edtico alem\u00e1n Marcel Reich-Ranicki, aut\u00e9ntico gur\u00fa literario no seu pa\u00eds, mencionou a Mar\u00edas coma un dos m\u00e1is importantes autores vivos de todo o mundo. \u00c1 s\u00faa seguinte novela, publicada en 1994, \"Ma\u00f1ana en la batalla piensa en m\u00ed\" (t\u00edtulo tomado dun verso de Shakespeare, \u00f3 igual que \"Coraz\u00f3n tan blanco\"), chov\u00e9ronlle os premios en Europa e Am\u00e9rica.\nEn 1998 apareceu \"Negra espalda del tiempo\", novela na que Javier Mar\u00edas detalla os cruces entre ficci\u00f3n e vida real producidos pola falsa interpretaci\u00f3n de \"Todas las almas\" como un \"roman \u00e0 clef\". \u00c9 tam\u00e9n nesta obra onde se conta a historia do \"lendario, real e ficticio\" Reino de Redonda, do que Mar\u00edas se acababa de converter en soberano, co nome de Xavier I, trala abdicaci\u00f3n de Jon Wynne-Tyson. Con evidente ton l\u00fadico, Mar\u00edas (pese \u00f3 seu republicanismo confeso) aceptou o t\u00edtulo co obxecto de defender o legado literario do Reino, nomeou unha corte formada por personaxes da cultura nacional e internacional e convocou un premio anual. No ano 2000 creou a editorial Reino de Redonda.\nEn 2002 comezou a publicar a que poder\u00eda cualificarse coma a s\u00faa novela m\u00e1is ambiciosa, \"Tu rostro ma\u00f1ana\". A\u00ednda que de lectura independente, contin\u00faa con alg\u00fans dos personaxes (en particular, o narrador) de \"Todas las almas\". Debido \u00e1 s\u00faa extensi\u00f3n, o autor ti\u00f1a previsto publicala en dous tomos, a\u00ednda que ser\u00e1n tres como m\u00ednimo, xa que tras os dous primeiros (\"Fiebre y lanza\", 2002 e \"Baile y sue\u00f1o\", 2004) est\u00e1 a\u00ednda inconclusa.\nEn 2006 foi elixido membro da Real Academia Espa\u00f1ola de la Lengua, na que, tras ler o seu discurso de ingreso, ocupar\u00e1 a cadeira R, vacante trala morte de Fernando L\u00e1zaro Carreter. Anteriormente declinara pertencer \u00e1 instituci\u00f3n porque o seu pai xa ocupaba unha praza.\n\u00c9 considerado un dos escritores vivos m\u00e1is relevantes en lingua espa\u00f1ola. As s\u00faas \"Coraz\u00f3n tan blanco\" e \"Ma\u00f1ana en la batalla piensa en m\u00ed\" foron catalogadas por moitos entre os cl\u00e1sicos da literatura castel\u00e1 case desde a s\u00faa publicaci\u00f3n. O seu labor como articulista foi moi influente tanto en Espa\u00f1a como en Am\u00e9rica Latina e apareceu en medios moi relevantes coma os xornais espa\u00f1ois \"El Pa\u00eds\", \"El Semanal\" (\u00f3 que renunciou despois de ser censurado) e a revista mexicana \"Letras Libres\".\nAdemais (exclusivamente en termos literarios) \u00e9 rei de Redonda baixo o nome de \"King Javier I\" (a historia do nomeamento aparece en \"Negra espalda del tiempo\"). Coa s\u00faa investidura outorgou t\u00edtulos nobiliarios (ficticios) a unha gran cantidade de personaxes das artes e das letras, entre eles Pedro Almod\u00f3var, Arturo P\u00e9rez-Reverte, Francis Ford Coppola e John Maxwell Coetzee.\nMalia o seu \u00e9xito de cr\u00edtica e p\u00fablico (ou quizais a causa disto), a Mar\u00edas non lle faltan detractores. A nivel literario, alg\u00fans consid\u00e9rano pouco espa\u00f1ol e estranxeirizante. Outros, un tanto sobrevaluado. Ademais, foron p\u00fablicas as s\u00faas diferenzas e enfrontamentos, entre outros, con Jorge Herralde (editor de Anagrama, na que Javier Mar\u00edas publicou algunha das s\u00faas primeiras obras), El\u00edas e Gracia Querejeta, pola adaptaci\u00f3n cinematogr\u00e1fica de \"Todas las almas\", co suplemento de prensa \"El Semanal\", que se negou a publicar un dos seus artigos, ou coa Asociaci\u00f3n de V\u00edtimas do Terrorismo, a ra\u00edz da publicaci\u00f3n do artigo \"Un pa\u00eds demasiado an\u00f3malo\".\nObras.\nTraduci\u00f3ns.\nObras (exclu\u00eddos artigos) traducidas por Javier Mar\u00edas:\n\"Si yo amaneciera otra vez\" e \"Desde que te vi morir\" incl\u00faen traduci\u00f3ns de poemas de Faulkner e Nabokov, respectivamente, e ensaios de Javier Mar\u00edas."}
{"id": "55992", "revid": "415926", "url": "https://gl.wikipedia.org/wiki?curid=55992", "title": "Dolmens", "text": ""}
{"id": "55993", "revid": "112696", "url": "https://gl.wikipedia.org/wiki?curid=55993", "title": "Dulce Pontes", "text": "Dulce Pontes, nada en Montijo o 8 de abril de 1969, \u00e9 unha cantante de fado portuguesa.\nTraxectoria.\nDulce aprendeu de nena a tocar o piano na Academia de M\u00fasica de Santa Cecilia en Lisboa. \u00c1 idade de 19 anos ga\u00f1ou un concurso de canci\u00f3n na s\u00faa cidade natal e m\u00e1is tarde f\u00edxose actriz, aparecendo na televisi\u00f3n portuguesa e en obras teatrais.\nEn 1991 ga\u00f1ou o Festival RTP da Canci\u00f3n e foi a representante de Portugal no Festival de Eurovisi\u00f3n, onde cantou \"Lusitana Paix\u00e3o\". Acadou o oitavo lugar entre 22 pa\u00edses participantes, o que foi un dos mellores resultados do pa\u00eds luso no Eurofestival.\nEn 1992 Dulce gravou o seu primeiro \u00e1lbum, chamado \"Lusitana\", que conti\u00f1a principalmente canci\u00f3ns pop, que a\u00ednda estaban por debaixo das ambici\u00f3ns, capacidades e imaxinaxi\u00f3n art\u00edstica da int\u00e9rprete.\nXa daquela se sab\u00eda que Dulce era unha excelente fadista. As primeiras probas disto aparecer\u00edan un ano despois, en 1993, cando foi lanzado o seu segundo disco, chamado \"L\u00e1grimas\". Dulce abordou o fado dunha forma pouco ortodoxa. Mesturaba fado tradicional con ritmos e instrumentos modernos, procurando novas formas de expresi\u00f3n musical. Enriquec\u00eda os ritmos ib\u00e9ricos con sons e motivos inspirados pola tradici\u00f3n da m\u00fasica \u00e1rabe e balc\u00e1nica, principalmente b\u00falgara. A s\u00faa versi\u00f3n do cl\u00e1sico \"Povo Que Lavas No Rio\" era todo menos cl\u00e1sica. \"Mais L\u00e1grimas\" ti\u00f1a tam\u00e9n trazos moi tradicionais, fados cl\u00e1sicos gravados en vivo, en estudo e cantados en rigor con t\u00f3dalas esixencias do fado ortodoxo. Foron estes os temas (\"L\u00e1grima\" e \"Estranha Forma de Vida\") que lle outorgaron a denominaci\u00f3n da \"sucesora e herdeira de Am\u00e1lia Rodrigues\".\nPero o maior \u00eaxito de \"L\u00e1grimas\" foi outro cl\u00e1sico, \"A Can\u00e7\u00e3o do mar\" que, no Brasil, foi usado como tema de apertura dunha adaptaci\u00f3n do romance \"As Pupilas do Senhor Reitor\", de J\u00falio Dinis, en telenovela. Interpretado por Dulce, este tema converteuse nun dos maiores \u00eaxitos da canci\u00f3n portuguesa de sempre (paradoxalmente nesta versi\u00f3n da \"Can\u00e7\u00e3o do Mar\" perc\u00edbense ben as influencias \u00e1rabes), sendo probablemente a canci\u00f3n portuguesa m\u00e1is co\u00f1ecida f\u00f3ra de Portugal, interpretada ata hoxe noutros pa\u00edses por diversos artistas (recentemente por Sarah Brightman, que fixo da \"Can\u00e7\u00e3o do Mar\" o principal motivo musical do seu disco titulado \"Harem\"). \"A Can\u00e7\u00e3o do Mar\" interpretada por Dulce Pontes foi tam\u00e9n parte da banda sonora do filme americano \"As d\u00faas facianas dun crime\" (titulado en ingl\u00e9s \"Primal Fear\"), con Richard Gere e Edward Norton.\nEn 1995 Dulce lanzou o \u00e1lbum \"Brisa do Cora\u00e7\u00e3o\", que \u00e9 un traballo gravado en vivo durante un concerto que tivo lugar no Porto o 6 de maio de 1995. O disco seguinte, \"Caminhos\", foi lanzado en 1996 e conti\u00f1a temas cl\u00e1sicos como \"Fado Portugu\u00eas\", \"Gaivota\" e \"M\u00e3e Preta\". Os arranxos eran m\u00e1is harmoniosos e menos radicais. Este disco consolidou a posici\u00f3n da cantante como unha grande fadista, mais tam\u00e9n deu a entender que nunca \u00eda ser s\u00f3 unha fadista. Dulce estaba interesada en ser unha artista vers\u00e1til, heterox\u00e9nea, que traspasa as fronteiras dos x\u00e9neros musicais.\nO disco \"O Primeiro Canto\" foi lanzado en 1999. A cr\u00edtica considerouno o mellor, e tam\u00e9n o m\u00e1is ambicioso e dif\u00edcil na carreira de Dulce. Neste disco confirma que est\u00e1 seriamente interesada en ser unha artista da \"world music\". En \"O Primeiro Canto\" Dulce introduce elementos do jazz (o \u00e1lbum contou coa colaboraci\u00f3n de Mar\u00eda Jo\u00e3o) e opta pola sonoridade ac\u00fastica. D\u00e1 nova vida a antigas tradici\u00f3ns musicais da Pen\u00ednsula Ib\u00e9rica (canta non s\u00f3 en portugu\u00eas, tam\u00e9n en galego e mirand\u00e9s), redescobre melod\u00edas e instrumentos esquecidos.\nFoi lanzada unha edici\u00f3n especial deste disco con tres canci\u00f3ns adicionais: unha versi\u00f3n en espa\u00f1ol de \"P\u00e1tio dos Amores\", o c\u00e9lebre tango de Astor Piazzolla \"Balada para un Loco\" e unha canci\u00f3n composta por Dulce, \"A minha barquinha\".\nEn 2002 foi lanzado o disco \"Best of Dulce\", que marcou a sa\u00edda da editora Movieplay.\n2003 tr\u00f3uxolle unha grande novidade e reviravolta na s\u00faa vida art\u00edstica. Foi lanzado \"Focus\", que \u00e9 froito da colaboraci\u00f3n entre Dulce e Ennio Morricone. Ela cantou alg\u00fans dos cl\u00e1sicos do compositor, mais o disco cont\u00e9n tam\u00e9n composici\u00f3ns orixinais, compostas por Morricone especialmente para a voz de Dulce. O principal obxectivo deste disco foi consagrar unha grande voz. Gravado en Italia e destinado tanto \u00f3 p\u00fablico portugu\u00e9s como internacional, \"Focus\" cont\u00e9n temas cantados en portugu\u00eas, ingl\u00e9s, espa\u00f1ol e italiano.\nO disco \"O Cora\u00e7\u00e3o Tem Tr\u00eas Portas\" foi editado en 2006.\nColaboraci\u00f3ns e concertos.\n\u00d3 longo da s\u00faa carreira Dulce Pontes colaborou con varios artistas internacionais, como Ces\u00e1ria \u00c9vora, Caetano Veloso, Marisa Monte, Carlos N\u00fa\u00f1ez, a banda celta The Chieftains e o artista vasco Kepa Junkera. Ata cantou en grego, en dueto con Eleftheria Arvanitaki (o froito desta colaboraci\u00f3n enc\u00f3ntrase no disco de Eleftheria titulado \"Ekpompi\"). O dueto co artista angolano Waldemar Bastos constitu\u00edu un dos grandes momentos do \u00e1lbum \"O Primeiro Canto\" .\n\u00c1 marxe de Portugal, os pa\u00edses en que Dulce Pontes d\u00e1 m\u00e1is concertos son Espa\u00f1a e Grecia."}
{"id": "55995", "revid": "23204", "url": "https://gl.wikipedia.org/wiki?curid=55995", "title": "Tour de Francia 2007", "text": "O Tour de Francia 2007 foi a 94\u00aa edici\u00f3n da carreira ciclista m\u00e1is importante do mundo. O percorrido de 3550 quil\u00f3metros comezou o 7 de xullo na capital brit\u00e1nica, Londres, e rematou o 29 de xullo nos Campos Elisios de Par\u00eds.\nPercorrido.\nO percorrido do Tour de France foi anunciado o 26 de outubro de 2006. O Tour sa\u00edu por primeira vez na s\u00faa historia do Reino Unido, e f\u00edxoo para conmemorar o centenario da Entente cordiale, un acordo de paz e cooperaci\u00f3n asinado polos dous pa\u00edses en 1907. A solicitude de Londres f\u00edxose en 2004.\nA ronda gala tam\u00e9n tivo chegada e sa\u00edda en B\u00e9lxica (Gante e Waregem, respectivamente), e percorreu alg\u00fans quil\u00f3metros do norte da provincia de Huesca, en Espa\u00f1a, na 16\u00aa tirada.\nO percorrido, de 3.550 quil\u00f3metros, 20 tiradas e mais o pr\u00f3logo, e d\u00faas xornadas de descanso intercaladas, tivo tres chegadas en alto, once tiradas ch\u00e1s e seis de monta\u00f1a e tres contra o reloxo individuais.\nParticipantes.\n21 equipos tomaron a sa\u00edda con 9 corredores por equipo, \u00e9 dicir, houbo un total de 189 participantes.\nGalegos no Tour.\nO \u00faltimo corredor en tomar a sa\u00edda na tirada pr\u00f3logo foi \u00d3scar Pereiro, que luciu o n\u00famero 11. O habitual \u00e9 que o vencedor da \u00faltima edici\u00f3n sexa o que leve o n\u00famero 1, pero neste caso a organizaci\u00f3n do Tour, dirixido por Christian Prudhomme, entendeu que a\u00ednda non se resolvera correctamente a edici\u00f3n pasada, e a\u00ednda estaba en litixio se o vencedor era o descualificado Floyd Landis ou o galego.\nAdemais, Pereiro tampouco foi o l\u00edder do seu equipo, o Caisse d'Epargne, co que tivo que facer labores de apoio ao seu l\u00edder, o espa\u00f1ol Alejandro Valverde. Finalmente rematou na d\u00e9cima posici\u00f3n, co que conseguiu estar entre os dez primeiros nas tres \u00faltimas edici\u00f3ns do Tour.\nNon houbo m\u00e1is galegos neste Tour.\nEtapas.\nO d\u00eda 24 de xullo, e como consecuencia dun positivo de dopaxe detectado a Alexander Vinocurov, o seu equipo, o Astan\u00e1, foi convidado a abandonar o Tour de Francia. A direcci\u00f3n do equipo aceptouno. O positivo produciuse por unha transfusi\u00f3n de sangue hom\u00f3loga, realizada o d\u00eda en que Vinocurov venc\u00eda na tirada contra o reloxo de Albi, se ben o ciclista nega os feitos. Ao d\u00eda seguinte, un positivo por testosterona do ciclista italiano Cristian Moreni fai que o Cofidis abandone tam\u00e9n o Tour.\nEn 2012 tam\u00e9n foi sancionado Levi Leipheimer por ter participado no sistema de dopaxe relacionado con Lance Armstrong ata 2006, s\u00e9ndolle retirados tam\u00e9n os resultados que colleitou neste Tour 2007."}
{"id": "56006", "revid": "1308", "url": "https://gl.wikipedia.org/wiki?curid=56006", "title": "Capsicum", "text": ""}
{"id": "56007", "revid": "1093", "url": "https://gl.wikipedia.org/wiki?curid=56007", "title": "Maeloc", "text": ""}
{"id": "56011", "revid": "23204", "url": "https://gl.wikipedia.org/wiki?curid=56011", "title": "Selecci\u00f3n de f\u00fatbol de Andaluc\u00eda", "text": "A Selecci\u00f3n de f\u00fatbol de Andaluc\u00eda \u00e9 unha selecci\u00f3n de f\u00fatbol que representa \u00e1 comunidade aut\u00f3noma de Andaluc\u00eda, Espa\u00f1a, baixo a organizaci\u00f3n da Federaci\u00f3n Andaluza de F\u00fatbol, sendo integrada por xogadores de devandita comunidade. A Federaci\u00f3n andaluza non \u00e9 membro nin da FIFA nin da UEFA, polo que a selecci\u00f3n non est\u00e1 reco\u00f1ecida e non pode disputar partidos nin competici\u00f3ns oficiais.\nCon todo disputou varios partidos amigables aos longo da s\u00faa historia, aumentando a cantidade destes na d\u00e9cada de 1990 e de 2000. O primeiro encontro internacional da selecci\u00f3n andaluza foi contra Paraguai na cidade de Sevilla en 1965.\nHistoria.\nOs inicios.\nA selecci\u00f3n andaluza de f\u00fatbol naceu no ano 1922, disputando catro partidos oficiais entre 1922 e 1924 no Campionato Interrexional, nova denominaci\u00f3n da Copa do Pr\u00edncipe de Asturias, competici\u00f3n oficial organizada pola Federaci\u00f3n Espa\u00f1ola que enfrontaba entre si \u00e1s selecci\u00f3ns das distintas federaci\u00f3ns rexionais. Alcanzou as semifinais do torneo nas d\u00faas tempadas nas que participou, 1922/23 e 1923/24.\nOficialmente co\u00f1ec\u00edaselle como Selecci\u00f3n Sur, posto que a Federaci\u00f3n Andaluza de F\u00fatbol denominouse Federaci\u00f3n Rexional Sur de Clubs de Foot-ball desde a s\u00faa fundaci\u00f3n o 15 de maio de 1915 ata 1950, a\u00ednda que o seu \u00e1mbito territorial coincid\u00eda co das oito provincias andaluzas.\nPosteriormente disputou varios partidos amigables e en 1929, con motivo da Exposici\u00f3n Iberoamericana de Sevilla, a selecci\u00f3n andaluza de f\u00fatbol xogou un encontro contra o Club Atl\u00e9tico Boca Juniors no estadio de Heli\u00f3polis, hoxe co\u00f1ecido como Estadio Benito Villamar\u00edn.\nPartidos conmemorativos.\nA selecci\u00f3n andaluza de f\u00fatbol non volver\u00eda disputar un partido ata o ano 1965. Aquel ano disputou un torneo celebrado para conmemorar os cincuenta anos de existencia da Federaci\u00f3n castel\u00e1 de f\u00fatbol. A selecci\u00f3n dirixida por Juan Arza imp\u00faxose na semifinal \u00e1 selecci\u00f3n de f\u00fatbol de Biscaia e perdeu na final fronte \u00e1 selecci\u00f3n castel\u00e1. Ese mesmo ano disputou un partido fronte \u00e1 selecci\u00f3n de f\u00fatbol de Paraguai, encontro celebrado no Ram\u00f3n S\u00e1nchez Pizju\u00e1n de Sevilla, con motivo da celebraci\u00f3n das Vodas de Ouro da Federaci\u00f3n Andaluza de F\u00fatbol.\nA selecci\u00f3n andaluza de f\u00fatbol non volver\u00eda disputar ning\u00fan encontro ata maio de 1990. Aquel ano disputou dous encontros, o primeiro o d\u00eda oito en Sevilla contra a selecci\u00f3n de f\u00fatbol do Uruguai, e o segundo deles o d\u00eda 31 contra a selecci\u00f3n de f\u00fatbol de Iugoslavia no Estadio Ram\u00f3n de Carranza de C\u00e1diz; ambos os partidos para conmemorar os 75 anos da Federaci\u00f3n andaluza de f\u00fatbol.\nD\u00e9cadas de 1990 e 2000.\nOito anos despois a selecci\u00f3n Andaluza volveu disputar un encontro, nesta ocasi\u00f3n con car\u00e1cter ben\u00e9fico en solidariedade coas v\u00edtimas do Furac\u00e1n Mitch. O 22 de decembro de 1998 xogou contra un combinado internacional da Liga, sendo dirixido o conxunto andaluz polos adestradores Joaqu\u00edn Caparr\u00f3s e Jos\u00e9 Enrique D\u00edaz.\nDesde finais da d\u00e9cada de 1990 a selecci\u00f3n andaluza disputou encontros cunha maior regularidade, disputando a maior\u00eda dos seus encontros durante o per\u00edodo de Nadal, no que a Liga espa\u00f1ola detense por vacaci\u00f3ns. As\u00ed o 28 de decembro de 1999 a selecci\u00f3n andaluza xogou no Estadio Nuevo Los C\u00e1rmenes de Granada contra a selecci\u00f3n de f\u00fatbol de Estonia.\nO 22 de decembro de 2000, a selecci\u00f3n andaluza disputou no Estadio Nuevo Arc\u00e1ngel de C\u00f3rdoba un encontro amigable contra a selecci\u00f3n de f\u00fatbol de Marrocos. O encontro estivo ao bordo da suspensi\u00f3n, debido a que a delegaci\u00f3n marroqu\u00ed negouse a seguir xogando ata que non retirasen pancartas posta por afeccionados andaluces en apoio \u00e1 loita do Fronte Polisario.\nO 27 de decembro de 2001, Andaluc\u00eda xogou no Estadio de la Cartuja de Sevilla contra a selecci\u00f3n de f\u00fatbol de Tunisia, e o 27 de decembro de 2002, enfrontouse \u00e1 selecci\u00f3n de f\u00fatbol de Chile no Estadio La Rosaleda de M\u00e1laga. O encontro supuxo a retirada da selecci\u00f3n de Andaluc\u00eda de Fernando Hierro, xogador ao que se rendeu homenaxe, as\u00ed como ao colexiado Antonio Jes\u00fas L\u00f3pez Nieto.\nO 27 de decembro de 2003, Andaluc\u00eda enfrontouse \u00e1 selecci\u00f3n de f\u00fatbol de Letonia, nun encontro celebrado no Estadio Nuevo Colombino de Huelva. O 29 de decembro de 2004 Andaluc\u00eda xogou no S\u00e1nchez Pizju\u00e1n de Sevilla contra a selecci\u00f3n de f\u00fatbol de Malta.\nO 1 de xu\u00f1o de 2005 xogou contra o Sevilla FC con motivo do centenario do club sevillano. Ese mesmo ano volveu disputar outro encontro o 28 de decembro fronte \u00e1 selecci\u00f3n de f\u00fatbol da China no Estadio Ram\u00f3n de Carranza de C\u00e1diz. O 27 de decembro de 2006, a selecci\u00f3n andaluza de f\u00fatbol enfrontouse a un combinado palestino-israel\u00ed chamado \"Peace Team\" (\"Equipo da paz\" en ingl\u00e9s) no Estadio de la Cartuja de Sevilla.\nO 27 de decembro de 2007, a selecci\u00f3n andaluza disputou no Estadio Municipal de Chap\u00edn de Xerez da Fronteira un partido contra a selecci\u00f3n de f\u00fatbol de Zambia.\nPara decembro de 2008 estaba programado disputar un amigable contra a selecci\u00f3n de f\u00fatbol de Kenya no Nuevo Estadio de la Victoria de Xa\u00e9n, pero un problema cos visados impediu que o combinado africano puidese desprazarse a Andaluc\u00eda.\nO partido de 2009 que Andaluc\u00eda \u00eda disputar contra Estonia ou Angola tam\u00e9n foi suspendido porque, segundo a FAF, non hab\u00eda posibilidade de atopar un operador de televisi\u00f3n para a retransmisi\u00f3n do encontro."}
{"id": "56012", "revid": "23204", "url": "https://gl.wikipedia.org/wiki?curid=56012", "title": "Carmen Rey", "text": "Carmen Rey \u00e9 unha cantante de jazz e mestra de m\u00fasica galega.\nTraxectoria.\nNa actualidade ten unha banda propia coa que interpreta temas de jazz, soul, R&amp;B ou funk. Antes formou parte da banda de Xos\u00e9 Manuel Budi\u00f1o e colaborou con Nani Garc\u00eda. Ademais, actualmente ten diversos proxectos vocais en activo coma o coro Sisters in the House, o seu cuarteto Ejazz e o tr\u00edo Gospel 3.\nLigaz\u00f3ns externas.\nP\u00e1xina oficial: http://www.carmenrey.es/"}
{"id": "56014", "revid": "1093", "url": "https://gl.wikipedia.org/wiki?curid=56014", "title": "Carmen rey", "text": ""}
{"id": "56015", "revid": "5863", "url": "https://gl.wikipedia.org/wiki?curid=56015", "title": "Nova Dramaturxia Galega", "text": "O concepto de Nova Dramaturxia Galega \u00e9 un concepto complexo, posto que a s\u00faa adscrici\u00f3n temporal var\u00eda segundo o autor ao que esteamos a seguir e a \u00e9poca en que dito autor desenvolveu o seu traballo. \nA nomenclatura Nova Dramaturxia aparece por primeira vez en 1979, no libro \"O Teatro Galego\", de Manuel Lourenzo e Francisco Pillado Mayor. Para estes dous estudosos, a etapa da Nova Dramaturxia estaba comprendida entre 1882 (ano da estrea d\"'A fonte do xuramento\", de Francisco Mar\u00eda de la Iglesia) e 1903 (data da aparici\u00f3n da Escola Rexional de Declamaci\u00f3n). O motivo disto radica en que, a partir de 1882, xorde por primeira vez a necesidade de crear un teatro galego diferente do teatro popular dominante ata aquela data.\nPor\u00e9n, en 1996 (e sobre todo a partir de 1998), Manuel Vieites revisar\u00e1 este termo, d\u00e1ndolle unha significaci\u00f3n diferente e situ\u00e1ndoo nun espazo de tempo distinto. As\u00ed, na opini\u00f3n de Vieites, a etapa da Nova Dramaturxia estar\u00eda comprendida entre 1969 e 1999. O seu comezo en 1969 responde \u00e1 aparici\u00f3n da Agrupaci\u00f3n Cultural Abrente, arredor da cal xurdir\u00e1n as famosas Mostras de Teatro Abrente de Ribadavia (1973-1980). O seu final, coincide coa chegada do novo milenio. Segundo este autor, a Nova Dramaturxia pres\u00e9ntase como un axente renovador do teatro galego, con presupostos non moi distantes da Nova Narrativa Galega ou do movemento renovador da poes\u00eda galega producido a comezos e mediados da d\u00e9cada de 1970, a trav\u00e9s de grupo como Loia, Grupo Rompente, Cravo Fondo...\nSeguindo con Manuel Vieites, na opini\u00f3n deste autor a Nova Dramaturxia poder\u00eda dividirse en tres fases, as cales esquematizamos seguir:\n1) O grupo de Ribadavia (1969-1977): fase de formaci\u00f3n.\n2) A promoci\u00f3n dos oitenta (1977-1985): fase de desenvolvemento.\n3) A promoci\u00f3n dos noventa (1985-1999): fase de consolidaci\u00f3n.\nA primeira das etapas, xa que logo, \u00e9 a do \u201cgrupo de Ribadavia\u201d, colectivo de autores que este autor compara coa xeraci\u00f3n \u201csimbolista\u201d do teatro espa\u00f1ol, posto que ambas as d\u00faas utilizar\u00e1n a escena como un medio de loita contra o franquismo.\nVe o seu comezo esta \u201cfase de formaci\u00f3n\u201d da Nova Dramaturxia en 1969, concretamente o d\u00eda 8 de novembro dese ano, cando nace a Agrupaci\u00f3n Cultural Abrente de Ribadavia. Lembremos que neste per\u00edodo estamos de cheo somerxidos no momento do teatro independente en Galicia, o cal non exime que existisen tendencias contrarias a este. \"De facto\", na segunda edici\u00f3n do Concurso Abrente de Obras Teatrais en Galego (1974) (o premio das Mostras Abrente) xurdiu a m\u00e1is que vella pol\u00e9mica que confrontaba a li\u00f1a do teatro costumista coa dun teatro innovador e independente. Evidentemente, a segunda delas foi a que mellor sorte gozou.\nSer\u00edan dramaturgos destacados deste per\u00edodo: Manuel Lourenzo, Euloxio R. Ruibal, Roberto Vidal Bola\u00f1o, Xos\u00e9 Agrelo Hermo, Xos\u00e9 Manuel Carballo Ferreiro, Xos\u00e9 V\u00e1zquez Pintor, Teodoro Pi\u00f1eiro e Mill\u00e1n Picouto.\nS\u00e9guelle a este grupo de Ribadavia a promoci\u00f3n dos oitenta, cuxa etapa abarca desde 1977 ata 1985. Esta comeza coa obtenci\u00f3n de Camilo Valdeorras do Premio Abrente de Teatro na s\u00faa quinta edici\u00f3n, coa peza \"Progreso e Andr\u00f3mena do Antroido\", publicada en 1978 por Edici\u00f3ns do Rueiro. Ser\u00e1n non obstante, segundo Vieites, Camilo Valdeorras e Manuel Guede, xunto con autores como Constantino R\u00e1bade Casti\u00f1eira, Pazos Varela ou Alberto Avenda\u00f1o, os escritores dram\u00e1ticos que funcionen de ponte entre Abrente e as \u00faltimas promoci\u00f3ns.\nA promoci\u00f3n dos oitenta, segundo Vieites, est\u00e1 integrada por: Xes\u00fas Pis\u00f3n, Camilo Valdeorras, Manuel Guede, Pazos Varela, Constantino R\u00e1bade Casti\u00f1eira, Xos\u00e9 Mar\u00eda \u00c1lvarez C\u00e1ccamo, Andr\u00e9s \u00c1lvarez Vila, Xos\u00e9 Cid Cabido, Alberto Avenda\u00f1o, Ant\u00f3n Reixa, Anxo Rey Ballesteros, Jo\u00e3o Guisam Seixas, Xos\u00e9 Lu\u00eds Mart\u00ednez Pereiro, Miguel Anxo Fern\u00e1n-Vello, Lu\u00edsa Villalta, Paulino Pereiro, Ant\u00f3n Rey Castro, Joel Rodr\u00edguez G\u00f3mez, Ram\u00f3n Blanco Rey, Suso de Toro e Ant\u00f3n Cortizas.\nVe o seu final a etapa desta promoci\u00f3n dos oitenta en 1985, cando, como sinala Manuel Vieites, A. Souto ga\u00f1a unha menci\u00f3n no IV Concurso de Teatro Breve da Escola Dram\u00e1tica Galega (EDG). Vai ser este o acontecemento que supor\u00e1 o comezo da actividade da promoci\u00f3n dos noventa, formada polos autores dram\u00e1ticos que se dan a co\u00f1ecer entre 1985 e 1999, entre os que figuran: C\u00e1ndido Paz\u00f3, Quico Cadaval, Miguel Anxo Murado, Roberto Salgueiro, Xos\u00e9 Send\u00f3n, Manuel N\u00fa\u00f1ez Singala, Xavier Picallo, Gustavo Pernas, Camilo Pardo, Lino Braxe, Imma Ant\u00f3nio Souto, Ra\u00fal Dans, Xavier Lama, Miguel Sande, Ana Vall\u00e9s, Hern\u00e1n Naval, Marcos Orsi, Francisco Souto, Antonio Blanco e Mar\u00eda Cajigal."}
{"id": "56016", "revid": "98629", "url": "https://gl.wikipedia.org/wiki?curid=56016", "title": "Fabian Cancellara", "text": "Fabian Cancellara, nado o 18 de marzo de 1981 en Berna, \u00e9 un ciclista su\u00edzo de orixe italiana. F\u00edxose profesional con 19 anos de idade, salientando axi\u00f1a como corredor de contra o reloxo. Co paso dos anos foise convertendo no m\u00e1ximo especialista mundial na loita contra o cron\u00f3metro.\nPalmar\u00e9s.\nO extenso palmar\u00e9s de \u00e9xitos na carreira de Fabian Cancellara comezou pouco tempo despois de facerse profesional, a\u00ednda con 19 anos, acadando a medalla de prata na proba contra o reloxo dos mundiais de ciclismo sub-23 do ano 2000 celebrados na localidade francesa de Plouay. Os \u00e9xitos m\u00e1is salientables da s\u00faa carreira son os seguintes:\nPremios.\nFabian Cancellara foi honrado en 2010 co premio V\u00e9lo d'or, que reco\u00f1ece \u00f3 mellor ciclista do mundo. Nos anos 2007 e 2008 quedou na segunda posici\u00f3n, e en 2006 e 2009 na terceira."}
{"id": "56025", "revid": "98629", "url": "https://gl.wikipedia.org/wiki?curid=56025", "title": "Konstantin Paustovski", "text": "Konstantin Paustovski, nado o 31 de maio de 1892 en Moscova e finado o 14 de xullo de 1968, foi un escritor sovi\u00e9tico. \nTraxectoria.\nNaceu en Moscova, fillo dun ferroviario que descend\u00eda dunha li\u00f1axe de cosacos e da filla dun intelectual polon\u00e9s, pero medrou en Ucra\u00edna, estudou en K\u00ediv e en 1912 matriculouse na universidade, primeiro realizando estudos de historia natural e despois de dous anos de dereito, pola primeira guerra mundial interrompeu os seus estudos, traballou como param\u00e9dico nun tren hospital e tras a morte de dous irm\u00e1ns volveu a Moscova con s\u00faa nai e despois traballou en f\u00e1bricas metal\u00farxicas de Dnipropetrovsk e Donestk. En 1916 trasladouse a Tanganrog e al\u00ed comezou a escribir a que ser\u00eda a s\u00faa primeira novela, Romantiki que non publicou ata 1935, Paustovski comezara a escribir mentres estudaba no instituto e en 1911 unha revista de K\u00ediv public\u00e1ralle o seu primeiro relato. Con todo, o primeiro libro publicado foi o conxunto de relatos \"Morskiye Nabrosk\" en 1925. \"Kara-Bogaz\" (1932) constitu\u00edu un \u00e9xito e permitiulle dedicarse por enteiro \u00e1 literatura. Durante a segunda guerra mundial foi correspondente de guerra."}
{"id": "56026", "revid": "17467", "url": "https://gl.wikipedia.org/wiki?curid=56026", "title": "Yuri Nagibin", "text": ""}
{"id": "56028", "revid": "47401", "url": "https://gl.wikipedia.org/wiki?curid=56028", "title": "Clara Sereni", "text": "Clara Sereni, nada en Roma en 1946, \u00e9 unha escritora e tradutora italiana.\nTraxectoria.\nViviu na s\u00faa cidade natal ata que en 1991 decide trasladar a s\u00faa residencia a Perugia, onde desenvolveu tam\u00e9n unha carreira pol\u00edtica como vicealcaldesa (1995-1997). En 1998, en gran parte debido \u00e1 enfermidade mental de seu fillo, promoveu a Fondazione Citt\u00e0 del sole \u2013 Onlus que loita a favor dos enfermos ps\u00edquicos e mentais graves.\nTraduciu obras de Balzac, Stendhal e Madame de La Fayette."}
{"id": "56029", "revid": "98629", "url": "https://gl.wikipedia.org/wiki?curid=56029", "title": "Harry Potter e o misterio do pr\u00edncipe", "text": "Harry Potter e o misterio do pr\u00edncipe \u00e9 a sexta novela da saga \"Harry Potter\" escrita por J. K. Rowling e que ten como protagonista a Harry Potter, un mozo meigo. O libro c\u00e9ntrase no sexto ano de Harry na Escola Hogwarts de Maxia e Feiticer\u00eda, explora o pasado de Lord Voldemort e mostra a preparaci\u00f3n de Harry para a batalla final.\nO libro sa\u00edu \u00e1 venda o 16 de xullo de 2005 publicado por Bloomsbury no Reino Unido e no mes de novembro de 2008 en Galicia pola Editorial Galaxia coa traduci\u00f3n de Carlos Acevedo. O libro vendeu nove mill\u00f3ns de copias nas primeiras 24 horas despois da s\u00faa publicaci\u00f3n, unha marca que ser\u00eda batida pola s\u00faa secuela dous anos despois. A versi\u00f3n cinematogr\u00e1fica do libro estreouse en 2009.\nSinopse.\nIntroduci\u00f3n.\nDurante as cinco novelas anteriores, o personaxe principal, Harry Potter, fixo fronte \u00e1s dificultades de medrar co reto engadido de ser un meigo famoso. Cando Harry era un beb\u00e9, Voldemort, o meigo escuro m\u00e1is poderoso da historia, matara os pais de Harry pero desapareceu misteriosamente despois de intentar asasinar o cativo. Isto foi o que fixo a Harry ga\u00f1ar a s\u00faa fama. O neno p\u00faxose ao coidado dos seus t\u00edos muggles, Vernon e Petunia.\nHarry entra no mundo m\u00e1xico con once anos, e ingresa na Escola Hogwarts de Maxia e Feiticer\u00eda. Fai amizade con Ron Weasley e Hermione Granger e ten unha confrontaci\u00f3n con Lord Voldemort, que intenta recuperar o seu poder. Coa volta ao colexio despois das vacaci\u00f3ns de ver\u00e1n, alg\u00fans estudantes de Hogwarts sofren ataques despois de que a lendaria C\u00e1mara dos Segredos sexa aberta. Harry pon fin aos ataques matando ao basilisco agochado nesta gorida e frustrando outro intento de Lord Voldemort de ga\u00f1ar os seus poderes completos. Ao outro ano, Harry oe que \u00e9 o obxectivo de Sirius Black, un asasino que escapou do c\u00e1rcere de Azkaban. Malia as rigorosas medidas de seguridade presentes en Hogwarts, Black consegue dar con Harry ao final do ano, e Harry descobre que Black fora incriminado e era seu padri\u00f1o. No cuarto ano, Harry participa nunha competici\u00f3n m\u00e1xica chamada Torneo Tres Meigos. \u00c1 fin do Torneo, Harry \u00e9 testemu\u00f1a do regreso ao poder de Lord Voldemort. O seguinte ano Hogwarts est\u00e1 baixo o mando do Ministerio de Maxia e Harry co\u00f1ece da existencia dunha profec\u00eda na que el e Voldemort est\u00e1n involucrados; a profec\u00eda di que un dos dous deber\u00e1 matar \u00f3 outro. Entrementres, o mundo m\u00e1xico vive momentos de tebras tras o regreso do Se\u00f1or Escuro.\nResumo.\n\u00c1 chegada ao castelo, an\u00fanciase que Severus Snape ser\u00eda o novo profesor de Defensa contra a Maxia Negra, mentres que Horace Slughorn ser\u00eda o substituto de Snape como profesor de Ap\u00f3cemas. Harry descobre que o anterior propietario do seu libro de texto de Ap\u00f3cemas, o \"Pr\u00edncipe Mestizo\", fixera apuntamentos nas marxes do libro. O mozo segue as instruci\u00f3ns manuscritas que lle permiten destacar sobre os demais e ser un dos favoritos de Slughorn. O profesor est\u00e1 intrigado polo rumor de que Harry \u00e9 o elixido para derrotar a Lord Voldemort.\nHarry reco\u00f1ece a s\u00faa atracci\u00f3n por Ginny Weasley, pero teme que a s\u00faa relaci\u00f3n poida estragar a s\u00faa amizade con Ron, que se mostra moi sobreprotector coa s\u00faa irm\u00e1. Entrementres, Ron comeza a sa\u00edr con Lavender Brown, provocando un afastamento entre el e Hermione, que agocha sentimentos cara el. A rifa soamente cesa cando Ron case morre por beber un hidromel envelenado dirixido ao director de Hogwarts, Albus Dumbledore. Harry sospeita que Draco Malfoy se converteu nun Devorador da Morte e cre que est\u00e1 detr\u00e1s dos ataques errados contra a vida de Dumbledore. Non obstante, ningu\u00e9n cre que sexa as\u00ed.\nHarry e Dumbledore celebran reuni\u00f3ns privadas ao longo de todo o ano. Nelas, o director emprega o pensadoiro para mostrarlle a Harry recordos do pasado de Voldemort. Un dos recordos, que Harry obt\u00e9n de Slughorn, confirma as sospeitas de Dumbledore sobre que Voldemort dividira a s\u00faa alma en sete fragmentos co fin de acadar case a inmortalidade. Seis destes fragmentos est\u00e1n contidos en obxectos m\u00e1xicos chamados Horcrux, que c\u00f3mpre destru\u00edr antes de poderen matar a Voldemort. Dous Horcrux xa foran destru\u00eddos: o diario de Tom Riddle, ao que Harry lle espetara o cairo do basilisco no segundo ano, e o anel de Marvolo Gaunt, que Dumbledore destru\u00edra durante o ver\u00e1n. Dumbledore sospeita que os Horcrux que quedan son a serpe que Voldemort ten por mascota, Nagini, e obxectos que pertenc\u00edan aos fundadores de Hogwarts: o medall\u00f3n de Salazar Slytherin, a copa de Helga Hufflepuff e un obxecto non identificado de Rowena Ravenclaw.\nDespois de que Snape vexa a Harry realizar un esconxuro do libro de Pr\u00edncipe Mestizo intenta confiscarlle o libro; Harry ag\u00f3chao na Sala do Necesitado. Cando Gryffindor ga\u00f1a o campionato de quidditch, Harry bica espontaneamente a Ginny e Ron ten que aceptar que saian xuntos.\nDumbledore localiza un Horcrux e pide axuda a Harry para destru\u00edlo. Viaxan ata unha cova e obte\u00f1en o que cren que \u00e9 o medall\u00f3n de Salazar, pero Dumbledore queda debilitado por beber unha ap\u00f3cema m\u00e1xica que protex\u00eda o Horcrux. Volven a Hogwarts e ollan no ceo a Marca Escura sobre a Torre de Astronom\u00eda. Nesta torre, Draco enfr\u00f3ntase a Dumbledore; admite que estaba detr\u00e1s dos ataques contra Dumbledore, segundo Voldemort lle ordenara. Mentres Draco non se decide a matar ao director, aparece de s\u00fapero Snape e lanza o maleficio \"Avada Kedravra\" contra Dumbledore. Enfurecido, Harry persegue a Snape, que det\u00e9n todos os ataques do mozo. Snape revela que el \u00e9 o Pr\u00edncipe Mestizo pouco antes de desaparecer.\nHarry recupera o medall\u00f3n do corpo de Dumbledore, s\u00f3 para descubir que \u00e9 falso e que o deixara algu\u00e9n coas iniciais R. A. B.; algu\u00e9n que roubara o aut\u00e9ntico Horcrux e deixara unha nota declarando a s\u00faa oposici\u00f3n a Voldemort. O ano escolar finaliza co funeral de Dumbledore; el e mais a s\u00faa vari\u00f1a son enterrados nunha tumba xunto ao lago nos xard\u00edns de Hogwarts. Tras o funeral, Harry rompe con Ginny, temendo que se convertese en obxectivo de Voldemort se contin\u00faan sa\u00edndo xuntos. Harry, Ron e Hermione deciden non regresar \u00e1 escola ao outro ano, para as\u00ed procurar e destru\u00edr os Horcrux restantes.\nFilme.\nA versi\u00f3n cinematogr\u00e1fica estaba prevista para o 21 de novembro de 2008, pero finalmente a s\u00faa estrea moveuse ata o 15 de xullo de 2009. O gui\u00f3n foi obra de Steve Kloves e David Yates dirixiu a pel\u00edcula. \u00c9 a \u00fanica peza da serie que conseguiu un nomeamento aos Premios Oscar na categor\u00eda de \"mellor fotograf\u00eda\"."}
{"id": "56032", "revid": "421226", "url": "https://gl.wikipedia.org/wiki?curid=56032", "title": "Cesullas", "text": ""}
{"id": "56039", "revid": "22570", "url": "https://gl.wikipedia.org/wiki?curid=56039", "title": "Custas procesuais", "text": "As custas procesuais en Dereito procesual, son aqueles gastos que poden ser repercutidas \u00e1 parte vencida en xu\u00edzo, cando a sentenza (ou auto) xudicial cont\u00e9n pronunciamento ao respecto.\nDentro das mesmas incl\u00faense os gastos inherentes ao proceso: notificaci\u00f3ns, taxas, os gastos de asistencia letrada (custo do avogado) e representaci\u00f3n (procurador), as\u00ed como os dos peritos que tiveran actuado e demais custos do proceso.\nNalg\u00fans ordenamentos, os honorarios dos avogados e demais persoas que intervi\u00f1eron no xu\u00edzo (por exemplo, procuradores e peritos), denom\u00ednanse \"custas persoais\", en oposici\u00f3n aos gastos causados na tramitaci\u00f3n do proceso, chamadas \"custas procesuais\". A\u00ednda que ambos os conceptos engl\u00f3banse baixo o termo xeral de \"custas\".\nCondena en custas.\nNos escritos de demanda e nas contestaci\u00f3ns \u00e1 demanda, \u00e9 habitual que se solicite ao xu\u00edz que se condene \u00e1 contraparte a pagar as custas do xu\u00edzo.\nA \"condena en custas\" normalmente se imp\u00f3n:\nNestes casos, se o demandante e o demandado non se po\u00f1en de acordo con respecto \u00e1 cont\u00eda das custas, ten lugar un procedemento de taxaci\u00f3n de custas, que se desenvolve no mesmo xulgado ou tribunal que ditou a sentenza, e que remata por auto fixando a cont\u00eda."}
{"id": "56040", "revid": "15490", "url": "https://gl.wikipedia.org/wiki?curid=56040", "title": "Dereito procesual", "text": "O Dereito Procesual \u00e9 a rama do Dereito que ten por obxecto regular a organizaci\u00f3n e atribuci\u00f3ns dos tribunais de xustiza e a actuaci\u00f3n das distintas persoas que interve\u00f1en nos procesos xudiciais, as\u00ed como as formas polas que se desenvolven os procedementos.\nConceptos b\u00e1sicos.\nO Dereito Procesual estrut\u00farase ao redor de tres conceptos b\u00e1sicos: a xurisdici\u00f3n, a acci\u00f3n e o proceso.\nCaracter\u00edsticas.\nO Dereito procesual consid\u00e9rase unha rama de Dereito P\u00fablico, formal, instrumental e aut\u00f3noma.\nRamas do Dereito Procesual.\nExisten varias ramas distintas do Dereito Procesual. Con todo, existen d\u00faas divisi\u00f3ns de transcendencia:\nDereito procesual org\u00e1nico.\nRef\u00edrese aos \u00f3rganos que comp\u00f3n a administraci\u00f3n de xustiza, a s\u00faa relaci\u00f3n entre si e cos \u00f3rganos de goberno.\nDereito procesual funcional.\nRef\u00edrese \u00e1 forma en como funcionan as partes e os \u00f3rganos que imparten de xustiza, os procedementos e os recursos ou acci\u00f3ns establecidas para iso. Isto \u00e9, a conduta que deben observar tanto as partes como o \u00f3rgano na tramitaci\u00f3n dos asuntos sometidos ao co\u00f1ecemento e decisi\u00f3n destes.\nAs normas do Dereito Procesual funcional en canto \u00e1 s\u00faa natureza son de orde p\u00fablica. Excepcionalmente son normas de \u00edndole privado o que acontece con certos dereitos que as partes poden exercer:"}
{"id": "56043", "revid": "23204", "url": "https://gl.wikipedia.org/wiki?curid=56043", "title": "Mamoru Oshii", "text": ", nado o 8 de agosto 1951 en Toquio) \u00e9 un realizador, produtor, mangaka e escritor xapon\u00e9s. Vive actualmente en Atami, na prefectura de Shizuoka.\nFilmograf\u00eda.\nFilmes con actores f\u00edsicos.\n\"Assault Girl 2\""}
{"id": "56044", "revid": "2258", "url": "https://gl.wikipedia.org/wiki?curid=56044", "title": "Mamoru O\u0161\u00ed", "text": ""}
{"id": "56045", "revid": "1556", "url": "https://gl.wikipedia.org/wiki?curid=56045", "title": "Igrexa de San Xes de Francelos", "text": ""}
{"id": "56046", "revid": "1556", "url": "https://gl.wikipedia.org/wiki?curid=56046", "title": "Mosteiro de San Xes de Francelos", "text": ""}
{"id": "56049", "revid": "25871", "url": "https://gl.wikipedia.org/wiki?curid=56049", "title": "Hao Ran", "text": "Hao Ran (\u6d69\u7136, amplo), alcume literario de Liang Jinkuang (\u6881\u91d1\u5e7f), escritor chin\u00e9s nado en 1932 e finado o 20 de febreiro de 2008. \nTraxectoria.\nNaceu nunha familia humilde nunha aldea de Tangshan, quedou orfo de pai aos dous anos e a s\u00faa nai morreu cando el ti\u00f1a doce anos. En 1946 entrou no Partido Comunista, comezou a escribir, material de propaganda, en 1949 e en 1950 publicou o seu primeiro relato nunha revista literaria de Hebei. En 1958 publicou o seu primeiro libro, un conxunto de relatos. Traballou en \"Bandeira Vermella\", a revista te\u00f3rica do PCCh e en 1962 publicou a s\u00faa primeira novela, \"\u8273\u9633\u5929\" (O Sol), seguidas por d\u00faas partes m\u00e1is en 1965. Foi un dos poucos intelectuais que non foi perseguido durante a Revoluci\u00f3n Cultural."}
{"id": "56051", "revid": "1293", "url": "https://gl.wikipedia.org/wiki?curid=56051", "title": "Romanov", "text": ""}
{"id": "56055", "revid": "98629", "url": "https://gl.wikipedia.org/wiki?curid=56055", "title": "Dinast\u00eda Romanov", "text": "A Dinast\u00eda Romanov (\"\u0420\u043e\u043ca\u043d\u043e\u0432\" en ruso), foi unha familia de orixe lituano, establecida en Moscova dende o s\u00e9culo XIV, e que accedeu ao trono en 1613 coa entronizaci\u00f3n de Miguel I, fillo do patriarca Filareto. A dinast\u00eda Romanov rexeu o pa\u00eds at\u00e9 a Revoluci\u00f3n de 1917, na que os bolxeviques depuxeron a Nicolao II de Rusia, derradeiro tsar de Rusia.\nOrixe.\nO Patriarca Filareto, nado como \"Fi\u00f3dor Nikitich Rom\u00e1nov\", era fillo de Nikita Rom\u00e1novich Zajar\u00edn-Y\u00fariev, irm\u00e1n de Anastasia Romanovna Zakharina-Iurieva, (dona e favorita de Iv\u00e1n IV \"o terrible\") e eran fillos de Rom\u00e1n Zajar\u00edn-Y\u00fariev (do cal procede o nome Romanov), fillo de Yuri Zajarievich Koshkin, fillo de Zajary Iv\u00e1novich Koshkin, fillo de Iv\u00e1n Fi\u00f3dorovich Kobyla, de orixe lituano, que estaba ao servizo de Sime\u00f3n I de Moscova, ao cal alg\u00fans fanos descendente de Xulio C\u00e9sar.\nAscenso ao Trono ruso.\nGa\u00f1aron influencia durante o \"Grande Interregno\" xerada pola morte de Iv\u00e1n IV (1584). En 1613 unha asemblea de nobres escolleu tsar ao sobri\u00f1o neto de Iv\u00e1n, Miguel Fi\u00f3dorovich (1613), co que se iniciou a Dinast\u00eda. A Miguel suced\u00e9rono Alexis I, Pedro o Grande e os seus medios irm\u00e1ns Iv\u00e1n V, Teodoro III e Sof\u00eda Alekseievna como rexente.\nA influencia alem\u00e1.\nPedro imp\u00faxose a ambos tsares (o mesmo e Iv\u00e1n V), en 1689, e iniciou un reinado marcado pola modernizaci\u00f3n de Rusia, que impulso a colonizaci\u00f3n territorial e a fundaci\u00f3n de San Petersburgo. Foi o primeiro monarca en adoptar o t\u00edtulo de \"Tsar de todas as Rusias\". Enviou a 55 soldados para a Garda xigante de Potsdam do reino de Prusia, cuxa estatura m\u00ednima era de 1,85 m, en agradecemento pola C\u00e1mara de \u00c1mbar que Frederico Guillerme I de Prusia obsequioulle. Pedro cambiou a lei de sucesi\u00f3n, establecendo que cada monarca ser\u00eda libre de escoller ao seu sucesor. Con todo el mesmo morreu antes de establecer quen ser\u00eda o seu sucesor. Os boiardos escolleron a s\u00faa esposa, Catalina I (1725) como tsarina. Ao morrer esta, o Trono volveu ao li\u00f1axe Romanov co seu neto Pedro II (1727) e no seu sobri\u00f1a Ana Ivanovna (1730). Finalmente Iv\u00e1n VI, quen era alem\u00e1n converteuse en Tsar. O Trono volveu aos Romanov coa filla de Pedro I, a Tsarina Isabel (1741). Con ela extinguiuse o li\u00f1axe e, a\u00ednda que a dinast\u00eda conservou o nome de Romanov, de feito foi substitu\u00edda pola Casa de Holstein-Gottorp.\nA coroaci\u00f3n de Pedro III (sobri\u00f1o de Isabel) en 1761, reforzou a presenza alem\u00e1 na Rusia imperial. Este Tsar sent\u00eda profunda admiraci\u00f3n por Frederico II o Grande de Prusia, porque unha vez no poder concertou a paz na Guerra dos Sete Anos.\nConspiraci\u00f3ns e ca\u00edda.\nUnha conspiraci\u00f3n da nobreza e do clero obrigou a Pedro III a abdicar, suced\u00e9ndolle a s\u00faa esposa, Catarina II de Rusia (nada en Prusia) 1762, quen usurpou o Trono ao seu fillo, Paulo I, a\u00ednda que lle designou para sucederlle no Trono. Paulo morreu asasinado nunha conspiraci\u00f3n encabezaba polo seu fillo, o Pr\u00edncipe Constantino en 1801. O Trono recaeu no neto de Catalina, Alexandre I (1801-1825), e despois no seu irm\u00e1n, Nicolao I (1825-1855). Logo seguiuse a orde sucesorio normal de pais a fillos, con Alexandre II (1855-1881), Alexandre III (1881-1894) e Nicolao II (1894-1917).\nO \u00faltimo Romanov.\nA dinast\u00eda Romanov comezou en 1613 cando Mijail Feodorovich foi electo soberano de toda Rusia. A dinast\u00eda chegou ao seu final 304 anos despois co asasinato de Nicol\u00e1s II e a s\u00faa familia polos revolucionarios bolxeviques durante a revoluci\u00f3n rusa e a guerra civil.\nNicolao II ti\u00f1a unha d\u00e9bil personalidade e non estaba preparado para o seu futuro posto como tsar. Este home, quen soamente lle inspiraba a s\u00faa tranquila vida familiar, converteuse na cabeza dun enorme estado cheo de cambios logo da morte do seu pai. Nicoalo non ti\u00f1a anticipado tal cambio en Rusia e sempre reaccionaba baixo presi\u00f3n dos eventos, demasiado tarde, ou torpemente. Ademais, el era consciente do principio santo da s\u00faa misi\u00f3n e que sempre defender\u00eda a monarqu\u00eda cando as concesi\u00f3ns fosen inevitables.\nA esposa de Nicolao II era neta da ra\u00ed\u00f1a Vitoria de Inglaterra, a princesa Alix von Hessen-Darmstadt, quen se converteu en Alexandra cando se uniu \u00e1 Igrexa Ortodoxa Rusa en preparaci\u00f3n para a s\u00faa voda. Tiveron cinco fillos: as grandes duquesas Olga Nikolaevna Romanova (22), Tatiana Nikolaievna Romanova (21), Mar\u00eda Nikolaevna Romanova (19), Anastasia Nikolaevna Romanova (17), e o tsar\u00e9vich Alexei Nikolaevich Romanov (13).\nO reinado de Nicolao II comezou con varias notas sinistras:\nCando a futura tsarina Alexandra apareceu por primeira vez oficialmente en Rusia durante o funeral de Alexandre III, as persoas dixeron: \u00abEla chega detr\u00e1s dun ata\u00fade, ela traer\u00e1 mala sorte\u00bb. Un sinal para marcar a coroaci\u00f3n dun novo tsar, era a tradici\u00f3n rusa de ofrecer comida e bebidas \u00e1 xente. Cando Nicol\u00e1s chegou ao trono, preto de 700.000 persoas estiveron reunidas no Jodynskoe para o celebrar, pero ocorreu un estoupido, matando 2000 persoas.\nOs soldados imperiais manexaron esta impresi\u00f3n nove anos despois cando abriron fogo sobre un grupo de 120.000 traballadores, que marchaban para o Palacio de Inverno a protestar polas condici\u00f3ns dos traballos. Morreron miles de persoas tiroteadas nese masacre; por iso a ese domingo se lle denomina Domingo Vermello.\nComo resultado, Nicolao II introduciu unha constituci\u00f3n e creou un parlamento, A Duma, para dar \u00e1 xente unha voz, pero as medidas foron demasiado t\u00edmidas e moi tard\u00edas. Os disturbios continuaban en Rusia; un eco de desorde sobre a escena do mundo no cal estaba a piques de brotar a primeira guerra mundial. Ao principio, os rusos viron a s\u00faa participaci\u00f3n na batalla contra Alema\u00f1a como heroica, pero mentres o n\u00famero de v\u00edtimas elev\u00e1base, a opini\u00f3n p\u00fablica p\u00faxose en contra da continua participaci\u00f3n no conflito e en contra da esposa de Nicolao II, Alexandra.\nO arresto dos Romanov.\nO goberno de Aleksandr Kerenskii inicialmente retivo \u00e1 familia imperial baixo arresto domiciliario no seu palacio. As s\u00faas primeiras intenci\u00f3ns eran mandalos en exilio a Inglaterra, pero o goberno non poder\u00eda seguir fac\u00e9ndolle fronte ao crecemento de poder dos bolxeviques. Para o inverno de 1917, os bolxeviques prevaleceran sobre os maiores grupos revolucionarios e ti\u00f1an baixo o seu control Moscova e San Petersburgo. Moi pronto, estableceron un goberno.\nNicolao foi o \u00faltimo Tsar de Rusia, sendo destronado pola Revoluci\u00f3n de febreiro, producida no marco da primeira guerra mundial. Logo da Revoluci\u00f3n de outubro, os bolxeviques fusilaron \u00e1 familia imperial en Ekaterinburgo (Urais) en 1918.\nTrala perda do poder.\nDespois do asasinato de Miguel IV en Perm e de Nicolao II e o seu fillo Alexei Nikolaevich en Ekaterinburgo (1918) in\u00edciase un gran conflito familiar por establecer a quen corresponden os dereitos de sucesi\u00f3n ao trono de Rusia. O primo de Nicolao II, o Gran Duque Cirilo Vladimirovich (1876\u20131938), converteuse no var\u00f3n agnado da dinast\u00eda e pretendente ao trono. En 1924, no exilio, proclamouse Tsar de todas as Rusias. O seu \u00fanico fillo var\u00f3n, o Pr\u00edncipe Vladimir Kirilovich de Rusia, morreu en Miami en 1991, a filla de leste: Mar\u00eda Vladimirovna retomou os seus dereitos. Os demais descendentes var\u00f3ns da dinast\u00eda est\u00e1n congregados nunha Asociaci\u00f3n da Familia Romanov, cuxo xefe \u00e9 o Pr\u00edncipe Nicolao Romanovich Romanov, nacido en 1922 e residente en Su\u00edza.\nDurante anos especulouse que Anastasia, unha das fillas de Nicolao, sobrevivira \u00e1 revoluci\u00f3n. Incluso unha muller chamada Anna Anderson alegaba que ela era Anastasia. A\u00ednda que mediante a t\u00e9cnica de an\u00e1lise de ADN mitocondrial descartouse que esta muller fose a princesa.\nConfirmaci\u00f3n da morte de toda a familia Romanov.\nNa madrugada do 18 de xullo de 1918, o tsar, a s\u00faa familia e catro fieis servintes son levados ao soto da casa Ipatiev, onde est\u00e1n retidos desde abril. Nicolao II abdicara en marzo do ano anterior trala revoluci\u00f3n de febreiro. Foi expulsado primeiro a Tobolsk, nos Urais, e despois a Ekaterinburgo. Prohib\u00edraselle levar as ombreiras que ostentaban o seu rango e tivo que soportar como os sentinelas fac\u00edan debuxos obscenos para ofender \u00e1s s\u00faas fillas.\nAquela madrugada do 17 de xullo, temendo que o ex\u00e9rcito branco fiel ao tsar intentase liberalo, os soviets dos Urais que os te\u00f1en cativos fusilan a toda a familia e aos seus catro serventes.\nAo parecer, os verdugos ti\u00f1an instruci\u00f3ns de mutilar e esconder os corpos para que non puidesen ser reco\u00f1ecidos. \u00ab\"Alg\u00fans dos \u00f3sos estaban queimados\"\u00bb, informou por correo electr\u00f3nico Walther Parson, do Instituto de Medicina Legal de Innsbruck (Austria), que estudou os restos. \u00ab\"As mostras estaban gravemente descompostas e mostraban signos que poden explicarse por agresi\u00f3n qu\u00edmica\"\u00bb como acedo sulf\u00farico.\nA ocultaci\u00f3n dos cad\u00e1veres alimentou as especulaci\u00f3ns sobre a posible supervivencia e fuga do tsar\u00e9vich Alexei ou algunha filla do tsar. En 1991 f\u00edxose p\u00fablico o achado dunha fosa en Ekaterinburgo con restos que pod\u00edan ser da familia do tsar. As an\u00e1lises xen\u00e9ticas demostraron ent\u00f3n que se trataba de \u00f3sos e dentes de nove acodes: o tsar Nicolao II, a tsarina Alexandra, tres das s\u00faas fillas e os catro serventes. Lonxe de tranquilizar os rumores, o achado alimentou novas especulaci\u00f3ns ao non haberse atopado \u00e1 cuarta filla do tsar nin ao tsar\u00e9vich Alexei.\nEn xullo de 2007 atopouse unha segunda fosa con m\u00e1is restos a uns 60 metros da primeira. As an\u00e1lises xen\u00e9ticas destes novos restos son inequ\u00edvocos. Segundo os resultados presentados en PLoS ONE, tr\u00e1tase de \u00f3sos e dentes de d\u00faas persoas. Unha \u00e9 un mozo de entre 12 e 15 anos cun cromosoma E igual que o do tsar Nicolao II e un ADN mitocondrial igual que o da tsarina Alexandra: s\u00f3 pode tratarse do seu fillo, o tsar\u00e9vich Alexei, executado aos 13 anos. A outra persoa \u00e9 unha moza de entre 15 e 19 anos cun ADN mitocondrial igual ao da tsarina e as s\u00faas outras tres fillas achadas en 1991: tanto poder\u00eda ser Anastasia \u2013que ti\u00f1a 17 anos\u2013 como Mar\u00eda que ti\u00f1a 19. No 1 de outubro de 2008, a Corte Suprema da Federaci\u00f3n Rusa declarou que Nicolao II e a s\u00faa familia foran v\u00edtimas da represi\u00f3n pol\u00edtica e rehabilitaronos.\nPara asegurarse de que os restos son efectivamente da familia imperial rusa, os investigadores han cotexado o ADN mitocondrial da tsarina e os seus fillos cos do duque de Edimburgo \u2013consorte da ra\u00ed\u00f1a Isabel II do Reino Unido\u2013 e confirmaron que coinciden. Han cotexado o cromosoma E do tsar e o tsar\u00e9vich co dun descendente vivo da familia e confirmaron que tam\u00e9n coinciden. E cotexaron o ADN do tsar co dunha mancha de sangue que quedou na camisa que levaba cando foi atacado no Xap\u00f3n en 1891 e que foi conservada como reliquia: a coincidencia \u00e9 total. \u00ab\"Misterio resolto\" \u2013concl\u00faen en Plos One\u2013: \"ning\u00fan membro da familia sobreviviu \u00e1 execuci\u00f3n na madrugada do 17 de xullo de 1918\"\u00bb.\nMembros da Casa Romanov.\nOs monarcas da dinast\u00eda Romanov foron:\nRomanov asasinados.\nOs outros membros da Familia Imperial asasinados durante a Revoluci\u00f3n rusa polos bolxeviques\nDescendentes asasinados dos Romanovs:"}
{"id": "56056", "revid": "2445", "url": "https://gl.wikipedia.org/wiki?curid=56056", "title": "Mosteiro de San Clodio do Ribeiro", "text": ""}
{"id": "56057", "revid": "1093", "url": "https://gl.wikipedia.org/wiki?curid=56057", "title": "Xard\u00edns colgantes de Babilonia", "text": ""}
{"id": "56060", "revid": "88215", "url": "https://gl.wikipedia.org/wiki?curid=56060", "title": "Robbie McEwen", "text": "Robbie McEwen, nado o 24 de xu\u00f1o de 1972 en Brisbane, Queensland, Australia, \u00e9 un ciclista australiano, especialista en espr\u00edns.\nCarreira profesional.\nRobbie McEwen profesionalizouse en 1996. Defendeu as cores dos equipos Rabobank (1996-1999), Farm Frites (2000) e Lotto (2001-2004) que despois mudou o seu nome para Davitamon-Lotto en 2005 e Predictor-Lotto en 2007.\nV\u00e9xase tam\u00e9n.\nLigaz\u00f3ns externas.\nWeb oficial do ciclista"}
{"id": "56062", "revid": "1131", "url": "https://gl.wikipedia.org/wiki?curid=56062", "title": "Canterbury", "text": "Canterbury \u00e9 unha pequena cidade do sueste de Inglaterra, non lonxe de Londres, sobre o r\u00edo Stour, pertencente ao condado de Kent. Ti\u00f1a 55\u00a0240 habitantes no 2011.\nHistoria.\nPoboada desde tempos prehist\u00f3ricos, Canterbury xa foi un centro administrativo romano. Co fin da dominaci\u00f3n de Roma, a cidade foi invadida polos xutos que asentaron al\u00ed o Reino de Kent. En 597, o misioneiro Agosti\u00f1o desembarcou en Canterbury co obxectivo de iniciar a conversi\u00f3n dos anglosax\u00f3ns. Desde ent\u00f3n, a cidade foi un centro da relixi\u00f3n cristi\u00e1, convert\u00e9ndose rapidamente na sede do arcebispo primado de Inglaterra. Foi un importante centro de peregrinaci\u00f3n durante a Idade Media, e f\u00edxose soada na obra \"Os Contos de Canterbury\" de Geoffrey Chaucer. En 1170 foi asasinado na s\u00faa catedral o arcebispo Tom\u00e9 Becket.\n\u00c9 famosa a s\u00faa catedral, sede do arcebispo.\nCentro relixioso.\nCanterbury \u00e9 o principal centro relixioso do Reino Unido por ser a sede do arcebispo de Canterbury, o l\u00edder espiritual da Igrexa de Inglaterra (\u00e9, xa que logo, o segundo l\u00edder cristi\u00e1n m\u00e1is importante de Europa, logo do Papa de Roma). Desde 2003 ocupa o arcebispado Rowan Williams.\nV\u00e9xase tam\u00e9n.\nLigaz\u00f3ns externas.\nWeb do concello de Canterbury "}
{"id": "56064", "revid": "6178385", "url": "https://gl.wikipedia.org/wiki?curid=56064", "title": "Bugallo", "text": "Os bugallos ou bugallas, tam\u00e9n chamados carrabouxos, cocas ou, tecnicamente, cecidios, son unha reacci\u00f3n de defensa das \u00e1rbores fronte a determinados insectos v\u00e9spidos que depositan os seus ovos baixo a casca nos gromos novos dos carballos.\nA definici\u00f3n anterior ser\u00eda, realmente, aplicable s\u00f3 \u00f3s bugallos m\u00e1is com\u00fans e co\u00f1ecidos, pero c\u00f3mpre advertir que non sempre son producidos por avespas sen\u00f3n que en ocasi\u00f3ns se deben a outros insectos; que non se presentan s\u00f3 nos carballos sen\u00f3n que outras moitas plantas, arb\u00f3reas ou non, poden sufrir esta parasitaci\u00f3n; e que a causa non sempre \u00e9 a resposta a unha posta de ovos, sen\u00f3n que poden deberse a un ataque do insecto en busca de alimentos.\nEn calquera caso, tr\u00e1tase sempre dunha reacci\u00f3n defensiva da planta que d\u00e1 lugar a unha estrutura anormal dos tecidos vexetais (o que a diferencia da resposta a insectos fit\u00f3fagos e escavadores). Nesa neoformaci\u00f3n, a larva do insecto indutor atopar\u00e1 alimento e protecci\u00f3n fronte \u00f3s seus inimigos naturais.\nA forma que usualmente adopta o bugallo \u00e9 esf\u00e9rica, coa superficie lisa ou cunha coroa de picos, pero noutros casos, en funci\u00f3n do insecto indutor e da especie vexetal parasitada, os bugallos poden ter formas lenticulares, estreladas, de corno, ou ser totalmente amorfas.\nCalquera parte da planta (talos, gromos, follas, flores, froitos ou mesmo ra\u00edces) \u00e9 susceptible de ser atacada polo insecto.\nO descubrimento da causa destas formaci\u00f3ns vexetais, co\u00f1ecidas e descritas desde a antig\u00fcidade romana, foi realizado por Malpighi no s\u00e9culo XVII e non foi ata finais do XIX cando se co\u00f1eceu o mecanismo completo de formaci\u00f3n do bugallo como consecuencia da acci\u00f3n da larva dun insecto.\nOrganismos responsables.\nCo\u00f1\u00e9cense m\u00e1is de 15.000 especies de organismos que poden induci-la formaci\u00f3n de cecidias nas plantas, entre os que hai representantes dos grupos taxon\u00f3micos m\u00e1is diversos: virus, bacterias, algas e fungos (que dan lugar \u00e1s chamadas \"fitocecidias\"), e protozoos, rot\u00edferos, nematodos, \u00e1caros e insectos (que dan lugar aos chamados \"zoocecidios\") (Felt, 1940).\nSon os insectos o principal grupo responsable da formaci\u00f3n destas estruturas vexetais, co\u00f1ec\u00e9ndose unhas 13.000 especies que poden provocalas (Buhr, 1964). Segundo o mecanismo de acci\u00f3n (por alimentaci\u00f3n a partir da planta parasitada ou por ovoposici\u00f3n e desenvolvemento das larvas), podemos clasificar estes insectos indutores de cecidias en dous grandes grupos:\nAs familias \"Cecidomyiidae\" e \"Cypinidae\" son as m\u00e1is habituais nas nosas latitudes.\nC\u00f3mpre sinalar que sempre se d\u00e1 unha marcada especificidade entre a especie de insecto responsable e a especie ou x\u00e9nero da planta parasitada, as\u00ed como sobre o \u00f3rgano ou parte da planta na que os inducen, de modo que un insecto s\u00f3 vai ataca-las follas dunha especie de \u00e1rbore concreta, e outro s\u00f3 atacar\u00e1 as flores doutra planta diferente. A\u00ednda as\u00ed, como norma xeral, as follas son os \u00f3rganos m\u00e1is parasitados, a\u00ednda que os lepid\u00f3pteros atacan m\u00e1is os talos e gromos e os nematodos as ra\u00edces.\nOs \"Cynipidae\" son insectos de pequeno tama\u00f1o (1\u20137\u00a0mm), de cores pouco vistosas e abdome comprimido lateralmente, no que agochan un ovipositor enrolado en espiral. Co\u00f1\u00e9cense m\u00e1is de 1.400 especies de cin\u00edpidos no mundo, dos que 140 especies est\u00e1n representadas na Pen\u00ednsula Ib\u00e9rica. O 70% das especies desta familia est\u00e1n asociadas a \u00e1rbores do x\u00e9nero \"Quercus\".\nComo xa se dixo, a funci\u00f3n do bugallo \u00e9, por unha banda, unha reacci\u00f3n de defensa da planta parasitada, que illa o parasito e controla dalg\u00fan xeito o seu efecto pat\u00f3xeno, e, por outra, un mecanismo de mellora nutricional e de protecci\u00f3n do insecto, tanto fronte \u00e1s condici\u00f3ns ambientais adversas (fr\u00edo, choiva, luz, desecamento etc.) como fronte \u00f3s predadores naturais (fungos, outros insectos ou aves). A\u00ednda as\u00ed, esta estratexia defensiva non impide unha alta porcentaxe de parasitismo secundario, existindo especies de insectos que se especializaron en deposita-los seus ovos precisamente dentro dos bugallos, para que as s\u00faas larvas se alimenten da larva primaria do insecto indutor.\nMecanismo da formaci\u00f3n dos bugallos.\nNo caso dos cecidios provocados polos insectos himen\u00f3pteros da familia \"Cynipidae\", os m\u00e1is co\u00f1ecidos e estudados, o proceso de formaci\u00f3n do bugallo atravesa as seguintes fases:\nEfectos sobre a planta parasitada.\nEn xeral, os efectos sobre a planta non parecen provocar graves prexu\u00edzos e a maior parte das especies vexetais parasitadas desenv\u00f3lvense sen problemas aparentes. Non obstante, en caso de infestaci\u00f3ns masivas sobre cultivos agr\u00edcolas poden producirse minguas produtivas considerables, como se ten descrito co arroz no sueste asi\u00e1tico, co trigo no Medio Oeste americano ou coa soia no Xap\u00f3n.\nAproveitamento.\nO po do bugallo, obtido esmagando e desecando a masa interior, utilizouse amplamente na terap\u00e9utica popular. \u00d3 ser rico en taninos (sobre todo tanino g\u00e1lico) pos\u00fae acci\u00f3n adstrinxente, antidiarreica e hemost\u00e1tica, con m\u00e1is efecto c\u00e1 cortiza, que tam\u00e9n os cont\u00e9n. \u00dasase en infusi\u00f3n ou cocci\u00f3n, coa precauci\u00f3n de que pode provocar irritaci\u00f3n g\u00e1strica, precisamente pola riqueza en taninos. En uso t\u00f3pico empr\u00e9gase para curar queimaduras, eccemas, estomatites e hemorroides. Na medicina veterinaria tam\u00e9n se usou para trata-la diarrea das vacas.\nEste uso medicinal est\u00e1 documentado desde a antig\u00fcidade por autores como Hip\u00f3crates, Plinio e Teofrasto, que o recomendaban contra as diarreas, inflamaci\u00f3ns bucais e contra as hemorroides. Nas ru\u00ednas de Herculano, sepultada polo Vesuvio no ano 79, atop\u00e1ronse restos de bugallos \u00e1 venda, probablemente para uso m\u00e9dico, entre os produtos do mercado (Larew, 1987).\nPola mesma raz\u00f3n, pola s\u00faa riqueza en tanino, tam\u00e9n se utilizaron na Roma antiga outros bugallos para fabricar tinta ou para curti-las peles e tingui-lo pelo ou a roupa, polo que tiveron sona e foron obxecto dun aproveitamento comercial importante as chamadas \u201c\"agallas de Alepo\"\u201d ou \u201c\"de Esmirna\"\u201d, debidas \u00e1 posta de ovos da avespa \"Adleria gallaetinctoriae\" sobre as p\u00f3las novas dun carballo propio de Asia Menor, \"Quercus infectoria\".\nCertas tribos de \u00c1frica Oriental e da Amazonia util\u00edzanos como adorno persoal (para elaboraci\u00f3n de colares) ou para facer tatuaxes.\nNa illa de Creta c\u00f3mense os bugallos verdes producidos na \"Salvia pomifera\". En Galicia, Rivas Quintas, di que en Mosteiro (Meis, Pontevedra), tam\u00e9n os comen: \"\"maz\u00e1n de cuco. a veces los ni\u00f1os, tierna a\u00fan, la comen\".\nDenominaci\u00f3ns.\nA tradicional abundancia dos carballos en Galicia, xunto \u00f3 feito da presenza com\u00fan dos bugallos nas s\u00faas p\u00f3las, explica a rica abundancia de denominaci\u00f3ns que se ten usado: \"abogalla\", \"agalla\", \"bailareta\", \"bailarete\", \"bailarique\", \"bogalla\", \"bogallo\", \"boxa\", \"bullaca\", \"boullaca\", \"bugalla\", \"bullaca\" (nalg\u00fans dicionarios, escrito \"vullaca\"), \"caixarola\", \"carballa\", \"carraboca\", \"carraboco\", \"carrabouxa\", \"carrabouxo\", \"carragoucha\", \"carragoucho\", \"coca\", \"coco\", \"croca\", \"croco\", \"c\u00f3ucara\", \"mazacuca\", \"maz\u00e1 cuca\", \"maz\u00e1 de cuco\", \"maz\u00e1n de cuco\", \"uvas de cuco\" ou \"uva de carballo\".\nNo resto da Pen\u00ednsula Ib\u00e9rica son tam\u00e9n ben co\u00f1ecidos; reciben en Portugal os nomes de \"bugalhos\" e \"galhas\", en castel\u00e1n \"agallas\", \"bogallas\", \"g\u00e1llaras\" ou \"gallarones\", en \u00e9uscaro \"kuku-sagar\" ou \"lexiak\" e en catal\u00e1n \"macarulla (camarulla)\", \"ballaruga (ballaruc, ballarusca, baralluc, baralluga)\", \"camarota (macarota)\", \"cassanella\", \"cascarra\",\"cascar(r)ot\".\nO uso das formas masculinas ou femininas pode estar xustificado no diferente tama\u00f1o que presentan segundo a especie de avespa que o produce, pero as descrici\u00f3ns non sempre coinciden segundo a zona na que se recolla a informaci\u00f3n.\nOs nomes de \"bailareta\", \"bailarete\" ou \"bailarique\" expl\u00edcanse porque os bugallos serven para que os rapaces fagan con eles buxainas ou bailaretes, crav\u00e1ndolles un pauci\u00f1o recto.\nOs nomes de \"mazacuca\", \"maz\u00e1 cuca\", \"maz\u00e1 de cuco\", \"maz\u00e1n de cuco\" ou \"uvas de cuco\" pode provir de que os cucos, coma outras aves, piquen nos bugallos para come-las larvas que hai no seu interior. De feito, \u00e9 f\u00e1cil ver bugallos peteirados polas aves. Acevedo (1932) recolleu en Asturias nomes similares: \"pan de cuquiello\" (asturiano, en Tineo) e \"maz\u00e1 de carballo\" (galego, en Grandas de Salime). Coa mesma intenci\u00f3n, en Inglaterra: \"oak apples\" (maz\u00e1 do carballo) e en Australia: \"mulga apple\", sobre acacias, ou \"bush coconut\", sobre eucaliptos.\nA este respecto c\u00f3mpre lembrar que Sarmiento, na s\u00faa \"Carta 62\", do 16 de maio de 1759, discute se as \"uvas do cuco\" (ou \"uvas de carballo\") e as \"maz\u00e1ns do cuco\" son unha mesma cousa: \nPor ter unha forma globular semellante tam\u00e9n recibe o nome de \"bugallo\" o froito do alcipreste e, metaforicamente, o globo do ollo.\nOs bugallos na cultura popular.\nOs bugallos serven de xoguete para os rapaces, que os utilizaban para xogar \u00e1s bolas e para facer buxainas. Tam\u00e9n se utilizan para facer rosarios cos que adorna-los maios.\nToponimia e antroponimia.\nNa xeograf\u00eda galega existen numerosos top\u00f3nimos derivados da ra\u00edz \"bugall-\", pero non \u00e9 posible asegurar que procedan etimoloxicamente deste termo. \nTam\u00e9n corre en diferentes apelidos com\u00fans en Galicia:\nE, finalmente, baixo o nome de O Bugallo publ\u00edcase desde 1993 o bolet\u00edn do Colectivo Ecoloxista do Saln\u00e9s."}
{"id": "56065", "revid": "1131", "url": "https://gl.wikipedia.org/wiki?curid=56065", "title": "Carrabouxo", "text": "Carrabouxo p\u00f3dese referir a:"}
{"id": "56066", "revid": "5863", "url": "https://gl.wikipedia.org/wiki?curid=56066", "title": "Ovella das Shetland", "text": "A ovella das Shetland \u00e9 unha raza de ovellas orixinaria das Illas Shetland, en Escocia.\nCaracter\u00edsticas.\nA ovella das Shetland \u00e9 unha raza de cola curta, emparentada coa ovella de Finlandia, a Spelsau norueguesa, a islandesa ou a Romanov. \u00c9 unha ovella pequena, unha das m\u00e1is pequenas das brit\u00e1nicas, pero resistente e adapt\u00e1bel a condici\u00f3ns clim\u00e1ticas extremas, as\u00ed como a dietas non demasiado esixentes. As femias non te\u00f1en cornos, pero os machos habitualmente si. Non te\u00f1en la na cara e as orellas son pequenas e dereitas. As patas son algo curtas, e a cola, tam\u00e9n curta, ten forma de aleta, larga na base e bicuda na punta. As femias adultas pesan uns 35 kgs, mentres que os carneiros chegan aos 45 kgs.\nHistoria.\nEsta raza, orixinaria das Illas Shetland, procede probabelmente de poboaci\u00f3ns importadas polos ocupantes viquingos. Non \u00e9 unha raza moi mellorada, e presenta baixos rendementos tanto na produci\u00f3n de carne como na de la.\nRendibilidade.\nA la que producen (entre quilo e quilo e medio cada ano) \u00e9 suave, e con distintas cores: branca, gris, gris clara, \"emsket\" (gris azulado escuro), \"shaela\" (gris aceiro escuro), negra, parda, \"mioget\" (mel suave), \"moorit\" (mel), marr\u00f3n escura... A la das ovellas das Shetland foi moi importante na econom\u00eda das illas. A carne \u00e9 saborosa, se ben non producen demasiados a\u00f1os por mor dos pastos cativos onde habitan. Cando se lles mellora a alimentaci\u00f3n en explotaci\u00f3ns controladas poden chegar a dous a\u00f1os por tempada."}
{"id": "56069", "revid": "1576", "url": "https://gl.wikipedia.org/wiki?curid=56069", "title": "Lista de razas de ovellas", "text": "Hai centos de razas de ovellas distribu\u00eddas desigualmente polas zonas temper\u00e1s do planeta. A diferenza entre as razas depende da adaptaci\u00f3n \u00e1s caracter\u00edsticas do terreo e do pasto, e entre as melloradas, \u00e1 optimizaci\u00f3n da produci\u00f3n de carne ou de la."}
{"id": "56070", "revid": "23204", "url": "https://gl.wikipedia.org/wiki?curid=56070", "title": "Johan Ferr\u00e1ndez d'Heredia", "text": "Johan Ferr\u00e1ndez d'Heredia, nado en Mun\u00e9brega cara a 1310 e finado en Avignon en 1396, foi un escritor, mecenas, pol\u00edtico e diplom\u00e1tico ao servizo de Pedro IV de Arag\u00f3n e gran mestre da Orde de San Xo\u00e1n de Xerusal\u00e9n.\nTraxectoria.\nMembro da nobreza, seu pai fora lugartenente do mordomo da infanta Leonor. Casou d\u00faas veces e tras a morte da s\u00faa segunda esposa entrou na orde do Hospital, en 1345 accedeu a castelan\u00eda de Amposta, a m\u00e1is alta dignidade da orde na Coroa de Arag\u00f3n. En 1356 as\u00e9ntase en Avi\u00f1\u00f3n, chegando a ser gobernador da cidade ga\u00f1\u00e1ndose o favor dos diferentes papas. En 1376 acompa\u00f1ou ao papa Gregorio XI a Roma preludiando a fin da etapa papal de Avi\u00f1\u00f3n. O 24 de setembro de 1377 foi investido Gran Mestre da Orde de San Xo\u00e1n de Xerusal\u00e9n. En 1377 preparou unha expedici\u00f3n militar contra Morea pero foi capturado no golfo de Arta e vendido aos turcos que o liberan tras o pago dun importante rescate.\nJohan Ferr\u00e1ndez d'Heredia foi un home culto, amigo de reis e papas, cunha grande inquietude cultural e como fixera Afonso X de Castela organizou unha escola de tradutores en Avi\u00f1\u00f3n para traducir a unha lingua vulgar obras cl\u00e1sicas as\u00ed como realizar un labor historiogr\u00e1fico, a lingua que se utilizou foi a propia de Johan, o aragon\u00e9s, por veces nunha forma moi pura pero outras moi castelanizado, quizais polo traballo dos copistas non aragoneses."}
{"id": "56071", "revid": "912", "url": "https://gl.wikipedia.org/wiki?curid=56071", "title": "Juan Fern\u00e1ndez de Heredia", "text": ""}
{"id": "56074", "revid": "56817", "url": "https://gl.wikipedia.org/wiki?curid=56074", "title": "Eris", "text": ""}
{"id": "56075", "revid": "336", "url": "https://gl.wikipedia.org/wiki?curid=56075", "title": "Agua", "text": ""}
{"id": "56076", "revid": "56817", "url": "https://gl.wikipedia.org/wiki?curid=56076", "title": "Cabecinegra escocesa", "text": "A cabecinegra escocesa \u00e9 unha raza de ovella orixinaria de Escocia. Tam\u00e9n se lle chama \"cabecinegra da Terra Alta\", \"escocesa de monta\u00f1a\", \"kerry\", \"linton\" e m\u00e1is nomes menores. \u00c9 a ovella m\u00e1is com\u00fan no Reino Unido.\nCaracter\u00edsticas.\nAs cabecinegras escocesas caracter\u00edzanse fundamentalmente por ter cornos, tanto os machos coma as femias. Te\u00f1en o rostro negro, \u00e1s veces con trazas brancas, e as patas tam\u00e9n negras.\nTe\u00f1en unha la longa que as protexe da humidade e do vento, e ofrecen unha moi boa resistencia aos climas rigorosos das distintas partes de Gran Breta\u00f1a. Hai distintas variedades de cabecinegra escocesa, como a de Perth, que \u00e9 m\u00e1is grandeira e cunha la m\u00e1is longa e frecuente no leste de Escocia, ou a de Lanark, que \u00e9 algo m\u00e1is pequena e coa la m\u00e1is curta, m\u00e1is com\u00fan en Escocia e en Irlanda.\nHistoria.\nNon \u00e9 seguro cando se comezou a coidar da cabecinegra escocesa coma unha raza \u00e1 parte, nin onde, pero probabelmente no sur de Escocia e no norte de Inglaterra. S\u00e1bese, por exemplo, que alg\u00fans mosteiros do s\u00e9culo XII xa criaban ovellas de cara escura, fundamentalmente para a produci\u00f3n de la. E en 1503 o rei Xaime IV de Escocia xuntou un raba\u00f1o de 5.000 cabecinegras escocesas no bosque de Ettrick, ao sur de Peebles, nas Estremas escocesas.\nNa actualidade, unha de cada tres ovellas brit\u00e1nicas \u00e9 unha cabecinegra escocesa, e \u00e9 a raza m\u00e1is representativa entre as ovellas de monta\u00f1a. Dende o sur de Escocia estendeuse cara ao norte no s\u00e9culo XIX, chegando \u00e1 Terra Alta e \u00e1s illas escocesas. Tam\u00e9n chegou daquela ao norte de Irlanda. Esta raza introduciuse nos Estados Unidos en 1861, se ben non \u00e9 unha raza demasiado com\u00fan naquel pa\u00eds.\nRendibilidade.\nO \u00e9xito da cabecinegra escocesa d\u00e9bese a que \u00e9 moi boa produtora de carne, de leite e de la. Poden dar un a\u00f1o e unha rapa por ano, incluso cando as condici\u00f3ns de pasto son frouxas. A carne carece de graxa innecesaria e ten un sabor caracter\u00edstico. Producen de entre 1,3 e 3 kgs de la anuais, dependendo da variedade de ovella, e a la \u00e9 unha das m\u00e1is aprezadas.\n\u00c9 ademais moi resistente a enfermidades, e non se te\u00f1en rexistrados casos de mal das ovellas tolas nas arment\u00edas de cabecinegras escocesas."}
{"id": "56078", "revid": "56817", "url": "https://gl.wikipedia.org/wiki?curid=56078", "title": "Mal das ovellas tolas", "text": "O mal das ovellas tolas \u00e9 unha enfermidade do tipo encefalopat\u00eda esponxiforme transmisible (EET) que afecta tanto a ovellas como cabras, principalmente entre os 2 e 5 anos de idade. A enfermidade c\u00e1usaa un pri\u00f3n. Caracter\u00edzase por alteraci\u00f3ns no car\u00e1cter e nos movementos do animal, con frecuentes tremores, tropez\u00f3ns e o ra\u00f1ado continuo do corpo, que adoita rematar coa morte do animal.\nA\u00ednda que \u00e9 unha enfermidade co\u00f1ecida en Europa desde o s\u00e9culo XVIII, co nome de \"scrappie\" ou, en castel\u00e1n, \"tembladera\", foi obxecto de grande atenci\u00f3n p\u00fablica desde os anos 90 do s\u00e9culo XX pola s\u00faa relaci\u00f3n coa enfermidade de Creutzfeldt-Jakob ou co mal das vacas tolas."}
{"id": "56080", "revid": "1093", "url": "https://gl.wikipedia.org/wiki?curid=56080", "title": "Ovino", "text": ""}
{"id": "56081", "revid": "98629", "url": "https://gl.wikipedia.org/wiki?curid=56081", "title": "Fritz Kr\u00fcger", "text": "Fritz Kr\u00fcger, nado en Sprenberg (Brandeburgo) o 7 de decembro de 1889 e finado en Mendoza (Arxentina) o 17 de agosto de 1974, foi un ling\u00fcista alem\u00e1n que realizou not\u00e1beis estudos sobre o galego e outras linguas rom\u00e1nicas.\nTraxectoria.\nNos anos 1920 Kr\u00fcger viaxou a Espa\u00f1a, dirixindo os seus estudos para o campo dialectol\u00f3xico sobre as linguas rom\u00e1nicas do Noroeste da Pen\u00ednsula Ib\u00e9rica: galego, portugu\u00e9s e asturiano-leon\u00e9s e , convert\u00e9ndose nun experto nese complexo interdialectal - utilizando como centro inicial a comarca de Sanabria -, do que recolleu abundantes datos orais, nunha \u00e9poca en que non eran doadas as viaxes por zonas rurais, visitando en moitas ocasi\u00f3ns localidades moi illadas en zonas monta\u00f1osas. O material recompilado permitiulle ir publicando, incluso en anos moi afastados dese per\u00edodos, estudos diversos.\nKr\u00fcger publicou en 1923 a monograf\u00eda sobre un dialecto astur-leon\u00e9s, \"El dialecto de San Cipri\u00e1n de Sanabria\". Foi profesor na Universidade de Hamburgo, onde fundou a revista \"Volkstum und Kultur der Romanen\", que comezou a publicarse a partir de 1928.\nO seu m\u00e9todo de investigaci\u00f3n, dentro da escola \"W\u00f6rter und Sachen\" (Palabras e cousas), permitiulle ademais unha rica recompilaci\u00f3n de datos de etnograf\u00eda material sobre as mesmas zonas, que lle permitiron estudos comparativos sobre ferramentas paralelas doutras zonas de Europa, e mesmo, \u00e1s veces co Norte de \u00c1frica e Oriente Medio.\nRelaci\u00f3n co nazismo e vida posterior en Suram\u00e9rica.\nCatedr\u00e1tico de filolox\u00eda rom\u00e1nica da Universidade de Hamburgo de 1923 ata 1945. Estivo entre os intelectuais que asinaron a chamada \"Confesi\u00f3n dos Profesores Alem\u00e1ns a Adolf Hitler\", que tivo lugar no Alberthalle de Leipzig en novembro de 1933. A s\u00faa afiliaci\u00f3n ao Partido Nazi en 1937 marcou o seu destino posterior. \nDespois da segunda guerra mundial, como outros relacionados no nazismo, abandonou Alema\u00f1a e pasou a Suram\u00e9rica, convert\u00e9ndose en profesor da Universidad Nacional de Cuyo, en Mendoza, Arxentina, desde 1948, onde proseguiu as s\u00faas investigaci\u00f3ns, en ocasi\u00f3ns comparando as ferramentas rurais arxentinas coas de Europa."}
{"id": "56085", "revid": "5863", "url": "https://gl.wikipedia.org/wiki?curid=56085", "title": "Eris (planeta anano)", "text": "Eris (s\u00edmbolo: ) \u00e9 o planeta anano de maior tama\u00f1o do noso Sistema Solar. Foi descuberto por Michael E. Brown, Chad Trujillo e David Rabinowitz o 8 de xaneiro de 2005 a partir dunhas imaxes tomadas o 21 de outubro de 2003. Ten un \u00fanico sat\u00e9lite natural \u00f3 que se lle deu o nome de Disnomia.\nHistoria e caracter\u00edsticas.\nDurante algo m\u00e1is dun ano este corpo celeste foi considerado como o d\u00e9cimo planeta do Sistema Solar polos seus descubridores, pero actualmente, segundo as estimaci\u00f3ns da Uni\u00f3n Astron\u00f3mica Internacional (UAI) na s\u00faa sesi\u00f3n do 24 de agosto de 2006, \u00e9 considerado un planeta anano (xunto a Plut\u00f3n e Ceres), unha nova categor\u00eda creada na devandita sesi\u00f3n.\nAntes de que o 13 de setembro de 2006 se lle outorgase o seu nomeamento definitivo era co\u00f1ecido co nome provisional de 2003 UB313.\n\u00d3rbita.\nEris presenta un per\u00edodo orbital duns 560 anos (tarda 560 anos en completar o seu movemento de translaci\u00f3n) e arestora at\u00f3pase \u00e1 m\u00e1xima distancia posible do Sol (afelio), a unhas 97 unidades astron\u00f3micas (UA) da Terra (14.400 mill\u00f3ns de quil\u00f3metros). Do mesmo xeito que Plut\u00f3n, a s\u00faa \u00f3rbita \u00e9 moi exc\u00e9ntrica (chega a unhas 35 UA do Sol durante o perihelio) e \u00f3 contrario dos planetas tel\u00faricos e dos xigantes gasosos, a \u00f3rbita de Eris est\u00e1 inclinada uns 44\u00b0 respecto \u00e1 ecl\u00edptica.\n\u00c9 un dos corpos do Sistema Solar m\u00e1is brillante e a responsable de que non se tiveran datos sobre a s\u00faa existencia ata hai ben pouco \u00e9 a inclinaci\u00f3n da s\u00faa \u00f3rbita, pois normalmente a maior\u00eda das buscas conc\u00e9ntranse no plano da ecl\u00edptica, onde se agrupa a maior\u00eda da materia do noso Sistema Solar.\nTama\u00f1o.\nSegundo observaci\u00f3ns do telescopio espacial Hubble e do Observatorio Keck, o di\u00e1metro de Eris \u00e9 de 2.398\u00a0km (\u00b196\u00a0km) e a s\u00faa masa \u00e9 de 1,66x1022 kg polo que \u00e9 un pouco m\u00e1is grande que Plut\u00f3n.\nSat\u00e9lite.\nDisnomia \u00e9 o \u00fanico sat\u00e9lite de Eris.\nPres\u00e9ntase no espazo como un punto 60 veces menos luminoso que Eris polo que, se asumimos que os dous corpos presentan o mesmo albedo, o di\u00e1metro de Disnomia pode ser duns 350\u00a0km, oito veces m\u00e1is pequeno que Eris.\nO seu per\u00edodo orbital \u00e9 de 14 d\u00edas."}
{"id": "56094", "revid": "56817", "url": "https://gl.wikipedia.org/wiki?curid=56094", "title": "NGC 7143", "text": "NGC 7143 \u00e9 unha estrela binaria na constelaci\u00f3n de Cygnus. Ten unha unha ascensi\u00f3n recta de 21h 48m 54s e unha declinaci\u00f3n de +29\u00b0 57'. Descubriuna John Herschel o 15 de setembro de 1828."}
{"id": "56095", "revid": "1131", "url": "https://gl.wikipedia.org/wiki?curid=56095", "title": "Cruzada escocesa", "text": "A cruzada escocesa (en ingl\u00e9s Scotch Mules), \u00e9 unha raza de ovella propia de Escocia, orixinada a partir da cabecinegra escocesa e da leicester de cabeza azul.\nMestura a adaptabilidade e a resistencia da cabecinegra escocesa a diferentes pastos e climas extremos coa capacidade para producir leite da leicester. "}
{"id": "56097", "revid": "89787", "url": "https://gl.wikipedia.org/wiki?curid=56097", "title": "Ovella charolesa", "text": "A charolesa, oficialmente denominada carneiro charol\u00e9s pola s\u00faa entidade criadora e regulamentadora, \u00e9 unha raza de ovella orixinaria da rexi\u00f3n francesa do Charol\u00e9s, ao sur da Borgo\u00f1a (Francia).\nCaracter\u00edsticas.\nA ovella charolesa \u00e9 forte e voluminosa, con exemplares adultos que se sit\u00faan entre 120 e 150 kgs (os carneiros) e entre 80 e 100 kgs as femias. \nA cabeza, que non ten la, \u00e9 rosada ou gris, e \u00e1s veces ten pequenas pencas negras. A testa \u00e9 ampla, cos ollos separados. As orellas son finas, longas e m\u00f3biles, da mesma cor c\u00e1 cabeza. O corpo \u00e9 robusto, tanto no lombo, como no peito como nas pernas. As patas tampouco te\u00f1en la, pero son claras e rectas. A la \u00e9 curta e fina. \nAs ovellas charolesas ofrecen un bo rendemento leiteiro, co que cr\u00edan rapidamente os a\u00f1os.\nHistoria.\nA finais do s\u00e9culo XVIII nesta rexi\u00f3n do sur da Borgo\u00f1a produc\u00edase unha ovella destinada fundamentalmente a carne, bastante heterox\u00e9nea, e chamada \"morvandelle\" (do macizo de Morvan). Pero nese momento comeza a abrochar a industria t\u00e9xtil e a produci\u00f3n de la pasa a ser un dos obxectivos principais dos gandeiros. Para iso importan ovella meiri\u00f1a, que non cruzan coa local. Por\u00e9n, cando contra 1820 o sector da la entra en crise, os gandeiros borgo\u00f1\u00f3ns tornan ao mercado c\u00e1rnico, importando ovella inglesa, concretamente leicester, que cruzan coa \"morvandelle\". \u00c9 o nacemento da arment\u00eda de ovella charolesa.\nA comezos do s\u00e9culo XX, trala primeira guerra mundial introd\u00facese na rexi\u00f3n a ovella southdown, que reduce o n\u00famero de cabezas de charolesa. Por\u00e9n, a partir dos anos cincuenta dese s\u00e9culo, a necesidade de obter animais m\u00e1is fortes e menos graxos volve relanzar a produci\u00f3n de charolesa. En 1963 ten lugar o primeiro concurso da raza, que \u00e9 reco\u00f1ecida en 1974 polo ministerio de Agricultura.\nA raza \u00e9 na actualidade unha das m\u00e1is vigorosas de Francia, cunha poboaci\u00f3n estimada de 400.000 cabezas dentro do estado franc\u00e9s."}
{"id": "56101", "revid": "23204", "url": "https://gl.wikipedia.org/wiki?curid=56101", "title": "Leicester fronteiriza", "text": "A leicester fronteiriza \u00e9 unha raza de ovella, nacida como variante da leicester, e indicada para a produci\u00f3n de la.\nCaracter\u00edsticas.\nA leicester fronteiriza \u00e9 unha ovella de tama\u00f1o medio, cunha estatura de 81\u00a0cm nos ombros e que rolda o metro de testa a cola. Os carneiros pesan entre 125 e 150\u00a0kg, e as femias adultas entre os 80 e os 100\u00a0kg.\nA cabeza \u00e9 curta e dereita, con d\u00faas moi longas orellas ergueitas e cubertas de pelo, que lle dan un aspecto moi caracter\u00edstico. Os ollos son negros, e as vendas do foci\u00f1o son grandes e tam\u00e9n negras. A testa carece de la. As patas, firmes e dereitas, tampouco te\u00f1en la, a\u00ednda que si pelo branco, e as unllas son escuras.\nConsid\u00e9rase d\u00f3cil para a cr\u00eda e o manexo.\nHistoria.\nA historia desta raza \u00e9 ben co\u00f1ecida. Cando os irm\u00e1ns Culley levaron a Northumberland varias cabezas de ovellas de raza leicester, comezaron un r\u00e1pido proceso de mellora xen\u00e9tica, ao principio cruz\u00e1ndoas con leicester importadas, e a partir dos anos trinta do s\u00e9culo XIX con cruzamentos endog\u00e1micos. A partir de 1850 comeza a configurarse un tipo de ovella claramente distinto do leicester.\nA leicester fronteiriza existe amplamente en todas as naci\u00f3ns das Illas Brit\u00e1nicas e tam\u00e9n se ten exportado con \u00e9xito a Australia (onde o seu cruzamento coa ovella meiri\u00f1a \u00e9 xa a raza de maior n\u00famero de cabezas, cun milleiro de criadores rexistrados de leicester fronteiriza pura), Nova Zelandia ou Sur\u00e1frica. Tam\u00e9n existen raba\u00f1os certificados nos Estados Unidos.\nRendibilidade.\nO principal destino da produci\u00f3n de leicester fronteirizas \u00e9 a extracci\u00f3n de la. D\u00e1nselle d\u00faas rapas ao ano, cando o pelo chega aos dez cent\u00edmetros, e \u00e9 particularmente aprezado pola s\u00faa la crecha, mesta e brillante. Os a\u00f1os producen case dous quilos de la, pero os exemplares adultos poden superar os 3\u00a0kg en cada rapa. Con rapas anuais, a la pode chegar aos 9\u00a0kg no caso dos carneiros e a 6,4\u00a0kg no caso das femias."}
{"id": "56105", "revid": "56817", "url": "https://gl.wikipedia.org/wiki?curid=56105", "title": "Boi", "text": "O termo boi pode referirse a:"}
{"id": "56107", "revid": "23204", "url": "https://gl.wikipedia.org/wiki?curid=56107", "title": "Ali ibn Abi Talib", "text": "Ali ibn Abi Talib (\u0639\u0644\u064a \u0627\u0628\u0646 \u0623\u0628\u064a \u0637\u0627\u0644\u0628, \"\u02bfAl\u012b ibn Ab\u012b \u1e6c\u0101lib\"), co\u00f1ecido simplemente como Al\u00ed, nado na Meca contra o ano 600 e finado en Kufa no 661, era primo e xenro de Mahoma, profeta do islam, como esposo da s\u00faa filla F\u00e1tima (\"Fatima bint Muhammad\"), con quen casou no ano 622. Cuarto califa do islam e o primeiro im\u00e1n, segundo o xi\u00edsmo. Ali \u00e9 importante tanto para os xi\u00edtas como para os sunnitas, politicamente e espiritualmente. As numerosas fontes biogr\u00e1ficas sobre Ali son a mi\u00fado sesgadas e seguindo li\u00f1as sectarias, pero coinciden en que era un musulm\u00e1n piadoso, dedicado \u00e1 causa do islam e un gobernante xusto de acordo co Cor\u00e1n e a Sunnah. Mentres os sunitas consideran a Ali o cuarta e \u00faltimo dos califas Rashidun (\"os correctamente guiados\"), os musulm\u00e1ns xi\u00edtas consideran a Al\u00ed como o primeiro imam despois de Mahoma debido \u00e1 interpretaci\u00f3n destes dos acontecementos en Ghadir Khumm. Os musulm\u00e1ns xi\u00edtas tam\u00e9n cren que Al\u00ed e os outros im\u00e1ns xi\u00edtas (todos os cales son da familia Ahl al-Bayt, a familia directa de Mahoma) son os lex\u00edtimos sucesores de Mahoma. Ali tam\u00e9n recibiu reco\u00f1ecemento de diversas organizaci\u00f3ns non musulm\u00e1s, como as Naci\u00f3ns Unidas e a Organizaci\u00f3n Mundial para os Dereitos Humanos, pola s\u00faa gobernanza e xustiza social.\nTraxectoria.\nSegundo os xi\u00edtas deber\u00eda ter sido o sucesor de Mahoma, mais foi precedido por tres califas: Abu Bakr (632-634), Umar ibn al-Khattab (634-644) e m\u00e1is Uthman ibn Affan (644-656).\nO pai de Ali, Abu Talib, era un importante membro da poderosa tribo dos Banu Quraysh, a\u00ednda que un tanto vinda a menos economicamente, e t\u00edo paterno de Mahoma. Este \u00faltimo, que quedou orfo a\u00ednda novi\u00f1o, foi acollido sendo un neno na casa de Abu Talib. Cando Al\u00ed ti\u00f1a seis anos abandonou a casa paterna e p\u00faxose so protecci\u00f3n de Mahoma, con quen se foi a vivir.Al\u00ed estivo vivindo con Mahoma e Khadija, a esposa de Mahoma, desde que ti\u00f1a cinco anos. Cando Al\u00ed ti\u00f1a nove anos, Muhammad anunciou-se como o profeta do islam, e Al\u00ed se fixo o primeiro home a aceptar o islam. Foi a segunda persoa, logo de Khadija, a aceptar o islam. Segundo Sayed Ali Asgher Razwy en \"Reformulaci\u00f3n da historia do islam e dos musulm\u00e1ns\", \"Ali e [o] Cor\u00e1n\" creceron xuntos como \"xemelgos\" na casa de Muhammad Mustafa e Khadija-tul-Kubra. \"\nO segundo per\u00edodo da vida de Al\u00ed comezou en 610 cando seguiu o islam \u00e1 idade de 9 anos e terminou co H\u00e9xira de Mahoma a Medina en 622. Cando Mahoma informou de que recibira unha revelaci\u00f3n divina, Al\u00ed, ent\u00f3n s\u00f3 uns nove anos , creulle e profesou ao islam. Ali converteuse no primeiro home que abrazou o islam. A doutrina xi\u00edta afirma que, de acordo coa misi\u00f3n divina de Al\u00ed, aceptou o islam antes de que participase en vellos ritos tradicionais da Meca, considerados polos musulm\u00e1ns como polite\u00edstas ou paganistas. De a\u00ed os xi\u00edtas din de Ali que o seu rostro \u00e9 honrado, xa que nunca foi empa\u00f1ado por prostraci\u00f3ns ante os \u00eddolos. Os sunitas tam\u00e9n usan o honor\u00edfico \"Karam Allahu Wajhahu\", que significa \"o favor de Deus estea sobre a s\u00faa cara\". A raz\u00f3n pola que a s\u00faa aceptaci\u00f3n a mi\u00fado non se chama conversi\u00f3n \u00e9 porque nunca foi un adorador de \u00eddolos como o pobo da Meca. S\u00e1bese que destru\u00edu is \u00eddolos do molde de Abraham e preguntoulle \u00e1 xente por que adoraban algo que eles mesmos fixeron.\nEn 622, o ano da migraci\u00f3n de Mahoma a Yathrib (agora Medina), Ali arriscou a s\u00faa vida durmindo na cama de Mahoma para facerse pasar por el e frustrar un complot de asasinato sobre Mahoma para que Mahoma puidese escapar en seguridade. Esta noite ch\u00e1mase Laylat al-Mabit. Segundo alg\u00fans ahadith, revelouse un verso sobre Al\u00ed sobre o seu sacrificio na noite de Hijra que di \"E entre os homes est\u00e1 quen vende aos seus nafs (a s\u00ed mesmo) a cambio do pracer de Deus.\" Ali sobreviviu \u00e1 trama, pero arriscou a s\u00faa vida qued\u00e1ndose na Meca para levar a cabo as instruci\u00f3ns de Mahoma: restaurar aos seus propietarios todos os bens e propiedades que foran confiscados a Mahoma. Ali foi ent\u00f3n a Medina con Fatimah bint Asad (a s\u00faa nai), Fatimah bint Mahoma (a filla de Mahoma) e outras d\u00faas mulleres.\nDurante os dez anos que Mahoma levou \u00e1 comunidade en Medina, Ali era extremadamente activo no seu servizo como secretario e representante, servindo nos seus ex\u00e9rcitos, sendo portador do seu estandarte en todas as batallas, l\u00edder de guerreiros en redadas e levando mensaxes e ordes. Como un dos tenentes de Mahoma e m\u00e1is tarde o seu xenro, Ali era unha persoa con autoridade e prestixio na comunidade musulm\u00e1.\nAli distinguiuse por primeira vez como guerreiro en 624 na Batalla de Badr. A batalla comezou con Ali derrotando ao campi\u00f3n da Meca, Walid ibn Utba; un historiador describiu a vitoria de Al\u00ed na batalla como \"o sinal do triunfo do islam\". Ali tam\u00e9n derrotou a moitos outros soldados mecanos na batalla. Segundo as tradici\u00f3ns musulm\u00e1s, Ali matou entre vinte e trinta e cinco inimigos na batalla, a maior\u00eda concorda que foran vinte e sete; mentres que todos os outros musulm\u00e1ns mataron outros vinte e sete.\nAli destacou na Batalla de Uhud, as\u00ed como moitas outras batallas onde manexaba unha espada bifurcada co\u00f1ecida como Zulfiqar. Tivo o papel especial de protexer a Mahoma cando a maior\u00eda do ex\u00e9rcito musulm\u00e1n fuxiu da batalla de Uhud e dic\u00edase \"Non hai un mozo valente excepto Ali e non hai espada que preste servizo ag\u00e1s a Zulfiqar\". Foi comandante do ex\u00e9rcito musulm\u00e1n na Batalla do Foso onde derrotou ao lendario guerreiro \u00e1rabe, Amr ibn Abd Al-Wud. Mahoma fixo a Al\u00ed comandante nesta batalla, afirmando que \"entregarei o estandarte a un home que ama a Deus e ao seu mensaxeiro e \u00e9 amado por Deus e o seu mensaxeiro. Volver\u00e1 coa conquista\". Despois desta batalla, Mahoma deu a Al\u00ed o nome de Asadull\u0101h (o que significa \"Le\u00f3n de Deus\") e eloxiouno dicindo: \"Os golpes de Al\u00ed contra Amr ibn Abd al-Wud \u00e9 maior que a adoraci\u00f3n que tanto a humanidade como os xenios poidan facer ata o D\u00eda do Xu\u00edzo.\" Ali tam\u00e9n defendeu a Mahoma na batalla de Hunayn en 630.\nMuhammad designou a Ali como un dos escribas que escribir\u00eda o texto do Cor\u00e1n, que fora revelado a Mahoma durante as d\u00faas d\u00e9cadas anteriores. A medida que o islam comezou a estenderse por toda Arabia, Ali axudou a establecer a nova orde isl\u00e1mica. Foi instru\u00eddo para redactar o Tratado de Hudaybiyyah, o tratado de paz entre Mahoma e os Quraish en 628. Ali era tan fiable e de confianza que Mahoma pediulle que levase as mensaxes e declarase as ordes. En 630, Ali recitou a unha gran reuni\u00f3n de peregrinos na Meca unha parte do Cor\u00e1n que declarou a Mahoma e \u00e1 comunidade isl\u00e1mica xa non estaban vinculados por acordos feitos antes aos polite\u00edstas \u00e1rabes. Durante a conquista da Meca no ano 630, Mahoma pediu a Al\u00ed que garantise que a conquista ser\u00eda incruenta. Ordenou a Al\u00ed que rompese todos os \u00eddolos adorados polos Banu Aus, Banu Khazraj, Tayy e os da Ka'bah para purificalo logo da contaminaci\u00f3n polo polite\u00edsmo dos tempos antigos. Al\u00ed foi enviado a Yemen un ano despois para difundir as ensinanzas do islam. Tam\u00e9n foi encargado de resolver varias disputas e eliminar as revoltas de varias tribos.\nOutra parte da vida de Al\u00ed comezou en 632, logo da morte de Mahoma e durou ata o asasinato de Uthman ibn Affan, o terceiro califa, en 656. Durante eses 24 anos, Ali non participou en ningunha batalla ou conquista, e tampouco asume ning\u00fan cargo executivo. Retirouse dos asuntos pol\u00edticos, especialmente logo da morte da s\u00faa esposa, F\u00e1tima Zahra. Empregou o seu tempo para servir \u00e1 s\u00faa familia e traballou como agricultor. Ali cavou moitos pozos e plantou xard\u00edns preto de Medina e dotounos para o uso p\u00fablico. Estes pozos son co\u00f1ecidos hoxe como Abar Ali (\"os pozos de Ali\").\nAli foi califa entre o 656 e o 661 durante a Primeira Fitna, un dos per\u00edodos m\u00e1is turbulentos da historia musulm\u00e1. O asasinato de Uthman fixo que os rebeldes tivesen que seleccionar un novo califa. Isto atopouse con dificultades xa que os rebeldes foron divididos en varios grupos compostos polos Muhajirun, Ansar, exipcios, kufans e basritas. Houbo tres candidatos: Ali, Talhah e Al-Zubayr. Primeiro os rebeldes acheg\u00e1ronse a Ali, ped\u00edndolle que aceptase ser o cuarto califa. Alg\u00fans dos compa\u00f1eiros de Mahoma tentaron persuadir a Al\u00ed para que aceptase o cargo, pero rexeitou a oferta, suxerindo ser un conselleiro en lugar dun xefe. Talhah, Zubayr e outros compa\u00f1eiros tam\u00e9n rexeitaron a oferta do califato dos rebeldes. Polo tanto, os rebeldes advertiron aos habitantes de Medina que elixisen un califa nun d\u00eda ou aplicar\u00edan unha acci\u00f3n dr\u00e1stica. Para resolver o punto morto, os musulm\u00e1ns reun\u00edronse na mesquita do profeta o 18 de xu\u00f1o de 656 para nomear o califa. Inicialmente, Ali negouse a aceptalo, simplemente porque os seus partidarios m\u00e1is vigorosos eran rebeldes. Con todo, cando alg\u00fans compa\u00f1eiros notables de Mahoma, ademais dos veci\u00f1os de Medina, inst\u00e1ronlle a aceptar a oferta, finalmente estivo de acordo. Pouco despois de que Ali fose califa, despediu aos gobernadores provinciais que foran nomeados por Uthman. Uthman nomeara aos seus familiares como gobernadores e noutras posici\u00f3ns de poder, e a insatisfacci\u00f3n p\u00fablica con este nepotismo foi un dos factores que causaron unha rebeli\u00f3n contra el. Ademais, os gobernadores de Uthman foron amplamente co\u00f1ecidos pola s\u00faa corrupci\u00f3n e saqueo. Os seus asesores dix\u00e9ronlle a Ali que non ser\u00eda prudente politicamente destitu\u00edr aos gobernadores de Uthman de inmediato, pero negouse a ser c\u00f3mplice da s\u00faa inxustiza e corrupci\u00f3n. Alg\u00fans dos gobernadores de Uthman foron substitu\u00eddos, pero outros, como Muawiyah I (parente de Uthman e gobernador do Levante), rexeitaron someterse \u00e1s ordes de Ali. En tales circunstancias, produciuse un cisma que levou \u00e1 primeira guerra civil na historia musulm\u00e1. Alg\u00fans musulm\u00e1ns, co\u00f1ecidos como Uthmanis, consideraron a Uthman un califa lex\u00edtimo e xusto ata o final, que fora asasinado ilegalmente. Alg\u00fans outros, que son co\u00f1ecidos como partidos de Ali, creron que Uthman caera en erro, perdera o califato e foi executado legalmente pola s\u00faa negativa a reparar ou renunciar; as\u00ed, Ali era o xusto e verdadeiro Imam e os seus opo\u00f1entes son infieis. Esta non era a posici\u00f3n de Al\u00ed mesmo. Esta guerra civil creou divisi\u00f3ns permanentes dentro da comunidade musulm\u00e1 respecto de quen ti\u00f1a o dereito lex\u00edtimo de ocupar o califato. O Primeiro Fitna, 656-661, seguiu o asasinato de Uthman, continuou durante o califato de Ali, e foi rematado pola asunci\u00f3n de Muawiyah do califato. Esta guerra civil (a mi\u00fado chamada Fitna) lamenta como o fin da unidade temper\u00e1 da ummah (naci\u00f3n) isl\u00e1mica.\nOs dous ex\u00e9rcitos acordaron finalmente resolver quen debe ser califa por arbitraxe. Finalmente, inst\u00f3uselle a Ali a aceptar a Abu Musa. Amr ibn al-As foi nomeado por Muawiyah como \u00e1rbitro. Sete meses despois, os dous \u00e1rbitros reun\u00edronse en Adhruh, a uns 10 quil\u00f3metros ao noroeste de Maan en Xordania, en febreiro de 658. Amr ibn al-As convenceu a Abu Musa Ash'ari de que tanto Ali como Muawiyah deber\u00edan renunciar e que deber\u00eda ser elixido un novo califa. Ali e os seus partidarios quedaron at\u00f3nitos pola decisi\u00f3n que reduciu o califa ao mesmo status que o de Muawiyah, que era un rebelde. Polo tanto, Ali foi sorprendido por Muawiyah e Amr ibn al-As. Cando os \u00e1rbitros reun\u00edronse en Daumet-ul-Jandal, organiz\u00e1ronse unha serie de reuni\u00f3ns diarias para que puidesen discutir os asuntos. Cando chegou a hora de tomar unha decisi\u00f3n sobre o califato, Amr bin al-A'as convenceu a Abu Musa al-Ashari de ter a opini\u00f3n de que deber\u00edan privar tanto a Al\u00ed como a Muawiya do califato e dar aos musulm\u00e1ns o dereito de elixir o califa. Abu Musa al-Ashari tam\u00e9n decidiu actuar en consecuencia. Segundo Poonawala, parece que os \u00e1rbitros e outras persoas eminentes, coa exclusi\u00f3n dos representantes de Al\u00ed, reun\u00edronse en xaneiro de 659 para discutir a selecci\u00f3n do novo califa. Amr apoiou a Muawiyah, mentres que Abu Musa preferiu ao seu yerno, Abdullah ibn Umar, pero este negouse a presentar a elecci\u00f3n por falta de unanimidade. Abu Musa ent\u00f3n propuxo, e Amr estivo de acordo, que depuxese a Al\u00ed e Muawiyah e someter a selecci\u00f3n do novo califa a unha Shura. Na declaraci\u00f3n p\u00fablica que seguiu, Abu Musa observou a s\u00faa parte do acordo, pero Amr declarou a Ali deposto e confirmou a Muawiya como califa, enganando a Abu Musa. Ali negouse a aceptar o veredicto de renunciar e esixiu que se celebrase unha elecci\u00f3n, e atopouse a si mesmo incumplindo a s\u00faa promesa de cumprir a arbitraxe. Ali protestou, afirmando que era contrario ao Cor\u00e1n e \u00e1 Sunnah e, polo tanto, non vinculante. Despois intentou organizar un novo ex\u00e9rcito, pero s\u00f3 os Ansar, os restos da Qurra liderados por Malik Ashtar, e alg\u00fans dos seus clans seguiron sendo leais. Isto puxo a Al\u00ed nunha posici\u00f3n d\u00e9bil, mesmo entre os seus propios partidarios. A arbitraxe resultou na disoluci\u00f3n da \"coalici\u00f3n de Ali\".\nO 19 do Ramad\u00e1n AH 40, que corresponder\u00eda ao 26 de xaneiro de 661, mentres oraba na Gran Mesquita de Kufa, Ali foi atacado polo Kharixita Abd-al-Rahman ibn Muljam. Foi ferido pola espada envelenada de ibn Muljam mentres se prosternaba na oraci\u00f3n do Fajr. Ali ordenou aos seus fillos que non atacasen aos Kharijites, sen\u00f3n que estipulaba que se sobreviv\u00eda, ibn Muljam ser\u00eda perdoado, mentres que se morreu, ibn Muljam deber\u00eda recibir s\u00f3 un golpe igual ao recibido. Ali morreu dous d\u00edas despois o 29 de xaneiro de 661 (21 Ramadan AH 40). Al-Hasan cumpriu a Qisas (ollo por ollo) e deu o mesmo castigo a Ibn Muljam despois da morte de Al\u00ed."}
{"id": "56109", "revid": "75439", "url": "https://gl.wikipedia.org/wiki?curid=56109", "title": "Wicca", "text": "A Wicca \u00e9 unha relixi\u00f3n neopag\u00e1 influenciada por crenzas precristi\u00e1s e pr\u00e1cticas de Europa occidental que afirma a existencia dun poder sobrenatural, como a maxia, e os principios f\u00edsicos e espirituais masculinos e femeninos que se integran coa natureza, e que celebra os ciclos da vida e os festivais estacionais, co\u00f1ecidos como Sabbats, os cales ocorren, polo normal, oito veces por ano.\nA Wicca \u00e9 unha relixi\u00f3n polite\u00edsta, de culto basicamente dualista, que cre tradicionalmente na Mai Tripla e no Deus con Cornos. Estas d\u00faas deidades vense moitas veces como as caras dunha divindade pante\u00edsta maior, ou que se manifestan como varias divindades polite\u00edstas. A Wicca incl\u00fae a pr\u00e1ctica ritual da maxia, en parte influenciada pola maxia cerimonial, moitas veces en conxunto cun c\u00f3digo moral co\u00f1ecido como a \"Wiccan Rede\", a\u00ednda que non \u00e9 unha regra.\nExisten varias tradici\u00f3ns dentro da Wicca. Algunhas, como a Wicca Gadneriana e a Alexandrina, seguen a li\u00f1axe inici\u00e1tica de Gadner ou Alex Sanders. A ambas denom\u00ednaselles Wicca Tradicional Brit\u00e1nica, e moitos dos seus practicantes consideran que o termo \"wicca\" s\u00f3 se lles pode aplicar a eles. Outras, como a Faery Wicca ou as Tradici\u00f3ns di\u00e1nicas, te\u00f1en outras figuras como principais influencias e non se centran tanto na li\u00f1axe da tradici\u00f3n. Algunhas destas tradici\u00f3ns neopag\u00e1s non usan o termo \"Wicca\" para referirse a eles mesmos, preferindo \"Bruxer\u00eda\", mentres que outros cren que todas estas tradici\u00f3ns poden considerarse wiccanas.\nOrixe.\nA Wicca foi difundida en Inglaterra por Gerald Gardner, populariz\u00e1ndose a partir do ano 1954, cando foron abolidas as \u00faltimas leis contra a bruxer\u00eda en Inglaterra. As\u00ed os iniciados de Gardner crearon os seus propios \"covens\" e a Wicca esparexiuse m\u00e1is al\u00e1 de Inglaterra, por Europa e, impulsada por Raymond Buckland, polos Estados Unidos.\nInsp\u00edrase na mitolox\u00eda celta, sumeria, exipcia, romana, grega etc., e, a nivel cerimonial, nas pr\u00e1cticas da maxia ritual e natural, a\u00ednda que hoxe en d\u00eda cada grupo ou persoa adapta a mitolox\u00eda que co\u00f1ece ou tam\u00e9n adoita usar a mitolox\u00eda aut\u00f3ctona do lugar no que vive.\nO goberno dos Estados Unidos reco\u00f1ece a Wicca como unha relixi\u00f3n e o ex\u00e9rcito norteamericano inclu\u00edu unha secci\u00f3n no manual de instruci\u00f3ns para capel\u00e1ns verbo da Wicca, que cont\u00e9n unha descrici\u00f3n detallada da relixi\u00f3n as\u00ed como das consideraci\u00f3ns necesarias que se deben ter en conta ante este grupo relixioso.\nEn Espa\u00f1a hai legalizadas d\u00faas tradici\u00f3ns locais no Rexistro de Entidades Relixiosas, as\u00ed como outras como outro tipo de asociaci\u00f3ns.\nCrenzas e conceptos principais.\nAs crenzas difiren moito entre practicantes individuais e as distintas tradici\u00f3ns, xa que non existe organizaci\u00f3n central que marque o canon da ortodoxia. O nexo que une todas as tradici\u00f3n son os conceptos b\u00e1sicos e \u00e9ticos acadados no primeiro concilio de Meigas do \"Consello Americano de Bruxos\" en 1974, as\u00ed como a forma estrutural b\u00e1sica para os rituais e celebraci\u00f3ns festivas, dados en gran parte polo mesmo Gadner. Estes son elementos clave das ensinanzas tradicionais e das obras publicadas, que adoitan dar un esbozo destas materias xerais.\nNas formas tradicionais da wicca empr\u00e9gase un libro sagrado denominado \"Libro das Sombras\", mantido en segredo excepto para os iniciados e pertencentes \u00e1 tradici\u00f3n. \u00c9 en realidade un grimorio, que comprende t\u00f3dolos rituais e a sabedor\u00eda da persoa ou \"coven\" correspondente, a\u00ednda que gran parte das ensinanzas seguen a ser orais. Propux\u00e9ronse nestas \u00faltimas d\u00e9cadas diversos Libros das Sombras p\u00fablicos, como por exemplo o editado por \"Lady Sheba\" (alcume da autora Jessie Wicker Bell) en 1970. Alg\u00fans textos publicados, orixinalmente por Doreen Valiente, tiveron grande acollida, como a \"Rede Wicca\" ou \"A encomenda da Deusa\", sendo adoptados polos practicantes. Pola contra, nas formas ecl\u00e9cticas util\u00edzase o Libro das Sombras dunha forma din\u00e1mica, como \u00abdiario\u00bb, recompilando a informaci\u00f3n a medida que se aprende, experiencias, reflexi\u00f3ns etc.\nDada a amplitude de perspectivas, alg\u00fans dos conceptos principais son:\nWicca tradicional e Wicca ecl\u00e9ctica.\nNas tradici\u00f3ns con li\u00f1axe ou wicca tradicional (derivadas dos iniciados polo propio Gerald Gardner) consid\u00e9rase que a relixi\u00f3n \u00e9 unha variedade m\u00e1is de bruxer\u00eda pag\u00e1, con pr\u00e1cticas, crenzas, estrutura organizativa e inici\u00e1tica espec\u00edficas. Constit\u00fae unha sociedade secreta e exclusiva de bruxer\u00eda, \u00e1 que se ten acceso mediante a iniciaci\u00f3n por outro membro, e coas sucesivas \"iniciaci\u00f3ns\" ou graos av\u00e1nzase no saber da relixi\u00f3n. As persoas iniciadas conv\u00e9rtense en sacerdotes e sacerdotisas dos Antigos Deuses.\nA wicca ecl\u00e9ctica deriva da tradicional. Nestas ramas at\u00f3pase en xeral unhas estruturas rituais e uns principios \u00e9ticos moi parecidos aos da wicca tradicional, a partir do material publicado e das contribuci\u00f3ns dos diferentes autores wiccanos (moitos deles tradicionais) que crearan as s\u00faas propias tradici\u00f3ns. Na Comunidade Ecl\u00e9ctica a xerarqu\u00eda ten un papel menos importante.\nC\u00f3mpre distinguir o concepto de \"wiccano ecl\u00e9ctico\" (persoa que non se adscribe a ningunha tradici\u00f3n concreta da wicca) que non se debe confundir co concepto de \"wiccano solitario\" (persoas que practican e estudan pola s\u00faa conta).\nA wicca non \u00e9 proselitista nin busca adeptos. A\u00ednda por riba os grupos inici\u00e1ticos poden denegar a entrada a persoas que non cumpran cos requisitos m\u00ednimos que significa ser iniciado, \u00e9 dicir, converterse en sacerdote ou sacerdotisa e afrontar as responsabilidades que isto carrexa.\nOs deuses.\nPara moitos practicantes desta relixi\u00f3n xira ao redor aos deuses, o Deus Pai e a Deusa Nai, que encarnan as forzas da natureza e corresponden a mitolox\u00eda asociada aos cultos da fertilidade. O Deus e a Deusa son observados como polaridades complementarias e o seu balance expresa a mesma polaridade masculino-feminina que pode verse na natureza. Nalgunhas ocasi\u00f3ns son simbolizados co Sol e a L\u00faa; por estas asociaci\u00f3ns lunares, a Deusa \u00e9 concibida nun aspecto de Trindade como \"Moza\", \"Nai\" e \"Anci\u00e1\". Para moitos wiccanos, a Deusa ten un papel preeminente \u00f3 ser a que todo o concibe. O Deus Hastado \u00e9 a chispa da Vida dentro de Ela, \u00f3 tempo que \u00e9 amante e fillo da Deusa. Morre e renace en cada ciclo anual, como representaci\u00f3n das colleitas. A Se\u00f1ora da Vida mant\u00e9n un ciclo mensual relacionado coas fases da l\u00faa.\nSegundo Gardner, as divindades veneradas na wicca son antigos deuses ind\u00edxenas das Illas Brit\u00e1nicas: un Deus Hastado da caza, a morte e a maxia, que goberna no Al\u00e9n; e unha Gran Deusa Nai, que outorga a vida e a rexeneraci\u00f3n ap\u00f3s ela. Do mesmo modo, aconsella que os bruxos que non sexan brit\u00e1nicos busquen as conexi\u00f3ns cos deuses aborixes do seu territorio. Nas ramas tradicionais, os nomes exactos dos deuses seguen a ser parte do segredo inici\u00e1tico e non foron publicados en ning\u00fan libro. Nestes anos, suxer\u00edronse alg\u00fans nomes p\u00fablicos xen\u00e9ricos, como Cernunnos e Aradia.\nUnha crenza clave na wicca \u00e9 que os deuses poden manifestarse de maneira persoal e corp\u00f3rea, sendo a m\u00e1is importante a trav\u00e9s do corpo dos seus sacerdotes e sacerdotisas. Esta manifestaci\u00f3n \u00e9 o obxectivo do ritual de \"baixar a L\u00faa\" ou \"baixar o Sol\" onde se invoca a Deusa para que descenda \u00f3 corpo da sacerdotisa (ou o Deus no sacerdote) para levar a cabo a \"posesi\u00f3n divina\".\nPor outra banda, a relaci\u00f3n exacta cos deuses e o entendemento destes \u00e9 parte da experimentaci\u00f3n individual de cada sacerdote/sacerdotisa. Por isto desenvolv\u00e9ronse diferentes variantes de interpretaci\u00f3n nestas d\u00e9cadas: alg\u00fans wiccanos son polite\u00edstas, xa que os diferentes deuses mitol\u00f3xicos ademais dos deuses da wicca son vistos como independentes e personalizados entre si. Outros interpr\u00e9tanos como \"formas de pensamento\", ou incluso \"arquetipos\" (segundo o famoso psic\u00f3logo Jung) que encarnan diferentes forzas naturais.\nNa Comunidade Ecl\u00e9ctica est\u00e1 moi estendida unha concepci\u00f3n puramente dite\u00edsta da relixi\u00f3n, considerando s\u00f3 d\u00faas grandes figuras xen\u00e9ricas, a Deusa (da L\u00faa, a terra e o mar) e o Deus (do bosque, a caza e os animais). As parellas mitol\u00f3xicas de diferentes pante\u00f3ns encarnar\u00edan os rostros do Deus e da Deusa. Tam\u00e9n se f\u00edxo popular unha especie de polite\u00edsmo suave, no que os diferentes deuses e deusas de t\u00f3dalas culturas son vistos coma facetas desta parella divina, te\u00f1an ou non conexi\u00f3n cos conceptos de fertilidade e deuses que representan.\nNa wicca tam\u00e9n hai un compo\u00f1ente de animismo, xa que se considera inmanentes aos deuses; a natureza \u00e9 sagrada en si mesma como manifestaci\u00f3n da divindade.\nOs Elementos.\nOs elementos b\u00e1sicos tam\u00e9n son parte importante da cosmovisi\u00f3n wiccana. As manifestaci\u00f3ns naturais expresan alg\u00fan dos catro elementos arquet\u00edpicos: Terra, Aire, Lume e Auga, ou combinaci\u00f3ns destes. Acost\u00famase a engadir un quinto elemento denominado Esp\u00edrito (\u00c9ter ou Akasha). Os elementos son simbolizados polo Pentagrama, que entre outras cousas representa os catro elementos co Esp\u00edrito na parte de enriba. Ao trazar o c\u00edrculo m\u00e1xico para os rituais relixiosos, al\u00e9n dos deuses inv\u00f3case os catro elementos que se corresponden cos catro puntos cardinais. Seguindo a orde: Leste, Sur, Oeste e Norte.\nOrganizaci\u00f3n.\nOs practicantes p\u00f3dense agrupar en grupos denominados \"Covens\", que te\u00f1en tradicionalmente un m\u00e1ximo de 13 integrantes. Os \"covens\" son independentes uns doutros, a\u00ednda que sigan a mesma tradici\u00f3n.\nNa comunidade ecl\u00e9ctica non \u00e9 requisito pertencer a un \"coven\", e os practicantes estudan e practican en solitario podendo asistir eventualmente a encontros e reuni\u00f3ns festivas ou aquelarres con outros practicantes.\nTradici\u00f3ns.\nAs principais tradici\u00f3ns wiccanas son: "}
{"id": "56114", "revid": "3471", "url": "https://gl.wikipedia.org/wiki?curid=56114", "title": "Alonso I de Fonseca", "text": "Alonso I de Fonseca, nado en Toro (provincia de Zamora) en 1418 e finado en Coca (provincia de Segovia) en 1473, foi bispo de \u00c1vila entre 1445 e 1453 e arcebispo de Santiago de Compostela entre os anos 1460 e 1463, e tam\u00e9n de Sevilla, desde o ano 1454 ata o 1473. \u00c9 considerado o iniciador dun novo per\u00edodo na sede compostel\u00e1 e o definidor do morgado familiar dos Fonseca, familia moi influente na Galicia dese momento e en Espa\u00f1a.\nA pesar de que na s\u00faa vida ocupou tres s\u00e9s, non se pos\u00fae moita documentaci\u00f3n sobre os seus mandatos, polo que escasean os datos sobre a s\u00faa vida, moitos deles obtidos do seu testamento.\nTraxectoria.\nOrixes.\nFillo de Juan Alonso de Ulloa, de orixe portuguesa, conselleiro do rei Xo\u00e1n II e de Beatriz Rodr\u00edguez de Fonseca, que tiveron como fillos a Pedro Ru\u00edz de Ulloa e Fonseca, Hernando de Fonseca e Catalina de Fonseca, esposa de Diego de Acevedo (os condes de Ayala) e nai de Alonso II de Fonseca.\nDurante os \u00faltimos 15 anos do reinado do Rei Xo\u00e1n permaneceu na Corte, e seguiu mantendo a graza do sucesor de Xo\u00e1n Henrique IV do que foi Capel\u00e1n Maior, chegando incluso a bendicir o seu matrimonio con Xoana de Portugal no ano 1455. Pero poucos anos despois \u00e9 rexeitado.\nEn setembro de 1460 enferma gravemente en Valladolid, feito que o leva o 3 de setembro a redactar o seu testamento.\nArcebispado de Santiago de Compostela.\nNos anos 1460 a 1463 ocupou a sede de Compostela no lugar do seu sobri\u00f1o Alonso II de Fonseca, que permaneceu como administrador da sede en Sevilla, coa finalidade de po\u00f1er paz nos convulsos dominios do arcebispado compostel\u00e1n. Pero no mesmo ano de 1463 os seus inimigos na Corte, dirixidos por Juan Fern\u00e1ndez Galindo, comendador da ra\u00ed\u00f1a, e Afonso de Velasco, conseguen expulsalo de ambas as mitras (Santiago e Sevilla), polo que o rei ordena a s\u00faa volta a Sevilla. Pouco m\u00e1is tarde novas disposici\u00f3ns reais quit\u00e1banlle ao arcebispo a posesi\u00f3n do seu se\u00f1or\u00edo, perdendo moitas das s\u00faas rendas e os seus partidarios foron apresados.\nA volta a Sevilla.\nA partir deste momento o arcebispo opta por actuar dun xeito m\u00e1is discreto nas s\u00faas relaci\u00f3ns coa Corte e comeza a afianzar o morgado familiar na vila de Coca (a vila de Toro era a casa primitiva da estirpe). No ano 1467 a ra\u00ed\u00f1a Xoana, esposa de Henrique IV, foi retida nesta vila por Alonso de Fonseca, seguindo instruci\u00f3ns precisas do rei.\nNa vila de Coca morreu no ano 1473 non sen antes vincular o futuro da s\u00faa familia ao apoio \u00e1 sucesi\u00f3n da futura Isabel a Cat\u00f3lica"}
{"id": "56115", "revid": "1093", "url": "https://gl.wikipedia.org/wiki?curid=56115", "title": "Ali ibn Abu Talib", "text": ""}
{"id": "56117", "revid": "98629", "url": "https://gl.wikipedia.org/wiki?curid=56117", "title": "Anemia drepanoc\u00edtica", "text": "A anemia drepanoc\u00edtica (tam\u00e9n chamada anemia causada por drepanocitos, enfermidade da hemogoblina SS, enfermidade de c\u00e9lulas falciformes ou anemia falciforme) \u00e9 unha enfermidade hereditaria, \u00e9 dicir, que se transmite de pais a fillos e que se caracteriza por unha alteraci\u00f3n da hemoglobina, prote\u00edna encargada de transportar o os\u00edxeno no sangue. Os gl\u00f3bulos vermellos cambian e adoptan unha forma semellante a unha fouce, de aqu\u00ed o nome de anemia falciforme (\"falcem\" \u00e9 fouce en lat\u00edn).\nCausas.\nA anemia drepanoc\u00edtica \u00e9 causada por un tipo anormal de hemoglobina chamada hemoglobina S, que distorsiona a forma dos gl\u00f3bulos vermellos e produce alteraci\u00f3ns no fluxo sangu\u00edneo.\nEsta enfermidade h\u00e9rdase como un trazo autos\u00f3mico recesivo, aparece cando un individuo herda o alelo da enfermidade dos dous proxenitores. Todas as persoas temos normalmente 23 pares de cromosomas, en cada par un cromosoma \u00e9 herdado da nai e outro do pai; isto quere dicir que, por exemplo, para un trazo determinado temos un xene materno e outro paterno. Os xenes te\u00f1en variantes chamadas alelos; no caso da hemoglobina o alelo normal ch\u00e1mase A e o alelo alternativo \u00e9 o S. Os individuos AA son normais. En caso de que un dos xenes leve o alelo dominante (con funcionalidade normal) e o outro o recesivo, isto significa que a persoa non padece a enfermidade (no mesmo grao, pero pode presentar s\u00edntomas m\u00e1is leves chamados trazo falciforme), pola contra, pad\u00e9cea cando herda o alelo defectuoso de \u00e1mbolos dous proxenitores.\nO defecto xen\u00e9tico causante \u00e9 unha mutaci\u00f3n no xene da \u03b2-globina que afecta a un s\u00f3 nucle\u00f3tido, na cal unha adenina (A) substit\u00faese por unha timina (T), facendo que un cod\u00f3n para o glutamato (E ou Glu) sexa substitu\u00eddo por un cod\u00f3n para a valina (V ou Val) na posici\u00f3n 6 (substituci\u00f3n E6V). A hemoglobina S con esta mutaci\u00f3n denom\u00ednase HbS, en oposici\u00f3n \u00e1 hemoglobina adulta normal HbA. Esta \u00e9 normalmente unha mutaci\u00f3n benigna que non causa efectos aparentes nas estruturas secundaria, terciaria e cuaternaria da hemoglobina en condici\u00f3ns normais de concentraci\u00f3n de os\u00edxeno. Por\u00e9n en concentraci\u00f3ns baixas de os\u00edxeno, a HbS polimer\u00edzase e forma precipitados fibrosos (agregados li\u00f1ais) porque a forma desoxi da hemoglobina exp\u00f3n un tramo hidr\u00f3fobo da prote\u00edna entre as h\u00e9lices E e F (Phe 85, Leu 88). Este tipo de polimerizaci\u00f3n \u00e9 escasa nos heterocigotos, pero importante nos homocigotos, nos cales a presenza de pol\u00edmeros de cadea longa distorsiona a forma dos gl\u00f3bulos vermellos, que se fan falciformes (forma de l\u00faa crecente ou outras formas anormais) e aparece a enfermidade.\nA mutaci\u00f3n probablemente se orixinou espontaneamente en diferentes \u00e1reas xeogr\u00e1ficas, como indican as an\u00e1lises con endonucleases de restrici\u00f3n, creando diversas variantes. Estas variantes denom\u00ednanse Camer\u00fan, Senegal, Benin, Bant\u00fa e Saudita-Asi\u00e1tica. As variantes te\u00f1en importancia cl\u00ednica, porque algunhas, como a Senegal e Saudita-Asi\u00e1tica tenden a producir anemias m\u00e1is leves.\nA mutaci\u00f3n \u00e9 m\u00e1is frecuente en pa\u00edses onde hai unha gran prevalencia da malaria ou en persoas que proceden deles. Parece que a mutaci\u00f3n foi seleccionada durante a evoluci\u00f3n nesas poboaci\u00f3ns porque os heterocigotos est\u00e1n protexidos da malaria (que s\u00f3 lles poduce s\u00edntomas leves) e non te\u00f1en anemia grave.\nIncidencia.\nEsta doenza \u00e9 m\u00e1is com\u00fan en determinados grupos \u00e9tnicos, por exemplo, en Estados Unidos, afecta sobre todo aos individuos de raza negra, aproximadamente 1 de cada 400 a padece.\nTam\u00e9n ten unha elevada frecuencia en rexi\u00f3ns de \u00c1frica, \u00e1rea mediterr\u00e1nea e Oriente Medio.\nSintomatolox\u00eda.\nA\u00ednda que a enfermidade est\u00e1 presente \u00f3 nacer, os s\u00edntomas polo xeral, comezan a acontecer sobre os 4/6 meses de idade e consisten na distensi\u00f3n do abdome, dilataci\u00f3n do coraz\u00f3n e edema de mans e p\u00e9s. Tam\u00e9n pode producirse un atraso da maduraci\u00f3n sexual na adolescencia.\nOs s\u00edntomas d\u00e9bense as alteraci\u00f3ns na hemoglobina, que cambia de forma cando a cantidade de os\u00edxeno no sangue se reduce debido a calquera raz\u00f3n.\nPoden presentarse episodios dolorosos que aparecen como consecuencia de vasos sangu\u00edneos bloqueados ou \u00f3rganos danados. \nExisten varios tipos de crise:\nEstas crises ocorren en case todos os pacientes nalg\u00fan momento das s\u00faas vidas, poden durar de horas a d\u00edas e afectan aos \u00f3sos das costas, aos \u00f3sos longos e ao t\u00f3rax. \nAs crises repetitivas poden ocasionar danos nos riles, nos pulm\u00f3ns, nos \u00f3sos, o f\u00edgado e no sistema nervioso central.\nOs s\u00edntomas m\u00e1is com\u00fans son:\nTratamento.\nO tratamento bas\u00e9ase na paliaci\u00f3n dos s\u00edntomas, manexar e controlar os mesmos, as\u00ed como, intentar diminu\u00edr a frecuencia das crises.\nRequ\u00edrese un tratamento continuo cun suplemento de \u00e1cido f\u00f3lico, esencial na produci\u00f3n das c\u00e9lulas. Tam\u00e9n se administran vacinas e antibi\u00f3ticos para evitar as infecci\u00f3n bacterianas nos nenos con enfermidade drepanoc\u00edtica.\nOs transplantes de medula \u00f3sea poden curar a enfermidade, pero s\u00f3 son recomendados nunha pequena parte dos pacientes, sobre todo debido ao alto risco, xa que, as drogas que se precisan para realizar o transplante son moi t\u00f3xicas e resulta complicado encontrar doadores axeitados. Ademais, \u00e9 un procedemento moi custoso comparado c\u00f3s outros tratamentos.\nComplicaci\u00f3ns.\nAs causas da morte son a infecci\u00f3n e a insuficiencia dos \u00f3rganos, algunhas persoas afectadas padecen episodios menores, pouco frecuentes e que duran pouco tempo e, pola contra, outras experimentan episodios m\u00e1is graves, de m\u00e1is tempo e con moita frecuencia que ocasionan importantes complicaci\u00f3ns."}
{"id": "56118", "revid": "7596", "url": "https://gl.wikipedia.org/wiki?curid=56118", "title": "Sinagoga", "text": "A sinagoga (do grego \u03c3\u03c5\u03bd\u03b1\u03b3\u03c9\u03b3\u03ae, transliterado \"synagog\u0113\", \"asemblea\"; en hebreo \u05d1\u05d9\u05ea \u05db\u05e0\u05e1\u05ea beit knesset, \"casa da asemblea\"; en yiddish \u05e9\u05d5\u05dc, shul; en ladino \u05d0\u05e1\u05e0\u05d5\u05d2\u05d4, esnoga) \u00e9 a casa de oraci\u00f3n dos practicantes do xuda\u00edsmo.\nO termo hebreo \"Beit Knesset\" - \u05d1\u05d9\u05ea \u05db\u05e0\u05e1\u05ea (\"Casa da asemblea\"), non debe confundirse co Knesset, o parlamento israel\u00ed. Algunhas congregaci\u00f3ns empregan o termo \"Beit Tefila\" - \u05d1\u05d9\u05ea \u05ea\u05e4\u05d9\u05dc\u05d4 (\"Casa da oraci\u00f3n\").\nMoitos xudeus ortodoxos e conservadores dos pa\u00edses de lingua inglesa empregan o termo yiddish \"shul.\" O emprego do termo \"sinagoga\" res\u00e9rvase para ocasi\u00f3ns formais. Os xudeus sefard\u00eds chaman \u00e1 sinagoga \"Esnoga\". As congregaci\u00f3ns reformistas e conservadoras dos Estados Unidos adoitan empregar o termo \"templo.\"\nAs sinagogas adoitan posu\u00edr un vest\u00edbulo para a oraci\u00f3n (o santuario), pequenos cuartos de estudo, e \u00e1s veces un cuarto social e algunhas oficinas. Algunhas sinagogas pos\u00faen un cuarto especial para o estudo da Torah, chamado a \"Beit midrash\" - \u05d1\u05d9\u05ea \u05de\u05d3\u05e8\u05e9 (\"Casa do estudo\")."}
{"id": "56119", "revid": "56817", "url": "https://gl.wikipedia.org/wiki?curid=56119", "title": "Demandante", "text": "O demandante, en Dereito procesual, \u00e9 a parte (persoa f\u00edsica ou xur\u00eddica) que inicia un litixio mediante a interposici\u00f3n dunha demanda. \u00c9 o suxeito activo do preito, que articula unha ou m\u00e1is pretensi\u00f3ns de car\u00e1cter xur\u00eddico, exercitando unha acci\u00f3n procesual para que o xu\u00edz a resolva por medio dunha sentenza.\nRes\u00e9rvase este termo para as xurisdici\u00f3ns civil, social e contencioso administrativa. Asemade tam\u00e9n se denomina \"demandante en amparo\" a quen formula un recurso de amparo perante o Tribunal Constitucional\nNo \u00e1mbito do proceso penal a persoa que exercita a acci\u00f3n denom\u00ednase acusaci\u00f3n.\nDependendo do tipo de procedemento, o demandante pode ou debe comparecer representado por un procurador e defendido por un avogado"}
{"id": "56120", "revid": "98629", "url": "https://gl.wikipedia.org/wiki?curid=56120", "title": "Ribeiro", "text": "Co termo Ribeiro podemos facer referencia a:\nApelido e persoeiros.\nAdemais, Ribeiro (ou a s\u00faa variante non normativa Riveiro) \u00e9 un apelido galego-portugu\u00e9s frecuente en Galiza, Portugal e o Brasil, que podemos atopar nas seguintes persoas:"}
