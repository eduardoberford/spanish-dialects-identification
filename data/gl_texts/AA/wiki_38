{"id": "19024", "revid": "98629", "url": "https://gl.wikipedia.org/wiki?curid=19024", "title": "Historia de Washington DC", "text": "A historia de Washington, D.C. est\u00e1 ligada ao seu papel como capital dos Estados Unidos. Orixinalmente habitada polo pobo algonquino co\u00f1ecido como Nacotchtank, o lugar do Distrito de Columbia ao londo do r\u00edo Potomac foi escollido por vez primeira polo presidente George Washington. A cidade foi atacada durante a guerra anglo-estadounidense de 1812 nun episodio co\u00f1ecido como a Queima de Washington. Tras o regreso do goberno \u00e1 capital, este tivo que xestionar a reconstruci\u00f3n de numerosos edificios p\u00fablicos, inclu\u00edda a Casa Branca e o Capitolio dos Estados Unidos. O Plan McMillan de 1901 axudou a restaurar e enbelecer a zona central da cidade, inclu\u00edndo a creaci\u00f3n do National Mall, xunto con numerous monumentos e museos. \nOs nativos ind\u00edxenas viv\u00edan na rexi\u00f3n do Distrito de Columbia preto de 12 mil anos antes da chegada dos primeiros exploradores europeos. Un dos primeiros europeos a explorar a rexi\u00f3n foi o ingl\u00e9s John Smith de Jamestown, un soldado que anteriormente axudou a establecer a colonia de Jamestown. Smith explorou a rexi\u00f3n v\u00eda o R\u00edo Potomac, en 1608. Smith atopar\u00eda unha tribo \"Nacotchtank\", un grupo nativo que falaba un idioma algonquino. Os nativos inicialmente recibiron amigabelmente o comercio europeo, mais conflitos sobre propiedade de terras levaron posteriormente a batallas entre colonizadores europeos e os nativos. Os \"Nacotchtank\" terminaron abandonando as s\u00faas vilas e refuxi\u00e1ronse nas forestas da rexi\u00f3n.\nEn 1751, esta pequena comunidade foi renomeada \"George Town\", e posteriormente, \"Georgetown\".\n\"Tohoga\" e Georgetown.\nEn 1632 est\u00e1 documentada a existencia dunha aldea dos nativos Nacotchtank no que hoxe \u00e9 o barrio de Georgetown. Cham\u00e1base Tohoga. En 1662 realiz\u00e1ronse as primeiras vendas de terras a colonos ingleses ao longo do Potomac para o cultivo de tabaco. Ao pouco tempo comezaron a xurdir conflitos cos nativos, polo que en 1697 se levantou un forte. Ademais, estas grandes plantaci\u00f3ns utilizaban bastante o traballo escravo.\nArredor de 1745, o colono George Gordon constru\u00edu un posto de inspecci\u00f3n de tabaco na marxe sur do Potomac, xusto no \u00faltimo punto augas arriba navegable para grandes nav\u00edos. Deseguido creceron al\u00ed almac\u00e9ns, peiraos e unha pequena comunidade portuaria. En 1751 o goberno de Maryland comproulle a Gordon terras para fundar no lugar a vila de Georgetown.\nEscolla como capital dos Estados Unidos.\nMoitas cidades norteamericanas xa foran capitais dos Estados Unidos, ao longo dos primeiros anos que sucederan \u00e1 independencia dos Estados Unidos. En 1783, o congreso norteamericano decidiu que os Estados Unidos deber\u00edan ter un centro permanente de goberno.\nO gran problema era que a \u00e1rea onde se instalase a capital ga\u00f1ar\u00eda grande influencia pol\u00edtica e econ\u00f3mica. Moitos dos membros do congreso norteamericano eran do Norte industrializado, onde a escravitude apenas se usaba, e nalg\u00fans estados se consideraba ilegal, e quer\u00edan que a capital norteamericana se fixase en Filadelfia, ent\u00f3n a maior cidade norteamericana. Pola contra, os representantes dos estados do Sur agropecuario, dependentes da escravitude, quer\u00edan a capital nunha cidade no Sur.\nAlexander Hamilton, o ent\u00f3n secretario do Tesouro norteamericano, e Thomas Jefferson, Secretario do Estado, chegaron a un acordo sobre esta disputa. Hamilton estaba preocupado por estabilizar a econom\u00eda do pa\u00eds e, para iso, un paso importante era o pagamento das d\u00e9bedas contra\u00eddas ao longo da guerra de independencia. Hamilton consideraba que o Congreso deb\u00eda pagar o resto das d\u00e9bedas dos Estados do Norte. Jefferson, de Virxinia, un estado do Sur que xa pagara todas as s\u00faas d\u00e9bedas, aceptou pagar as d\u00e9bedas dos Estados do Norte no caso de que Hamilton aceptase que a capital norteamericana fose unha cidade no Sur dos Estados Unidos. Isto resultou na \"Residence Act\", en 1790, que deu ao ent\u00f3n presidente norteamericano, George Washington, o poder de escoller o lugar onde ser\u00eda constru\u00edda a nova capital americana.\nWashington escolleu, en 1791, unha \u00e1rea de 259\u00a0km\u00b2 no R\u00edo Potomac, entre os Estados americanos de Maryland e Virxinia, onde estaba localizada a vila de Georgetown. O lugar escollido por Washington ficaba a apenas alg\u00fans quil\u00f3metros da s\u00faa casa, no Mount Vernon (Virxinia). Os Estados de Maryland e Virxinia cederon esta \u00e1rea para o goberno federal.\nConstruci\u00f3n.\nGeorge Washington contratou a Pierre Charles L'Enfant, un enxe\u00f1eiro franc\u00e9s, para a creaci\u00f3n da cidade]]. Unha dificultade foi a resistencia dos ricos propietarios de terra da rexi\u00f3n escollida en vender as s\u00faas terras.\nOs planos e dese\u00f1os de L'Enfant prev\u00edan unha cidade centrada no Capitolio dos Estados Unidos, cruzada por avenidas diagonais nomeadas con nomes dos Estados do pa\u00eds. Os cruzamentos destas avenidas con r\u00faas correndo nun sentido norte-sur e leste-oeste ser\u00edan rotatorias, e homenaxear\u00edan grandes personalidades norteamericanas. Outra idea era a construci\u00f3n dun enorme parque na marxe norte do R\u00edo Potomac, que constit\u00fae o actual National Mall, constru\u00edda no inicio do s\u00e9culo XX. En tanto era constru\u00edda Washington, George Washington e o Congreso norteamericano gobernaban o pa\u00eds noutras cidades escollidas temporalmente como capital federal.\nGrazas a Andrew Bellicott e a Benxamin Banneker, que posu\u00edan os planos e dese\u00f1os de L'Enfant, a construci\u00f3n da cidade continuou, e o Distrito de Columbia foi inaugurado como capital permanente dos Estados Unidos de Am\u00e9rica, en 1800. O goberno federal decidira nomear a capital dos Estados Unidos como Washington, nunha homenaxe a George Washington, non s\u00f3 polo papel que este tivo na creaci\u00f3n da cidade sen\u00f3n na historia dos Estados Unidos como un todo.\n1800 a 1860.\nCando foi inaugurada, a constituci\u00f3n norteamericana deu ao congreso nacional o poder de gobernar directamente o distrito de Columbia. O congreso nacional estableceu un goberno de car\u00e1cter rexional para Washington, coa creaci\u00f3n dun Consello municipal, cuxos membros eran electos directamente polos habitantes. O prefecto, por\u00e9n, era escollido directamente polo presidente. Non foi ata 1820 que os habitantes da Washington tiveron o dereito de escoller o prefecto da cidade. Por\u00e9n, desde a s\u00faa inauguraci\u00f3n, todos os habitantes que resid\u00edan no Distrito de Columbia non ti\u00f1an o dereito de escoller o presidente dos Estados Unidos nas elecci\u00f3ns nacionais, dereito que ficou dispo\u00f1\u00edbel s\u00f3 en 1961.\nEn agosto de 1814, na Guerra de 1812, tropas brit\u00e1nicas invadiron a capital, partindo do Canad\u00e1 e incendiando as principais estruturas da cidade. O presidente americano e os membros do Congreso federal xa sa\u00edran da cidade, mais a moral da poboaci\u00f3n atinxiu un nivel moi baixo. Tropas norteamericanas encarregadas de defender a capital fuxiron antes de seren atacadas polos ingleses. Despois do fin da guerra, discutiuse mover a capital norteamericana a un lugar menos vulner\u00e1bel a ataques militares, mais os habitantes da cidade persuadiron o Congreso de ficar na cidade. Washington pasou por un proceso de reconstruci\u00f3n, que terminou en 1819. As paredes externas da Mansi\u00f3n Presidencial, chamuscadas no ataque ingl\u00e9s, foron pintadas de branco para que as manchas negras das paredes queimadas ficasen escondidas. Esa mansi\u00f3n \u00e9 actualmente co\u00f1ecida como a Casa Branca.\nCando Washington foi inaugurada como capital, prev\u00edase que a cidade ser\u00eda un importante centro industrial e comercial, al\u00e9n da natural posici\u00f3n de centro pol\u00edtico m\u00e1is importante dos Estados Unidos. Por\u00e9n, moitas cidades na rexi\u00f3n, como Boston, Charlottetown, Filadelfia, Nova York e especialmente Baltimore, a maior cidade de Maryland, impediron un r\u00e1pido crecemento poboacional de Washington. A poboaci\u00f3n de Washington ficou en torno de apenas 50 mil habitantes ata o fin da d\u00e9cada de 1840, e moito do terreo do Distrito de Columbia estaba sen uso. No seu t\u00f3rrido ver\u00e1n, Washington ficaba practicamente deserta. En 1846, o Congreso nacional decidiu devolver a \u00e1rea ao sur do R\u00edo Potomac ao Estado de Virxinia.\nEscravitude e Guerra Civil.\nUnha cuesti\u00f3n controvertida na capital dos Estados Unidos era a escravitude. Washington est\u00e1 localizada na Rexi\u00f3n Sur dos Estados Unidos, onde o uso de escravos era extensivo. Os escravos constru\u00edran moito da cidade, inclu\u00edndo estruturas gobernamentais e v\u00edas p\u00fablicas. Mais boa parte do pa\u00eds estaba contra a escravitude, especialmente a poboaci\u00f3n dos estados do norte. En 1850, unha lei nacional prohibiu o comercio escravo en Washington, e foi definitivamente abolido polo presidente americano Abraham Lincoln, en 1862, cando a Guerra Civil Americana xa comezara dous anos antes. Os propietarios de escravos que decidiron ficar do lado da Uni\u00f3n nortista (compostas por estados que apoiaban a abolici\u00f3n da escravitude), e leais ao presidente norteamericano foron recompensados con 300 d\u00f3lares por escravo liberado.\nWashington est\u00e1 localizada ao norte da Virxinia, un Estado do Sur confederado, e altamente vulner\u00e1bel a un ataque surista. Abraham Lincoln creou unha forza militar, a Tropa de Potomac, co obxectivo de defender Washington, a capital dos estados da Uni\u00f3n. A\u00ednda que isto non fose necesario, unha vez que unha capital temporal puidese ser escollida nun local menos vulner\u00e1bel, Lincoln e a maior\u00eda do Congreso da Uni\u00f3n decidiu que a capital da Uni\u00f3n deber\u00eda continuar sendo Washington.\nA necesidade de defender a capital da Uni\u00f3n fixo que a poboaci\u00f3n de Washington medrase axi\u00f1a. Con 60 mil habitantes no comezo da guerra, Washington chegou aos 120 mil no final da Guerra Civil. Millares de soldados protex\u00edan Washington, millares de persoas vi\u00f1an doutras rexi\u00f3ns dos Estados Unidos, empe\u00f1adas en axudar nos esforzos de guerra, dirix\u00edanse \u00e1 cidade, ben como millares de afroamericanos que, fuxindo da escravitude, vi\u00f1an dos estados do sur confederado. Este crecemento levou \u00e1 falta de vivendas e os sistemas de sanidade p\u00fablica deixaron de atender de forma eficiente \u00e1 poboaci\u00f3n da cidade. Despois do fin da guerra, o goberno norteamericano, a trav\u00e9s dun novo plano director, reformou moito da cidade, e estes problemas foron resolvidos.\nO presidente norteamericano Lincoln foi asasinado en 14 de abril de 1865, apenas alg\u00fans d\u00edas antes do termo da guerra, no Ford's Theater, por John Wilkes Booth.\n1865 a 1900.\nEn 1871, o Congreso norteamericano fixo do Distrito de Columbia un territorio gobernamental. Washington e inmediaci\u00f3ns foron gobernadas por alg\u00fans anos por un gobernador, Alexander Sheppard, pesoalmente escollido polo presidente. Sheppard era o principal administrador dun programa de planexamento urbano. Por\u00e9n, non controlou adecuadamente as finanzas do Distrito, gastando moito m\u00e1is do necesario, polo que foi acusado de deshonestidade e corrupci\u00f3n.\nUn comit\u00e9 foi estabelecido en 1874, e descubriu que o territorio gobernamental de Columbia estaba cunha d\u00e9beda de 20 mill\u00f3ns de d\u00f3lares, e axi\u00f1a o Congreso norteamericano decidiu abolir o territorio gobernamental. O Distrito de Columbia pasar\u00eda a ser administrado por tres persoas, directamente escollidas polo presidente, e que ti\u00f1an por cometido o control absoluto na administraci\u00f3n do Distrito de Columbia. A cidade de Georgetown pasou a formar parte de Washington, desde ent\u00f3n, e os nomes das r\u00faas de Georgetown foron modificadas para atender \u00e1s especificaci\u00f3ns do plano director de L'Enfant. Por un longo per\u00edodo, a poboaci\u00f3n de Washington non ter\u00eda o dereito de escoller os membros do goberno rexional, un caso \u00fanico entre as cidades dos Estados Unidos.\nEn 1888 foi inaugurado o Monumento de Washington.\n1900 a 1950.\nO National Mall foi proxectado e constru\u00eddo no inicio do s\u00e9culo XX, nunha enorme \u00e1rea entre o Capitolio dos Estados Unidos e o Monumento de Washington.\nWashington creceu bastante durante a primeira guerra mundial, cando os Estados Unidos precisaban de m\u00e1is traballadores para o desenvolvemento dos planos de esforzos de guerra. Con 350 mil habitantes en 1915, Washington pasou a ter preto de 450 mil despois do termo da guerra. Este aumento poboacional causou moitos problemas nos distintos servizos p\u00fablicos. Falta de vivendas, alto valor da terra e escolas masificadas, con clases moitas veces con 60 ou m\u00e1is estudantes, foron problemas que abateron Washington nos anos que seguiron \u00e1 primeira guerra mundial.\nAo contrario doutras cidades norteamericanas, Washington non sufriu coa Gran Depresi\u00f3n. Polo contrario, diversos plans desenvolvidos polo goberno nacional, co obxectivo de minimizar os efectos da Depresi\u00f3n no pa\u00eds, crearon m\u00e1is empregos, que fixeron que a poboaci\u00f3n da cidade crecese axi\u00f1a unha vez m\u00e1is. De 485 mil habitantes en 1930, Washington pasou a ter 450 mil en 1940. M\u00e1is crecemento seguiu aos anos da segunda guerra mundial, e Washington alcanzou preto de 800 mil habitantes ao termo da mesma. Durante a guerra, o Pent\u00e1gono foi constru\u00eddo\n1950 a 2000.\nDesde a d\u00e9cada de 1950, a poboaci\u00f3n de Washington v\u00e9n caendo gradualmente, despois do m\u00e1ximo de 800 mil atinxido en 1945. Por\u00e9n, a poboaci\u00f3n dos suburbios continuou a crecer. Coa desegregaci\u00f3n racial escolar, regulamentada polo Congreso nacional en 1954, moitas familias brancas mud\u00e1ronse aos suburbios de Washington. Desde 1955, os afroamericanos comp\u00f3\u00f1en a maior\u00eda da poboaci\u00f3n da cidade.\nDespois do fin da segunda guerra mundial, moitos dos habitantes do Distrito de Columbia esixiron votaci\u00f3ns directas na cidade para escolla dos principais oficiais da cidade. Moitos deses habitantes tam\u00e9n quer\u00edan o dereito de participar das elecci\u00f3ns nacionais, como a escolla do presidente norteamericano. En 1961, o Congreso norteamericano aprobou unha emenda constitucional que deu aos habitantes de Washington o dereito a participar nas votaci\u00f3ns nacionais.\nEn 1967, o ent\u00f3n presidente norteamericano, Lyndon Johnson, reorganizou o sistema gobernamental de administraci\u00f3n do Distrito de Columbia, gobernado por un prefecto e un Consello municipal. Por\u00e9n, tanto o prefecto como os membros do Consello municipal continuaron a ser escollidos polo presidente. Johnson escolleu a Walter Washington para ser o primeiro prefecto de Washington, que se converteu no primeiro afroamericano en gobernar unha cidade dos Estados Unidos.\nEn 1968, despois do asasinato de Martin Luther King, Washington foi sacudida por unha xigantesca manifestaci\u00f3n popular, entre o 4 de abril e o 8 de abril. M\u00e1is de 20 mil persoas, a gran maior\u00eda afroamericanos da clase baixa, causaron numerosos vandalismos na cidade, o que afastou a\u00ednda m\u00e1is as familias brancas da cidade e os afroamericanos da clase media, que se mudaron a cidades veci\u00f1as.\nA partir da d\u00e9cada de 1970, un n\u00famero crecente de persoas de Columbia pasou a alimentar un movemento cuxo obxectivo era facer que o Distrito de Columbia se convertese nun estado propio dentro dos Estados Unidos. A proposta foi aprobada polo Congreso americano en 1978 e ratificada polos habitantes da cidade en 1982 mais non ratificada por varios dos estados do pa\u00eds, para ser finalmente rexeitada polo Senado norteamericano en 1992.\nEn 1973, o Congreso norteamericano deu aos habitantes da cidade o dereito de elixir o prefecto de Washington, as\u00ed como os membros do Consello municipal, por primeira vez en m\u00e1is dun s\u00e9culo. En 1974, os habitantes da cidade elixiron a Walter Washington como o prefecto do estado, anteriormente prefecto da cidade, nomeado directamente polo presidente norteamericano.\nWashington sufriu unha gran crise financeira entre 1994 e 1995, e o Congreso americano novamente decidiu remover parte dos poderes municipais. O Congreso disolveu o Congreso municipal, removeu os poderes gobernamentais do Distrito de Columbia e creou un Consello Financeiro, do que os seus membros ser\u00edan escollidos directamente polo presidente norteamericano, e o Distrito de Columbia pasar\u00eda a ser controlada novamente polo goberno norteamericano. Entre 1999 e 2000, o Congreso norteamericano decidiu restitu\u00edr ao Distrito de Columbia os seus poderes gobernamentais.\n2000 ata hoxe en d\u00eda.\nEn 2001, a rexi\u00f3n metropolitana de Washington foi branco dos Ataques do 11 de setembro, nos que un Boeing 767 atinxiu o Pent\u00e1gono, destru\u00edndoo parcialmente e matando a 125 persoas, as\u00ed como os 65 pasaxeiros da aeronave. Despois destes ataques, o Distrito de Columbia foi branco dun ataque de anthrax, a trav\u00e9s de cartas contendo o virus que infectou a 20 persoas e matou 5 delas."}
{"id": "19025", "revid": "1131", "url": "https://gl.wikipedia.org/wiki?curid=19025", "title": "Viana do Castelo", "text": "Viana do Castelo \u00e9 un concello portugu\u00e9s, capital do Distrito de Viana do Castelo, na rexi\u00f3n Norte e subrexi\u00f3n do Mi\u00f1o-Lima.\nDemograf\u00eda.\nO concello ten 314,36\u00a0km\u00b2 de \u00e1rea e preto de 46.750 habitantes no seu n\u00facleo urbano e 83.000 en todo o municipio, subdividido en 40 parroquias.\nXeograf\u00eda.\nO concello limita ao norte con Caminha, ao sur con Barcelos, ao leste con Ponte de Lima e Esposende, e ao oeste co oc\u00e9ano Atl\u00e1ntico.\nFregues\u00edas.\nAs fregues\u00edas de Viana do Castelo son: \nAfife, Alvar\u00e3es, Amonde, Anha, Areosa, Barroselas, Cardielos, Carre\u00e7o, Carvoeiro, Castelo do Neiva, Chaf\u00e9, Darque, De\u00e3o, Deocriste, Freixieiro de Soutelo, Lanheses, Mazarefes, Meadela, Meixedo, Monserrate, Montaria, Moreira de Geraz do Lima, Muj\u00e3es, Neiva, Nogueira, Outeiro, Perre, Portela Sus\u00e3, Santa Marta de Portuzelo, (anteriormente Portuzelo), Santa Leoc\u00e1dia de Geraz do Lima, Santa Maria de Geraz do Lima, Santa Maria Maior, Serreleis, Subportela, Torre, Vila de Punhe, Vila Franca, Vila Fria, Vila Mou e Vilar de Murteda.\nHistoria.\nAs orixes do poboamento rem\u00f3ntanse a antes da era cristi\u00e1, existindo ru\u00ednas dun castro ou citania no outeiro de Santa Luzia. Recibiu o seu primeiro foro de mans de Afonso III de Portugal en 1258, e o nome de Viana da Foz do Lima en raz\u00f3n da s\u00faa localizaci\u00f3n xeogr\u00e1fica (na foz do r\u00edo Lima).\nAp\u00f3s a aclamaci\u00f3n de Xo\u00e1n I de Portugal polas cortes de Co\u00edmbra, Nuno \u00c1lvares Pereira fixo unha viaxe diplom\u00e1tica, militar e de peregrinaci\u00f3n a Santiago de Compostela, durante a que tomou o castelo do Neiva, hoxe desaparecido e reaproveitadas as s\u00faas pedras. Segundo a lenda, o castelo (que d\u00e1 nome a unha das fregues\u00edas de Viana) era \"duro e ben defendido\" pero unha frecha alcanzou certeira e case milagreiramente ao alcaide, o que provocou a rendici\u00f3n do sitio; o episodio \u00e9 conmemorado na actualidade na feira medieval de Viana do Castelo.\nEn 1848 Viana foi elevada a cidade por decreto de Mar\u00eda II de Portugal, tendo visto ent\u00f3n a s\u00faa designaci\u00f3n alterada de Viana da Foz do Lima para Viana do Castelo. \nNo s\u00e9culo XX foi un dos m\u00e1is importantes portos da pesca de bacallau.\nCultura.\nNa cidade, que creceu ao longo do r\u00edo Lima, p\u00f3dense ver edificios de estilos renacementista, manuelino, barroco e modernista (\"Art d\u00e9co\"). No entramado urbano destaca o centro hist\u00f3rico, que forma un c\u00edrculo delimitado polos restos das antigas murallas. Hai ruelas con arterias maiores que dan ao r\u00edo Lima. Destacan a antiga Igrexa Matriz (catedral dende 1977), que data do s\u00e9culo XV, destacan a Capela da Miseric\u00f3rdia (s\u00e9culo XVI), a Capela das Almas, e o antigo edificio do Concello, na \"Pra\u00e7a da Rep\u00fablica\" (antiga \"Pra\u00e7a da Rainha\"). Este conta cunha fonte xafariz de granito con dobre p\u00eda e estanque, constru\u00edda por Jo\u00e1n Lopes o Vello e rematada por Jo\u00e3o Lopes, Filho en 1559.\nF\u00f3ra do centro da cidade, no alto do Monte de Santa Luzia, \u00e9rguese o Santuario Diocesano do Sagrado Coraz\u00f3n de Xes\u00fas. A s\u00faa construci\u00f3n comezou en 1903, inspirada na Bas\u00edlica do Sagrado Coraz\u00f3n de Par\u00eds. Desde ela p\u00f3dese gozar dunha ampla vista sobre a cidade, a r\u00eda do r\u00edo Lima e o mar.\nPatrimonio.\nAlg\u00fans dos elementos patrimoniais m\u00e1is destacados de Viana do Castelo son:\nCultura popular e deportes.\nO Sport Clube Vianense ded\u00edcase a promover o f\u00fatbol. A Escola Desportiva de Viana promove a nataci\u00f3n, pirag\u00fcismo, o hockey a pat\u00edns e outros deportes. A cidade \u00e9 tam\u00e9n sede da Associa\u00e7\u00e3o Juventude de Viana de h\u00f3ckey a pat\u00edns.\nForma parte do Cami\u00f1o Portugu\u00e9s e foi o lugar de nacemento de Cl\u00e1udio Basto e Quim Barreiros."}
{"id": "19026", "revid": "25871", "url": "https://gl.wikipedia.org/wiki?curid=19026", "title": "Historia de Luisiana", "text": "A historia de Louisiana nace coa poboaci\u00f3n do territorio por parte dunhas trina tribos ind\u00edxenas antes da chegada dos primeiros exploradores europeos. A maior\u00eda destas tribos pertencian a 7 distintas naci\u00f3ns ind\u00edxenas (grupamento de tribos ind\u00edxenas que posu\u00edan cultura, linguaxe e estilo de vida semellantes entre si, e que eran aliados entre si). Est\u00edmase o n\u00famero de ind\u00edxenas en preto de 12.000. As naci\u00f3ns ind\u00edxenas que viv\u00edan na actual Louisiana eran os atakapa, os chitimacha, os choctaw, os natchez e os caddo. As tribos houma e tunica eran tribos ind\u00edxenas illadas.\nS\u00e9culos XVI-XVIII.\nO espa\u00f1ol P\u00e1nfilo de Narv\u00e1ez liderou unha expedici\u00f3n naval en 1528, onde descubriron a foz do R\u00edo Mississippi. Por\u00e9n, Narv\u00e1ez e a s\u00faa tripulaci\u00f3n non desembarcaron na actual Louisiana, tan s\u00f3 avistaron as s\u00faas terras. En 1541, o espa\u00f1ol Hernando de Soto liderou unha expedici\u00f3n terrestre, partindo da actual Florida, en direcci\u00f3n ao interior do actual sur dos Estados Unidos, en busca de metais preciosos. Soto e a s\u00faa expedici\u00f3n exploraron partes da actual Louisiana en 1542. Por\u00e9n, os espa\u00f1ois cancelaron a expedici\u00f3n despois da morte de Soto.\nO franc\u00e9s Ren\u00e9 Robert Cavelier de La Salle liderou unha expedici\u00f3n, composta por misioneiros e colonos, partindo de Quebec, rumbo ao R\u00edo Mississippi, \u00e1s ordes de Samuel de Champlain, ent\u00f3n gobernador da colonia francesa de Nova Francia. Cavelier acompa\u00f1ou o curso do R\u00edo Mississippi, ata chegar \u00e1 a s\u00faa foz, no Golfo do M\u00e9xico, en 9 de abril. Cavelier ent\u00f3n reindivicou toda a rexi\u00f3n da bacia hidrogr\u00e1fica do Mississippi para a coroa francesa, e nomeou este enorme territorio de \"Louisiana\", en homenaxe ao Rei franc\u00e9s Lu\u00eds XVI de Francia.\nEn 1718, Nova Orle\u00e1ns foi fundada, e en 1722, tornouse a capital da Louisiana. Nova Orle\u00e1ns foi a primeira capital da colonia francesa de Louisiana que a\u00ednda continua dentro do estado hom\u00f3nimo. Capitais anteriores da colonia de Louisiana local\u00edzanse actualmente en estados veci\u00f1os.\nNova Orle\u00e1ns axi\u00f1a tornouse un centro portuario importante, mais o resto da inmensa colonia de Louisiana soamente xeraba prexu\u00edzos \u00e1 coroa francesa. En 1762, baixo os termos do Tratado de Fountainebleau, cedendo a maior parte da rexi\u00f3n da actual Lousiana, ben como todas as terras da colonia a oeste do R\u00edo Mississippi, para os espa\u00f1ois. En 1763, despois de ter sido derrotada polos brit\u00e1nicos na guerra franco-ind\u00edxena, Francia cedeu o resto da colonia francesa de Lousiana, as terras a leste do R\u00edo Mississippi, aos brit\u00e1nicos.\nOs franceses non anunciaron o acordo feito cos espa\u00f1ois aos colonos franceses que viv\u00edan na actual Lousiana. Os colonos franceses que viv\u00edan na actual Lousiana soamente souberon que a rexi\u00f3n pasara a control espa\u00f1ol en 1764. Os colonos franceses revolveranse en 1768, forzando o gobernador espa\u00f1ol da Lousiana a fuxir. No ano seguinte, por\u00e9n, este volver\u00eda con reforzos militares, e os espa\u00f1ois continuaron controlando Lousiana.\nA rexi\u00f3n da actual Lousiana prosperou economicamente, grazas ao goberno colonial espa\u00f1ol est\u00e1bel e que pasou a ser popular e aceptado entre a poboaci\u00f3n franc\u00f3fona da rexi\u00f3n. Este goberno incentivaba o comercio e a industria da rexi\u00f3n, a trav\u00e9s de baixos impostos. Ao longo das \u00faltimas d\u00e9cadas do s\u00e9culo XVIII, Lousiana recibiu preto de 5.000 acadianos, que fuxiron das s\u00faas terras na Acadia. Durante a Revoluci\u00f3n Americana de 1776, os espa\u00f1ois, como aliados dos rebeldes americanos, permitiron aos \u00faltimos o uso das facilidades portuarias de Nova Orle\u00e1ns. En 1795, os agricultores de Lousiana pasaron a plantar cana de azucre, grazas a un m\u00e9todo de procesamento e refino da cana de azucre en gran cantidade, descuberto por \u00c9tienne de Bor\u00e9.\n1803 - 1868.\nEn 1800, os franceses compraron o territorio da Lousiana aos espa\u00f1ois, nun acordo secreto. Por\u00e9n, estes continuar\u00edan a administrar Lousiana ata 30 de novembro de 1803, e ata este d\u00eda, a bandeira espa\u00f1ola continuou izada nas principais cidades da colonia de Lousiana, mesmo estando esta xa baixo xuridisci\u00f3n francesa. Foi en 1801 cando a poboaci\u00f3n do territorio, as\u00ed como os Estados Unidos, souberon desta compra. O 31 de outubro de 1803, Estados Unidos comprou oficialmente o territorio de Lousiana, o 30 de novembro, a bandeira espa\u00f1ola foi substitu\u00edda por unha bandeira francesa, e o 20 de decembro, todo o territorio de Louisiana pasou a control americano. A bandeira americana foi izada no mesmo d\u00eda.\nEn 1804, o goberno americano decidiu dividir o territorio de Lousiana en territorios menores, e as\u00ed, facilitar a s\u00faa administraci\u00f3n. As\u00ed, Louisiana adquiriu moito do seu formato actual, coa divisi\u00f3n da Lousiana no \"Territorio de Orle\u00e1ns\" (que se desenvolver\u00eda posteriomente na actual Lousiana) e o Distrito de Lousiana, que englobaba o resto da antiga colonia de Lousiana. O 10 de setembro de 1810, Lousiana adquiriu as s\u00faas fronteiras pol\u00edticas actuais, despois da anexaci\u00f3n forzada por parte de forzas militares americanas dun pequeno pedazo de terra de Florida, que ent\u00f3n estaba baixo control espa\u00f1ol.\nEn 30 de abril de 1812, o territorio de Orleans converteuse no d\u00e9cimo oitavo Estado americano, renome\u00e1ndose como \"Lousiana\" (co Distrito de Lousiana sendo renomeado Territorio do Missouri\"). Nova Orle\u00e1ns foi a capital da Lousiana ata 1830, entre 1831 e 1849, e de 1865 a 1880. Donaldsonville serviu como capital en 1830 e 1832, e Baton Rouge entre 1849 ae 1865. Desde 1880, Baton Rouge \u00e9 a capital da Louisiana.\nEn decembro de 1814, durante a Guerra de 1812, o Reino Unido enviou unha forza militar, cuxos obxectivos eran a captura de Nova Orle\u00e1ns e a petici\u00f3n de axuda a un pirata instalado na cidade, Jean Laffite. Este, por\u00e9n, xuntouse cos americanos. Os brit\u00e1ncos foron derrotados por forzas americanas lideradas por Andrew Jackson e por piratas liderados por Laffite o 8 de xaneiro de 1815, a apenas alg\u00fans quil\u00f3metros da cidade.\nEn 1861, Louisiana separouse dos Estados Unidos e xuntouse aos Estados Confederados de Am\u00e9rica. Ese mesmo ano comezou a Guerra Civil Americana. Nova Orle\u00e1ns, como un porto primario de grande importancia para a Confederaci\u00f3n, foi un branco princupal de ataques navais da mari\u00f1a americana. En abril de 1862, Nova Orle\u00e1ns foi capturada por tropas americanas. Non houbo ningunha batalla na defensa da cidade, e esta foi tomada sen resistencia. As\u00ed, Nova Orle\u00e1ns salvouse da destruci\u00f3n que afectou outras cidades-chave da Confederaci\u00f3n. A cidade foi escollida como capital das rexi\u00f3ns da Lousiana que estaban baixo control americano. A capital da Louisiana, en canto isto, mudouse para Opelousas en 1862 e Shreveport en 1863. As forzas americanas gradualmente conquistaron moitos Estados confederados. Cos seus principais polos econ\u00f3micos baixo control das forzas da Uni\u00f3n, e co bloqueo naval das forzas americanas impedindo o comercio internacional entre Lousiana e outros pa\u00edses, a econom\u00eda da Louisiana caeu (s\u00f3 Xeorxia, Carolina do Sur e Virxinia sufriron m\u00e1is econ\u00f3mica e socialmente). A\u00ednda que poucas batallas ocorreron no estado, houbo gran destruci\u00f3n, especialmente por incendios deliberados de plantaci\u00f3ns confederadas por parte de tropas da Uni\u00f3n.\nAs tropas americanas ocuparon a cidade ata 1877. Por alg\u00fan tempo, o goberno americano cedeu a militares e a civ\u00eds de descendencia afroamericana o goberno da cidade, sublev\u00e1ndose a maior\u00eda dos habitantes brancos da cidade. Unha gran rebeli\u00f3n entre brancos e afroamericanos ocorreu en 1866, onde morreron preto de 50 persoas. O 25 de xu\u00f1o de 1868, Louisiana foi readmitida como un estado dos Estados Unidos de Am\u00e9rica.\n1868 - actualidade.\nO 14 de setembro de 1874, un grupo de habitantes de Nova Orle\u00e1ns revelouse contra o goberno de Louisiana. Esta aumentara ou creara despois do fin da Guerra Civil Americana varios impostos, para o financiamento de varios servizos p\u00fablicos estatais. Este grupos de comerciantes tentou derrubar o goberno da Louisiana, mais non tiveron \u00e9xito. Despois do fin da guerra, diversas ferrov\u00edas foron inauguradas no estado, conect\u00e1ndoo co resto do pa\u00eds. Ao mesmo tempo, unha modernizaci\u00f3n e expansi\u00f3n das facilidades portuarias de Nova Orle\u00e1ns aumentou a importancia da cidade como un polo portuario. Esta importancia aumentou a\u00ednda m\u00e1is despois da inauguraci\u00f3n do Canal do Panam\u00e1, en 1914.\nDurante as primeiras d\u00e9cadas do s\u00e9culo XX, diversas reservas de gas natural e de petr\u00f3leo foron atopados no estado, descubrimento que pasou a industrializar a econom\u00eda do estado. Al\u00e9n diso, diversas ferrov\u00edas e represas foron constru\u00eddas. O estado sufriu coa Gran Depresi\u00f3n, mais recuperouse logo co inicio da segunda guerra mundial. Nova Orle\u00e1ns tornouse un gran polo fabricante de nav\u00edos, ben como un grande polo de distrituci\u00f3n e de refino de petr\u00f3leo. Despois do fin da guerra, m\u00e1is da metade da poboaci\u00f3n da Louisiana viv\u00eda en cidades.\nDespois do fin da segunda guerra mundial, o Estado reintegrou as s\u00faas universidades ao longo da d\u00e9cada de 1950, e \u00e1reas comerciais e escolas foron reintegradas durante a d\u00e9cada de 1960. Anteriomente, estas \u00e1reas eran segregadas entre brancos e afroamericanos. A econom\u00eda de Louisiana continuou a desenvolverse gradualmente ata a d\u00e9cada de 1980, cando o estado foi atinxido por unha recesi\u00f3n, grazas a unha gran baixa nos prezos de petr\u00f3leo, o que elevou moito as taxas de desemprego (que foron as m\u00e1is altas do pa\u00eds ao longo da d\u00e9cada).\nEn 1992, Louisiana foi atinxida polo furac\u00e1n Andrew. Este furac\u00e1n causou no estado mil mill\u00f3ns de d\u00f3lares en prexu\u00edzos e 11 mortes. Outro furac\u00e1n, o furac\u00e1n Katrina, atinxiu o estado en agosto de 2005, causando gran destruci\u00f3n, especialmente na rexi\u00f3n metropolitana de Nova Orle\u00e1ns. A cidade e o goberno institu\u00edron a evacuaci\u00f3n obrigatoria na cidade. Os habitantes de Nova Orle\u00e1ns foron evacuados a outras cidades de Louisiana e noutros estados. Empresas aseguradoras estiman os prexu\u00edzos e o prezo da reconstruci\u00f3n da cidade entre 10.000 e 25.000 mill\u00f3ns de d\u00f3lares americanos, e as autoridades din que o n\u00famero de mortos est\u00e1 na orde dos millares."}
{"id": "19029", "revid": "109216", "url": "https://gl.wikipedia.org/wiki?curid=19029", "title": "Estat\u00edstica multivariante", "text": "Os m\u00e9todos estad\u00edsticos multivariantes e a an\u00e1lise multivariante son ferramentas estat\u00edsticas que estudan o comportamento de varias variables \u00f3 mesmo tempo, inclu\u00edndo a dependencia dunhas fronte a outras. \u00dasanse principalmente para buscar as variables menos representativas para poder eliminalas, simplificando as\u00ed modelos estat\u00edsticos nos que o n\u00famero de variables sexa un problema e para comprender a relaci\u00f3n entre varios grupos de variables. Alg\u00fans dos m\u00e9todos m\u00e1is co\u00f1ecidos e utilizados son a Regresi\u00f3n lineal e a An\u00e1lise discriminante.\nP\u00f3dense sintetizar dous obxectivos claros:\nExisten diferentes modelos e m\u00e9todos, cada un co seu tipo de an\u00e1lise:"}
{"id": "19032", "revid": "22570", "url": "https://gl.wikipedia.org/wiki?curid=19032", "title": "An\u00e1lise multivariante", "text": "A an\u00e1lise multivariante \u00e9 un m\u00e9todo estat\u00edstico utilizado para determinar a contribuci\u00f3n de varios factores nun simple evento ou resultado.\nA an\u00e1lise multivariante, mediante t\u00e9cnicas de proxecci\u00f3n sobre variables latentes ten moitas vantaxes sobre os m\u00e9todos de regresi\u00f3n tradicionais:\nV\u00e9xase tam\u00e9n.\nEstat\u00edstica multivariante"}
{"id": "19033", "revid": "23204", "url": "https://gl.wikipedia.org/wiki?curid=19033", "title": "Moeda cu\u00f1ada en Galicia", "text": "As primeiras moedas cu\u00f1adas en Galicia datan do ano 25 a.C., cando o emperador romano Augusto deu ordes de cu\u00f1ar nunha ceca m\u00f3bil establecida en Lucus Augusti moedas provinciais de bronce (ases, semis, dupondios e sestercios) coas que poder financiar as guerras que manti\u00f1a contra os c\u00e1ntabros e os \u00e1stures. E durante todo o Imperio Romano seguiu a ser Lucus Augusti a ceca predominante de Gallaecia. Coa chegada dos suevos e visigodos adquiren importancia tam\u00e9n Tui e Valdeorras.\nA Real Casa da Moeda da Coru\u00f1a (1210/1230-1665/1700) e en menor medida a Ceca de Santiago de Compostela (1079-1379) e outras Tui e Ourense ser\u00e1n as principais emisoras durante a Idade Media. En 1107 Diego Xelm\u00edrez conseguiu do rei Afonso VI o privilexio de cu\u00f1ar moeda. Xa na \u00e9poca moderna A Coru\u00f1a \u00e9 a \u00fanica que continuou producindo moeda, ata que en 1696 finaliza a s\u00faa produci\u00f3n.\nA \u00faltima ceca que se estableceu en Galicia foi a Real Casa da Moeda de Xuvia, que emitiu moeda entre 1811 e 1868."}
{"id": "19034", "revid": "2445", "url": "https://gl.wikipedia.org/wiki?curid=19034", "title": "Manova", "text": ""}
{"id": "19035", "revid": "89787", "url": "https://gl.wikipedia.org/wiki?curid=19035", "title": "An\u00e1lise multivariante da varianza", "text": "A An\u00e1lise multivariante da varianza, (MANOVA), \u00e9 unha extensi\u00f3n dos m\u00e9todos de an\u00e1lise da varianza (ANOVA) que cobre casos onde temos m\u00e1is dunha variable dependente e onde as variables dependentes non poden ser combinadas facilmente. A t\u00e9cnica procura identificar como os cambios nas variables independentes te\u00f1en efectos significantes nas variables dependentes, e tam\u00e9n procura identificar as interacci\u00f3ns entre as variables independentes e a asociaci\u00f3n entre variables dependentes.\nOnde aparecen as sumas de cadrados en an\u00e1lises de varianza univariante, aparecen na an\u00e1lise de varianza multivariante matrices definidas positivas. Os valores diagonales son o mesmo tipo de sumas de cadrados que aparecen na ANOVA univariante. Os valores de f\u00f3ra da diagonal son as correspondentes sumas de produtos. Baixo supostos de normalidade sobre a distribuci\u00f3n dos erros, a parte da suma de cadrados debida \u00f3s erros ten unha Distribuci\u00f3n Wishart.\nIgual que a ANOVA, MANOVA esta baseada no produto da matriz varianza do modelo e a inversa da matriz varianza dos erros. Consideraci\u00f3ns de invarianza implican que o estat\u00edstico MANOVA debe ser unha medida de magnitude da descomposici\u00f3n en valores singulares da matriz produto, pero non existe unha \u00fanica alternativa, debido \u00e1 natureza multidimensional da hip\u00f3tese alternativa."}
{"id": "19037", "revid": "23204", "url": "https://gl.wikipedia.org/wiki?curid=19037", "title": "Lago Ontario", "text": "O Lago Ontario \u00e9 o menor dos cinco Grandes Lagos de Am\u00e9rica do Norte, con 18.960 Km\u00b2. As cidades m\u00e1is importantes \u00e1s s\u00faas marxes son Toronto, no Canad\u00e1, e Rochester nos EUA."}
{"id": "19039", "revid": "98629", "url": "https://gl.wikipedia.org/wiki?curid=19039", "title": "An\u00e1lise da varianza", "text": "En estat\u00edstica, an\u00e1lise de varianza (ANOVA, segundo terminolox\u00eda inglesa) \u00e9 unha colecci\u00f3n de modelos estat\u00edsticos e os seus procedementos asociados cos que comparar medias separando a varianza global observada en diferentes partes.\nVisi\u00f3n xeral.\nExisten tres tipos de modelos:\nA t\u00e9cnica fundamental consiste na separaci\u00f3n da suma de cadrados (SS, 'sum of squares') en compo\u00f1entes relativos \u00f3s factores contemplados no modelo. Como exemplo, mostramos o modelo para un ANOVA simplificado cun tipo de factores en diferentes niveis. (Se os niveis son cuantitativos e os efectos son lineais, pode resultar apropiado unha an\u00e1lise de regresi\u00f3n lineal)\nO n\u00famero de graos de liberdade (gl) pode separarse de forma similar e corresp\u00f3ndese coa forma en que a distribuci\u00f3n chi-cadrada describe a suma de cadrados asociada.\nModelo de efectos fixos.\nO modelo de \"efectos fixos\" de an\u00e1lise da varianza apl\u00edcase a situaci\u00f3ns nas que o experimentador someteu o grupo ou material analizado a varios factores, cada un dos cales af\u00e9ctalle s\u00f3 \u00e1 media, permanecendo a \"variable resposta\" cunha distribuci\u00f3n normal.\nModelo de efectos aleatorios.\nOs modelos de \"efectos aleatorios\" \u00fasanse para describir situaci\u00f3ns nas que ocorren diferenzas incomparables no material ou grupo experimental. O exemplo m\u00e1is simple \u00e9 o de estimar a media desco\u00f1ecida dunha poboaci\u00f3n composta de individuos diferentes e na que esas diferenzas se mesturan cos erros do instrumento de medici\u00f3n.\nGraos de liberdade.\nPor \"graos de liberdade\" entendemos o n\u00famero efectivo de observaci\u00f3ns que contrib\u00faen \u00e1 suma de cadrados nunha ANOVA, isto \u00e9, o n\u00famero total de observaci\u00f3ns menos o n\u00famero de datos que sexan combinaci\u00f3n lineal doutros.\nProbas de significaci\u00f3n.\nA an\u00e1lise de varianza leva \u00e1 realizaci\u00f3n de probas de significaci\u00f3n estat\u00edstica, usando a denominada distribuci\u00f3n F de Snedecor."}
{"id": "19040", "revid": "307", "url": "https://gl.wikipedia.org/wiki?curid=19040", "title": "An\u00e1lise de varianza", "text": ""}
{"id": "19041", "revid": "25871", "url": "https://gl.wikipedia.org/wiki?curid=19041", "title": "ANOVA", "text": "ANOVA p\u00f3dese referir a:"}
{"id": "19042", "revid": "605", "url": "https://gl.wikipedia.org/wiki?curid=19042", "title": "MANOVA", "text": ""}
{"id": "19043", "revid": "98629", "url": "https://gl.wikipedia.org/wiki?curid=19043", "title": "Hidrograf\u00eda", "text": "A hidrograf\u00eda \u00e9 unha parte da xeograf\u00eda f\u00edsica que clasifica e estuda as masas de auga do planeta.\nRaz\u00f3ns do estudo da hidrograf\u00eda.\nA auga \u00e9 fundamental para a supervivencia do planeta, a evoluci\u00f3n dos seres vivos sempre foi dependente da auga. Foi nela onde que xurdiron as primeiras formas de vida, e, nun proceso de evoluci\u00f3n crecente, a partir dela orixin\u00e1ronse as formas terrestres, as cales soamente conseguiron sobrevivir despois de que puideron desenvolver mecanismos fisiol\u00f3xicos que lles permitiron colectar a auga do medio ambiente e retela nos seus propios organismos. A auga \u00e9 o elemento mais cr\u00edtico e importante para a vida humana, pois comprende do 60 ao 70% do noso peso corporal, regula a nosa temperatura interna e \u00e9 esencial para todas as funci\u00f3ns org\u00e1nicas.\nO obxecto de estudo da hidrograf\u00eda son as correntes de auga da Terra, abrangue por tanto oc\u00e9anos, mares, glaciares, auga do subsolo, lagos, auga da atmosfera e r\u00edos. A maior parte da auga est\u00e1 concentrada en oc\u00e9anos e mares \u2013 1\u00a0380\u00a0000.000\u00a0km\u00b3 \u2013, correspondendo \u00f3 97,3% da reserva h\u00eddrica do mundo. As augas continentais pos\u00faen un volume total de 38\u00a0000\u00a0000\u00a0km\u00b3, valor que representa o 2,7% da auga do planeta.\nHidrograf\u00eda do mundo.\nAs maiores bac\u00edas hidrogr\u00e1ficas.\nAs maiores bacias hidrogr\u00e1ficas do mundo son as seguintes (ind\u00edcase nome, localizaci\u00f3n e \u00e1rea en km\u00b2):\nOs maiores oc\u00e9anos e mares.\nOs maiores oc\u00e9anos e mares do mundo son os seguintes (ind\u00edcase nome, \u00e1rea en km\u00b2 e profundidade m\u00e1xima en m):\nOs maiores r\u00edos.\nA seguir, os maiores r\u00edos do mundo (ind\u00edcase nome, localizaci\u00f3n, extensi\u00f3n en km e foz): \nOs maiores lagos.\nA continuaci\u00f3n aparecen os maiores lagos do mundo (ind\u00edcase nome, localizaci\u00f3n, \u00e1rea en km\u00b2 e profundidade m\u00e1xima en m):"}
{"id": "19044", "revid": "2445", "url": "https://gl.wikipedia.org/wiki?curid=19044", "title": "Modelos Arima", "text": ""}
{"id": "19045", "revid": "605", "url": "https://gl.wikipedia.org/wiki?curid=19045", "title": "Modelos ARIMA", "text": ""}
{"id": "19046", "revid": "1822", "url": "https://gl.wikipedia.org/wiki?curid=19046", "title": "Cloaca M\u00e1xima", "text": "A Cloaca M\u00e1xima era unha rede de sumidoiros constru\u00edda en Roma que atravesaba o Foro e desaugaba no r\u00edo T\u00edber.\nSegundo a tradici\u00f3n, a Cloaca M\u00e1xima foi obra do rei Tarquinio Prisco, no VI a.C. para drenar os vales situados entre os outeiros do Capitolio, o Quirinal e o barrio da Subura. Med\u00eda uns 600 metros e ti\u00f1a un di\u00e1metro de 4 a 5 metros. A\u00ednda existe hoxe e a boca \u00e9 vis\u00edbel preto da ponte do Palatino.\nA Cloaca M\u00e1xima part\u00eda do Arxileto, onde recoll\u00eda as augas do Esquilino, o Viminal e o Quirinal e atravesaba o Foro e o Velabrum de nordeste a suroeste. Parte do percorrido era por superficie e seguiuse o trazado dun curso de auga xa existente."}
{"id": "19047", "revid": "56817", "url": "https://gl.wikipedia.org/wiki?curid=19047", "title": "Subura", "text": "Subura era un barrio de Roma superpoboado e moi activo. Estend\u00edase polo val entre o sur do Viminal e o oeste do Esquilino, ou Oppius, e percorr\u00edao unha r\u00faa longa chamada tam\u00e9n Subura. O Argiletum un\u00edao ao foro romano. Nel criouse Xulio C\u00e9sar, que, por\u00e9n, provi\u00f1a dunha familia aristocr\u00e1tica. O seu nome evoca a vida popular nos seus aspectos m\u00e1is pintorescos.\nNa actualidade ch\u00e1mase La Suburra e \u00e9 un barrio obreiro."}
{"id": "19048", "revid": "2445", "url": "https://gl.wikipedia.org/wiki?curid=19048", "title": "Modelos Arma", "text": ""}
{"id": "19049", "revid": "56817", "url": "https://gl.wikipedia.org/wiki?curid=19049", "title": "1849", "text": "Outros.\nHistoria ano a ano"}
{"id": "19050", "revid": "98629", "url": "https://gl.wikipedia.org/wiki?curid=19050", "title": "Conurbaci\u00f3n do sur de Manchuria", "text": "A conurbaci\u00f3n do sur de Manchuria \u00e9 un continuo urbanizado da provincia de Liaoning, no sur de Manchuria, rexi\u00f3n hist\u00f3rica do nordeste da China.\nEst\u00e9ndese coma un corredor urbano que de norte a sur ocupa a beira oriental da chaira aluvial do baixo Liao: Shenyang, a capital da provincia, unha das grandes cidades chinesas e a m\u00e1is importante da rexi\u00f3n, conurbada a s\u00faa vez co centro industrial mineiro de Fushun. Ao sur de Shenyang enseguida aparece outra gran conurbaci\u00f3n, a de Anshan, cun dos complexos siderometal\u00farxicos maiores do mundo, e Liaoyang, coa gran cidade mineira (carb\u00f3n e ferro) de Benxi ao leste. E seguindo cara ao sur, a cidade menor de Haicheng preto xa do importante porto de Yingkou, a beira do golfo de Bo Hai no Mar Amarelo.\nA rexi\u00f3n urbana especial\u00edzase na extracci\u00f3n de minerais e a s\u00faa transformaci\u00f3n industrial.\nConurbaci\u00f3n do sur de Manchuria:"}
{"id": "19051", "revid": "85894", "url": "https://gl.wikipedia.org/wiki?curid=19051", "title": "Seoane de Arcos, O Carballi\u00f1o", "text": "San Xo\u00e1n de Seoane de Arcos \u00e9 unha parroquia do concello do Carballi\u00f1o, que fai fronteira entre este e o concello de Cea. Segundo o IGE en 2011 ti\u00f1a 400 habitantes (192 homes e 208 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 480 habitantes.\nToponimia.\nO top\u00f3nimo deriva do lat\u00edn , San Xo\u00e1n.\nXeograf\u00eda.\nO lugar de m\u00e1is interese da parroquia \u00e9 Mouriz con barrios tan emblem\u00e1ticos como a Fonte, o Outeiro ou Cima da Vila. O produto m\u00e1is exportado desta aldea son as casta\u00f1as, os cogomelos e a famosa auga de Mouriz. Mouriz foi no seu d\u00eda parada obrigada na co\u00f1ecida ruta dos arrieiros."}
{"id": "19052", "revid": "23204", "url": "https://gl.wikipedia.org/wiki?curid=19052", "title": "R\u00edo Avia", "text": "O r\u00edo Avia \u00e9 un afluente do r\u00edo Mi\u00f1o pola s\u00faa banda dereita.\nDescrici\u00f3n.\nNace na serra do Su\u00eddo a 880 msnm, no lugar de Fonte Avia, pertencente \u00e1 parroquia de Nieva, no concello de Avi\u00f3n.\nSegue unha direcci\u00f3n suroeste-nordeste at\u00e9 chegar ao encoro de Albarellos, entre os concellos de Leiro, Bobor\u00e1s e Avi\u00f3n. Despois do encoro segue at\u00e9 Bobor\u00e1s, vira cara o sueste, desde Leiro, fai fronteira entre Cenlle e Leiro at\u00e9 Ribadavia, lugar onde desemboca tras percorrer un total de 36,7 Km.\nEn Albarellos, Bobor\u00e1s, at\u00f3pase o encoro de Albarellos, concedido en explotaci\u00f3n a Gas Natural Fenosa. Ten unha capacidade total de 90,73 Hm\u00b3. \u00c9 empregado para a produci\u00f3n de electricidade.\nToponimia.\nAvia (e o seu diminutivo r\u00edo Avi\u00f3n) procede da ra\u00edz indoeuropea celta \"av-\" ou \"au-\", fonte, corrente de auga. Comparte orixe co r\u00edo Ave (chamado \"Avo\" na \u00e9poca da Gallaecia, hoxe Ave, ao norte do Porto) e con outro r\u00edos franceses, espa\u00f1ois e italianos."}
{"id": "19053", "revid": "1888", "url": "https://gl.wikipedia.org/wiki?curid=19053", "title": "1848", "text": "Outros.\nHistoria ano a ano"}
{"id": "19054", "revid": "1131", "url": "https://gl.wikipedia.org/wiki?curid=19054", "title": "R\u00edo Dubra", "text": "O r\u00edo Dubra \u00e9 un afluente do Tambre pola s\u00faa banda dereita. Nace nos montes do Castelo, na parroquia de Anxeriz (concello de Tordoia). Segue un curso xeral na direcci\u00f3n N-S \u00f3 longo da Depresi\u00f3n Meridiana, e desemboca en Portomouro tras percorrer 15\u00a0km.\nToponimia.\nPode vir do plural \"dubra\" do c\u00e9ltico \"dubron\" (auga), ou dunha forma feminina \"dubra\", que significar\u00eda o mesmo. Ter\u00eda mesma etimolox\u00eda o r\u00edo Dobra en Asturias e outros top\u00f3nimos franceses (Douvres, r\u00edo Douvre), ingleses (Dover), irlandeses e escoceses (Dobhar), alem\u00e1ns (Tauber, antes Dubra) ou neerlandeses (Doveren). "}
{"id": "19056", "revid": "23204", "url": "https://gl.wikipedia.org/wiki?curid=19056", "title": "Feng Shui", "text": "O Feng Shui (en chin\u00e9s: \u98a8\u6c34, \"fong shuei\" [\"vento\" e \"auga\"]) \u00e9 unha antiga arte con orixe na filosof\u00eda dos sabios tao\u00edstas chineses que, co transcurso dos anos, foise enriquecendo coa literatura e a poes\u00eda. Como resultado deu unha ciencia-arte que ensina, entre outras moitas cousas, a distribu\u00edr os mobles nunha habitaci\u00f3n ou similar, para crear correntes positivas de enerx\u00eda (chi) e harmonizar o ambiente, ou como acomodar os obxectos decorativos de acordo cunha serie de regras milenarias que perseguen lograr o benestar psicof\u00edsico dos habitantes da casa. O obxectivo \u00e9 conseguir un fluxo adecuado do chi que, segundo se cre, \u00e9 dispersado polo vento e retido pola auga.\nOs antigos recolleron a s\u00faa sabedor\u00eda no I ching. Este profundo or\u00e1culo describ\u00eda a natureza de t\u00f3dalas cousas a trav\u00e9s de 64 hexagramas de li\u00f1as interrompidas e rectas, que constit\u00faen a base de t\u00f3dolos estudos tradicionais (inclu\u00eddo o propio Feng Shui).\nO postulado fundamental desta arte \u00e9 a existencia dunha enerx\u00eda universal (corrente Chi que fl\u00fae dentro dos ambientes por medio do aire). A tarefa propia do Feng Shui \u00e9 a de estudar o modo en que a dita enerx\u00eda se move a trav\u00e9s de t\u00f3dolos espazos dun fogar ou \u00e1mbito de traballo.\nSegundo o Feng Shui, a casa dunha persoa reflicte quen \u00e9. A distribuci\u00f3n e orde dos mobles afecta ao flu\u00edr da enerx\u00eda invisible, o que xera cambios na sa\u00fade e benestar f\u00edsico, nas relaci\u00f3ns con outras persoas ou no \"status\" econ\u00f3mico.\nOs practicantes de Feng Shui cren que en occidente (e cada vez m\u00e1is tam\u00e9n en oriente) o modo de vida r\u00e1pido e a mala alimentaci\u00f3n est\u00e1n desvinculando pouco a pouco \u00e1s persoas do seu contorno, facendo que vivan en edificios \"enfermos\" que non poden \"respirar\" e que producen unha diminuci\u00f3n da enerx\u00eda vital dos ocupantes.\nO practicante de Feng Shui elabora un plano da vivenda, chamado \"bagua\", que mostra como a enerx\u00eda invisible se mover\u00eda a trav\u00e9s de portas e fiestras. O \"bagua\" consta dun padr\u00f3n dividido en nove zonas: auga, terra, trono, vento, \"tai chi\", ceo, lago, monta\u00f1a e lume. Cada zona representa un aspecto da vida dos ocupantes da vivenda. As\u00ed, por exemplo, a terra son as relaci\u00f3ns, o trono os antepasados etc. No contorno Feng-Shui, o \"tai chi\" representa a sa\u00fade e sit\u00faase no centro da casa.\nOutro mapa tam\u00e9n empregado polo practicante de Feng Shui \u00e9 o que representa a planta da vivenda. Dentro deb\u00faxase un esquema da persoa deitada, coa cabeza tocando a porta de entrada e os membros distribu\u00edndose nas habitaci\u00f3ns e nos recantos. Cando a persoa ten unha afecci\u00f3n nalgunha parte do seu organismo, este mapa axuda a situar a zona da casa que se corresponde co \u00f3rgano enfermo. Tal zona deber\u00e1 ent\u00f3n ser reorganizada de acordo con certas pautas ditadas polo Feng Shui. As\u00ed, ser\u00e1 preciso adecuar os mobles e obxectos e eliminar os residuos e elementos perturbadores ou bloqueantes de enerx\u00eda. En lugar deles, colocar\u00e1nse obxectos \"auspiciosos\" que axudar\u00e1n a sandar a zona enferma.\nOs practicantes de Feng Sui afirman que se unha persoa \u00e9 feliz, debe deixar a casa tal e como est\u00e1; mais, se non o \u00e9, debe informarse a trav\u00e9s de libros ou especialistas de como mellorar o seu contorno para que se produzan as\u00ed cambios positivos na s\u00faa vida."}
{"id": "19059", "revid": "12452", "url": "https://gl.wikipedia.org/wiki?curid=19059", "title": "Etalon", "text": ""}
{"id": "19060", "revid": "133", "url": "https://gl.wikipedia.org/wiki?curid=19060", "title": "NES", "text": ""}
{"id": "19061", "revid": "89787", "url": "https://gl.wikipedia.org/wiki?curid=19061", "title": "AbiWord", "text": "Abiword \u00e9 un procesador de texto de c\u00f3digo aberto desenvolto baixo os termos da licenza GPL e dispo\u00f1ible para numerosos sistemas operativos coma Linux, Mac OS, Microsoft Windows ou BeOS."}
{"id": "19063", "revid": "111586", "url": "https://gl.wikipedia.org/wiki?curid=19063", "title": "Gaita", "text": "A gaita \u00e9 un instrumento musical de vento que na s\u00faa forma m\u00e1is simple consiste nunha bolsa de coiro (fol), no que se almacena o ar que fai que soe o instrumento, ao que se ligan varios tubos, un polo que se sopra (soprete) e un ou varios tubos sonoros, como o tubo mel\u00f3dico (punteiro) e as varas, que var\u00edan entre cero e tres (na gaita galega denom\u00ednase ronc\u00f3n).\nHistoria.\nNon se sabe exactamente cando apareceu a gaita, existen algunhas evidencias perromanas mais son incertas, as\u00ed unha escultura hitita en Euyuk datada no s\u00e9culo XI a. C. p\u00e9nsase que que poder\u00eda conter unha representaci\u00f3n dunha gaita pero \u00e9 moi dubidosa como tam\u00e9n unha figuri\u00f1a de Susa do VIII a.C. A primeira menci\u00f3n segura dunha gaita data do s\u00e9culo I d.C segundo testemu\u00f1os de Suetonio sobre a habilidade de Ner\u00f3n para tocar o \"utricularium\" (odre de coiro) e a descrici\u00f3n de Di\u00f3n Cris\u00f3stomo de como se tocaba. En Europa non se volven ter referencias da gaita ata o s\u00e9culo IX e X e foi na Baixa Idade Media cando a gaita obt\u00e9n gran popularidade en toda Europa, entrando en decadencia a partir do s\u00e9culo XVIII, ag\u00e1s nas zonas m\u00e1is estremeiras: Galicia, Asturias,Cantabria, Escocia, Irlanda e Breta\u00f1a.\nAntig\u00fcidade.\nSemella que a gaita foi desenvolvida dun instrumento similar \u00e1 charamela e coexistiu con ela. De feito sobreviven varias tradici\u00f3ns musicais que combinan a gaita con charamelas ou instrumentos semellantes, na Breta\u00f1a, Galicia, Italia, Catalu\u00f1a e Istria. Desco\u00f1\u00e9cese o momento no que se engadiu o fol \u00e1 base da charamela pero existe o termo aramaico \"sum\u00b7pon\u00b7yah\u00b4\" (\u05e1\u05d5\u05de\u05e4\u05e0\u05d9\u05d4), que aparece na Biblia en Daniel 3:5 10 e 15, e que a\u00ednda que foi traducido como \"docemel\u00e9\" (un instrumento de corda) e \"sinfon\u00eda\", nas traduci\u00f3ns modernas tam\u00e9n aparece recollido como \"gaita\". Koehler and Baumgartner's \"Lexicon in Veteris Testamenti Libros\" d\u00e1lle este \u00faltimo significado (Leiden 1958, p.\u00a01103).\nPosiblemente a referencia escrita m\u00e1is antiga dun instrumento considerado como gaita prod\u00facese cara o 400 a. de C. cando Arist\u00f3fanes, un poeta ateniense, menciona \u00f3s gaiteiros de Tebas, cidade inimiga de Atenas naquela \u00e9poca, e sinala que tocaban gaitas (askaulos) feitas con pelico de can e con punteiros de \u00f3so.\nVarios s\u00e9culos despois Suetonio, en \"Vida dos Doce C\u00e9sares\", describe que o emperador romano Ner\u00f3n tocou a tiba utricularis en p\u00fablico como penalizaci\u00f3n por non ga\u00f1ar un concurso de poes\u00eda. Di\u00f3n Cris\u00f3stomo, un poeta romano do s\u00e9culo I d. de C. escribu nas s\u00faas \"Oraci\u00f3ns\" que o gobernante da \u00e9poca, tam\u00e9n posiblemente Ner\u00f3n, pod\u00eda tocar a gaita (\"aulein\") coa s\u00faa boca e coa axila. Destas testemu\u00f1as deduciuse que Ner\u00f3n pod\u00eda tocar a gaita de fol. As\u00ed mesmo, tam\u00e9n existe unha moeda de Ner\u00f3n que amosa unha gaita, de acordo coa edici\u00f3n de 1927 do \"Grove Dictionary of Music and Musicians\".\nExpansi\u00f3n e desenvolvemento.\nAntes do s\u00e9culo XII s\u00f3 sobreviven uns poucos gravados pictos, irlandeses e c\u00e9lticos que amosan que durante a Alta Idade Media seguiron empreg\u00e1ndose as gaitas como instrumentos musicais.\nO momento na que as gaitas apareceron entre os pobos c\u00e9lticos das culturas atl\u00e1nticas est\u00e1 baixo discusi\u00f3n, a\u00ednda que as estatu\u00ed\u00f1as de gaiteiros en varios sitios arqueol\u00f3xicos de \u00e9poca romana suxiren que posiblemente foron os romanos os que as introduciron. En Irlanda non aparecen referencias ata a entrada da Idade Media, e os gravados mencionados rem\u00f3ntanse ata o s\u00e9culo VIII.\nA popularidade das gaitas e charamelas comezou a partir do s\u00e9culo XII, posiblemente asociado \u00f3 esplendor e desenvolvemento musical de varios lugares de Europa. Moitos modelos de gaita comezaron a desenvolverse durante esta \u00e9poca. Dise que Robert Bruce, rei de Escocia, partiu \u00e1 Batalla de Bannockburn (1314) acompa\u00f1ado de gaiteiros.\nOs modelos que se conservan de gaitas anteriores \u00f3 s\u00e9culo XVIII son extremadamente raros, pero cons\u00e9rvanse numerosas pinturas, debuxos, gravados e ilustraci\u00f3ns manuscritas. As diverxencias adoitan ser enormes, pero parece que os fabricantes de gaitas da \u00e9poca eran na s\u00faa maior parte marcenarios ou artes\u00e1ns da madeira con co\u00f1ecementos musicais e artesanais moi rudimentarios.\nO papel da gaita na m\u00fasica variou sensiblemente de lugar a lugar, pero en Bulgaria dise que \"Unha voda sen gaita \u00e9 coma un funeral\" e na Breta\u00f1a \u00e9 un elemento popular nos festivais relixiosos. Tam\u00e9n na Breta\u00f1a e nas Illas Brit\u00e1nicas os gaiteiros se converteron en parte dos ministreis itinerantes, actuando coma mensaxeiros e estendendo novas e m\u00fasica por onde viaxaban. En Escocia os gaiteiros comezaron a desprazar \u00f3s arpistas, os principais m\u00fasicos c\u00e9lticos dende \u00e9poca romana, cara \u00f3 s\u00e9culo XVI. En 1760 Joseph MacDonald escribiu en Escocia \"Compleat Theory\", o primeiro estudo serio da gaita e da m\u00fasica de gaita. En Inglaterra, William Dixon xa escribira un manuscrito cara a d\u00e9cada de 1730 referente \u00e1 m\u00fasica das \"border pipes\" (gaitas das bordas), moi semellantes \u00e1s gaitas escocesas modernas, pero que constit\u00faen un modelo de gaita distinto. Dixon recolleu moitas melod\u00edas populares que posteriormente ser\u00edan reimpresas noutras obras semellantes. A comezos do s\u00e9culo XIX, John Peacok recolleu moitas melod\u00edas de Dixon na s\u00faa escolma.\nA medida que a m\u00fasica cl\u00e1sica occidental se desenvolv\u00eda, tanto en termos de sofisticaci\u00f3n musical e tecnolox\u00eda instrumental, as gaitas de moitos pa\u00edses perderon popularidade nas orquestras, desaparecendo en moitos casos ata o s\u00e9culo XX.\nHistoria recente.\nCoa expansi\u00f3n do Imperio Brit\u00e1nico, tam\u00e9n se difundiu a gaita escocesa (\"Great Highland Bagpipe\"), grazas \u00f3s soldados de orixe escocesa. Por\u00e9n, o rexurdimento da gaita escocesa e doutros modelos foi excepcional e p\u00f3dese dicir que ata despois da segunda guerra mundial, moitas formas tradicionais de gaita entraron en decadencia e comezaron a ser desprazadas por instrumentos de tradici\u00f3n m\u00e1is cl\u00e1sica como o viol\u00edn e posteriormente polo gram\u00f3fono e a radio. A gaita sobreviviu na m\u00fasica tradicional e nalg\u00fans grupos pechados, como por exemplo as forzas policiais de Escocia, Canad\u00e1, Australia e os Estados Unidos (a\u00ednda que non moi estendida), as\u00ed como bandas folcl\u00f3ricas e populares. Progresivamente foi recuperando outros \u00e1mbitos como funerais militares, civ\u00eds, vodas, bailes, festas e romar\u00edas.\nDende a segunda guerra mundial a gaita experimentou un certo renacemento, fomentado pola popularidade da m\u00fasica e os bailes folcl\u00f3ricos, que salvou da extinci\u00f3n moitos modelos de gaita que foran extremadamente populares. En Gran Breta\u00f1a xurdiu o concepto da \"pipe banda\" e na Breta\u00f1a da \"bagad\". En Espa\u00f1a \u00fasase o termo de \"banda de gaitas\".\nNos pa\u00edses anglosax\u00f3ns o m\u00fasico de gaita \u00e9 co\u00f1ecido como \"bagpiper\" ou \"piper\"; de feito existe o apelido \"Piper\" neses pa\u00edses. Outros termos europeos son \"Pfeiffer\" (alem\u00e1n), \"Gaiteiro\" (Galego-Portugu\u00e9s), \"Gaiteru\" (Asturiano), \"Gaitero\" (castel\u00e1n), \"Dud\u00e1k\" ou \"Gajdar\" (checo), \"Dud\u00e1s\", \"Sipos\" ou \"Gajdos\" (h\u00fangaro), \"Tsambounieris\" (grego), \"Gaidar\" (b\u00falgaro e ruso: \u0413\u0430\u0439\u0434\u0430\u0440) e \"Dudziak\" (polaco) .\nA finais do s\u00e9culo XX invent\u00e1ronse varios modelos de gaita electr\u00f3nica. A primeira gaita MIDI foi desenvolvida polo gaiteiro asturiano Jos\u00e9 \u00c1ngel Hevia Velasco, m\u00e1is co\u00f1ecido como Hevia.\nAlg\u00fans modelos permiten \u00f3 m\u00fasico seleccionar o son de varias gaitas diferentes, as\u00ed como as claves. A\u00ednda que non son moi usadas debido a limitaci\u00f3ns t\u00e9cnicas, atoparon uso como instrumento de pr\u00e1ctica, xa que o seu son pode ser silenciado e conectado a auriculares.\nO \"Pitt Rivers Museum\" en Inglaterra cont\u00e9n unha colecci\u00f3n de gaitas de todo o mundo, e o \"Museo de la Gaita\" en Xix\u00f3n, Asturias, fundado en 1965, amosa gaitas de todo o mundo. A Escola Municipal de Artes e Oficios de Vigo ten unha sala coa colecci\u00f3n de gaitas de Ant\u00f3n Corral\nEtimolox\u00eda.\nEn organograf\u00eda a gaita co\u00f1\u00e9cese como \"cornamusa\", termo que deriva do lat\u00edn \"cornu\" (\"corno\") e \"musa\" (\"musa\"). A orixe da palabra \"gaita\" atrib\u00faena alg\u00fans ao \u00e1rabe \"al-ghaita\" (palabra com\u00fan a\u00ednda hoxe a todo o Magreb) ou \u00e1 lingua dos suevos (semellante \u00e1 lingua g\u00f3tica): \"gaits\" significaba cabra nesta \u00faltima, dado que, tradicionalmente, o fol da gaita se constru\u00eda co pelexo dunha cabra. \u00c1 s\u00faa vez esta palabra vir\u00eda do protoindoeuropeo \"*ghaido-\".\nHai termos similares noutras linguas dispares, as\u00ed por exemplo \"gaida\" (b\u00falgaro), \"gajde\" (macedonio, polaco etc.).\nTipos de gaitas.\nGaitas de fol con punteiro c\u00f3nico.\nA conicidade do punteiro atrib\u00fae a esas gaitas unha potencia sonora maior, aliada xeralmente a unha palleta dupla (na que a resistencia das l\u00e1minas a torna m\u00e1is potente do que a palleta simple). A dixitaci\u00f3n do punteiro adoita ser aberta ou semifechada. En xeral, no(s) seu(s) bord\u00f3n(s) \u00fasase pall\u00f3n. Son gaitas presentes na s\u00faa maior\u00eda no oeste europeo, constitu\u00edndo entre si subgrupos no que se refire a outros pormenores (grupo ib\u00e9rico, franco, bret\u00f3n etc.). A maior\u00eda dos modelos \u00e9 insuflada por medio dun soprete. Alg\u00fans exemplos de gaitas dese tipo:\nGaitas con punteiro cil\u00edndrico.\nMoitas gaitas de punteiro cil\u00edndrico gozaron de maior aprecio a partir do per\u00edodo barroco por seren excelentes instrumentos de c\u00e1mara. Iso se debe ao feito de presentaren son xeralmente m\u00e1is doce e suave, grazas ao torneado a e \u00e1 palleta simple e ao \"lumen\" cil\u00edndrico do punteiro. A partir do per\u00edodo barroco proliferaron diferentes modelos do instrumento, en especial en Francia e Alema\u00f1a. Ha de se frisar, con todo, que existen modelos con palleta dupla no punteiro. A dixitaci\u00f3n pode variar do aberto e semifechado ao fechado, dependendo do modelo. Gran parte desas gaitas \u00e9 insuflada por fol mec\u00e1nico (ar fr\u00edo). Moitos modelos cil\u00edndricos comp\u00f3\u00f1ense de punteiro duplo. Alg\u00fans exemplos de gaitas con punteiro cil\u00edndrico:\nAr quente e ar fr\u00edo.\nExiste a\u00ednda unha distinci\u00f3n entre as gaitas de fol: as que son insufladas por medio dun soprete \u2013chamadas de ar quente (ou h\u00famidas) por necesitaren do folgo do m\u00fasico\u2013 e as que son insufladas por un fol mec\u00e1nico \u2013chamadas de ar fr\u00edo (ou secas).\nA pesar do que moitos pensan, esa distinci\u00f3n non \u00e9, nin musical nin morfoloxicamente, moi relevante. Iso d\u00e9bese a que o sistema sonoro das palletas, a\u00ednda que presentando diferenzas perante o nivel de humidade de cada sistema, permanece practicamente o mesmo. Tanto \u00e9 as\u00ed que moitos instrumentos tradicionalmente de ar quente se poden encontran con fol mec\u00e1nico e viceversa. Non debe deixarse de salientar, con todo, as diferentes t\u00e9cnicas para insuflar, cada cal con movementos adecuados ao tempero ideal da gaita (o control de presi\u00f3n do ar interno) e mailo grao de conservaci\u00f3n da palleta que nas gaitas secas \u00e9 moito maior que nas h\u00famidas.\nA distinci\u00f3n canto ao torneamento do punteiro e os tipos de palletas utilizados son moito m\u00e1is relevantes para os music\u00f3logos."}
{"id": "19065", "revid": "25871", "url": "https://gl.wikipedia.org/wiki?curid=19065", "title": "1845", "text": "Outros.\nHistoria ano a ano"}
{"id": "19066", "revid": "98629", "url": "https://gl.wikipedia.org/wiki?curid=19066", "title": "Bac\u0103u", "text": "Bac\u0103u \u00e9 a capital do condado de Bac\u0103u, na rexi\u00f3n de Moldavia, en Roman\u00eda.\nCaracter\u00edsticas.\nLocal\u00edzase nas abas dos C\u00e1rpatos, na ribeira do r\u00edo Bistrita. O Paso de Ghimesh une Bac\u0103u con Transilvania. A cidade cobre unha superficie de 41\u00a0km\u00b2 na que viven 210.469 habitantes. \u00c9 un centro industrial e preto da cidade est\u00e1 instalada unha refinar\u00eda de petr\u00f3leo.\nDurante a ocupaci\u00f3n de Valaquia polos alem\u00e1ns na primeira guerra mundial a cidade foi o cuartel xeral do ex\u00e9rcito roman\u00e9s."}
{"id": "19068", "revid": "25871", "url": "https://gl.wikipedia.org/wiki?curid=19068", "title": "Baccarat", "text": "Baccarat \u00e9 unha vila de 4\u00a0746 (1999) do departamento de Meurthe-et-Moselle, Lorena, Francia. Local\u00edzase nas ribeiras do r\u00edo Meurthe.\nHistoria.\nEn 1764 Lu\u00eds XV permitiu ao bispado de Metz establecer un obradoiro de vidro en Baccarat, co\u00f1ecido como \"Cristallerie de Baccarat\", famoso internacionalmente polo seu traballo en vidro e en cristal, e o \"Mus\u00e9e du Cristal\", \u00e9 o museo privado m\u00e1is grande de Lorena."}
{"id": "19069", "revid": "8354", "url": "https://gl.wikipedia.org/wiki?curid=19069", "title": "Riccardo Bacchelli", "text": "Riccardo Bacchelli, nado en Bolo\u00f1a en 1891 e finado en Monza en 1985, foi un escritor italiano.\nTraxectoria.\nComezou escribindo poes\u00eda futurista e escribiu a s\u00faa primeira novela en 1911, \"Il filo meraviglioso di Lodovico Clo\", con forte carga er\u00f3tica. Dentro da s\u00faa narrativa hist\u00f3rica destacan obras como \"Il diavolo al Pontelungo\" (1927), \"Il mulino del Po\" (1938-40) (trilox\u00eda que comprende \"Dio ti salvi\", \"La miseria viene in barca\" e \"Mondo vecchio sempre nuovo\"), \"Il figlio di Stalin\" (1953) ou \"I tre schiavi di Giulio Cesare\" (1958).\nEscribiu nun estilo popular, inclu\u00edndo numerosos dialectalismos e vulgarismos o que d\u00e1 \u00e1s s\u00faa obras un maior aspecto realista."}
{"id": "19071", "revid": "25871", "url": "https://gl.wikipedia.org/wiki?curid=19071", "title": "R\u00edo Landro", "text": "O r\u00edo Landro ou Landrove \u00e9 un curso fluvial galego, pertencente \u00e1 vertente cant\u00e1brica. Segue unha direcci\u00f3n S-N e desemboca na r\u00eda de Viveiro. Ten un percorrido de 42\u00a0km e a s\u00faa bac\u00eda est\u00e9ndese por 268\u00a0km\u00b2.\nPercorrido.\nNace na parroquia do Viveir\u00f3 (Muras), nas vertentes oeste e suroeste da serra do Xistral, a 800 m de altitude. Baixa por un val aberto at\u00e9 Escoiras, que logo se estreita, ao paso que recibe as augas dos regatos da Eireixa, Ribeira, Torres Vellas e Barocas. V\u00f3lvese a abrir por Nogarido e, outra vez encaixado, recolle as achegas do Besteburiz, Balsadas e Grandal. Desde Santa Mari\u00f1a contrib\u00faen o Boimente, o Louro, o Loureiro (ou r\u00edo Xudreiro, onde est\u00e1 a fervenza do Pozo da Ferida), o r\u00edo da Balsa e o Fontecova. Posteriormente chega ao concello de Viveiro para desembocar entre a praia de Area, en Covas, e o porto de Celeiro. Na desembocadura, o Landro forma unha pequena zona h\u00famida. Constit\u00fae os l\u00edmites entre os concellos de Muras e Ourol."}
{"id": "19072", "revid": "839", "url": "https://gl.wikipedia.org/wiki?curid=19072", "title": "Francis Barlow", "text": "Francis Barlow, nado no Linconshire en 1626 e finado en 1704, foi un pintor e ilustrador ingl\u00e9s.\nTraxectoria.\nO seu primeiro traballo de importancia foi a ilustraci\u00f3n de \"Theophila\" (1652), obra de Edward Benlowe, e en 1666 ilustrou unha edici\u00f3n das \"F\u00e1bulas\" de Esopo.\nA partir de 1653 traballou en Londres como pintor de paxaros e outros animais. Foi tam\u00e9n o pai da pintura deportiva brit\u00e1nica. En 1682 Barlow realizou \"The Horrid Hellish Popish Plot\", probablemente a segunda tira c\u00f3mica que se fixo.\nBarlow morreu na pobreza, a\u00ednda que non se co\u00f1ece a data exacta. O enterro foi o 11 de agosto de 1704."}
{"id": "19073", "revid": "23204", "url": "https://gl.wikipedia.org/wiki?curid=19073", "title": "Joel Barlow", "text": "Joel Barlow, nado en Redding (Connecticut) o 24 de marzo de 1754 e finado en Zarnowiec o 24 de decembro de 1812, foi un poeta e pol\u00edtico americano.\nTraxectoria.\nGraduouse en Yale en 1778 e durante dous anos realizou estudos de posgrao, ata que en setembro de 1780 uniuse a unha brigada de Massachusetts. En 1783 establ\u00e9cese en Hartford e al\u00ed fundou en xullo de 1784 o semanario \"American Mercury\".\nEn Hartford foi membro dun grupo de escritores novos co\u00f1ecidos como Hartford Wits na historia da literatura americana, entre eles estaban Lemuel Hopkins, David Humphreys e John Trumbull. En 1787 publicou un longo e ambicioso poema, \"The Vision of Columbus\", que lle deu unha considerable reputaci\u00f3n literaria.\nEn 1788 trasladouse a Francia como axente da compa\u00f1\u00eda Scioto Land Company, dedicada a vender terras e atraer emigrantes para os Estados Unidos, non est\u00e1 claro se Barlow co\u00f1ec\u00eda o car\u00e1cter fraudulento da compa\u00f1\u00eda, pero en Par\u00eds asume posici\u00f3ns pol\u00edticas radicais. Viviu tam\u00e9n en Londres, onde publicou o ensaio \"Advice to the Privileged Orders\" (1792) prohibido polo goberno brit\u00e1nico.\nEn 1792 concedeuselle a cidadan\u00eda francesa. En 1793 publicou \"Hasty Pudding\". Entre 1795 e 1797 foi c\u00f3nsul americano en Alxer e negociou un tratado con Tr\u00edpoli. En 1805 volveu aos Estados Unidos ata que en 1811 regresa a Francia como plenipotenciario norteamericano co encargo de negociar un tratado comercial con Francia e a devoluci\u00f3n ou a indemnizaci\u00f3n polas propiedades confiscadas aos americanos despois da Revoluci\u00f3n francesa. Morreu durante a retirada das tropas francesas, mentres tentaba entrevistarse con Napoleon."}
{"id": "19074", "revid": "23204", "url": "https://gl.wikipedia.org/wiki?curid=19074", "title": "R\u00edo Sar", "text": "O r\u00edo Sar \u00e9 un afluente do r\u00edo Ulla pola s\u00faa banda dereita.\nEtimolox\u00eda.\n\"Sar\" (e o seu diminutivo, o r\u00edo \"Sarela\") vir\u00edan dun antigo \"Sars\" documentado xa no s\u00e9culo I por Mela, que o menciona d\u00faas veces, unha co \"Tamaris\" (Tambre) e outra co Ulla augas abaixo de Padr\u00f3n. Segundo Krahe a forma Sars rem\u00f3ntase a un masculino \"Saros\", ra\u00edz hidron\u00edmica indoeuropea \"ser-\" ou \"sor-\" flu\u00edr, vivas no s\u00e1nscrito actual (\"sara\" r\u00edo, \"sarit\" regueiro). Comparten toponimia o galego r\u00edo Sor e outros r\u00edos franceses (Serre, Sarre), alem\u00e1ns (Saar), galeses (Cwm Sorgwm) e ingleses (Soar, Sor).\nCurso.\nNace na parroquia de Bando (Santiago de Compostela), e discorre polas parroquias tam\u00e9n compostel\u00e1s de Sar, Conxo, Vid\u00e1n (onde desemboca nel o seu afluente o Sarela) e Lara\u00f1o. \nDe seguido, no concello de Ames atravesa a parroquia de Bugallido e baixa rapidamente ata os 30 metros sobre o nivel do mar, atravesando a parroquia de Orto\u00f1o e intern\u00e1ndose no val da Ama\u00eda a partir de Bertamir\u00e1ns, onde recibe a auga do rego dos Pasos.\nNo concello de Bri\u00f3n atravesa as parroquias dos \u00c1nxeles, onde desemboca o seu afluente r\u00edo Pego, e Bastavales, onde tam\u00e9n recolle augas doutros pequenos afluentes.\nChega \u00f3 concello de Rois na parroquia de Ribasar \u00f3 tempo que fai l\u00edmite co concello de Padr\u00f3n. Preto do lugar de Seira (Rois) recibe as augas do r\u00edo Rois, no cal existe unha pequena praia fluvial, para xusto despois internarse no concello padron\u00e9s.\nPosteriormente, tras pasar por Iria Flavia e a propia vila de Padr\u00f3n, desemboca no r\u00edo Ulla augas abaixo de Pontecesures, facendo fronteira entre os concellos de Padr\u00f3n e Dodro e recibindo xa o influxo da marea da r\u00eda de Arousa. Neste \u00faltimo tramo, \u00e1 altura de Padr\u00f3n, existe un canal de derivaci\u00f3n que conduce parte da auga \u00f3 Ulla por riba de Pontecesures. A s\u00faa construci\u00f3n rematouse no ano 1994, co obxecto de evitar os graves asolagamentos que vi\u00f1a sufrindo a vila producidos polas frecuentes crecidas do r\u00edo.\nUn tramo do r\u00edo Sar est\u00e1 inclu\u00eddo na Rede Natura 2000, dentro do Sistema Fluvial Ulla-Deza.\nEcolox\u00eda.\nNo ano 2005 houbo mobilizaci\u00f3ns en oposici\u00f3n \u00e1 minicentral da Silvouta no r\u00edo Sar, co apoio da asociaci\u00f3n ecoloxista ADEGA.\nDende o punto de vista ecol\u00f3xico, o m\u00e1is grave problema que padece o r\u00edo Sar v\u00e9n dado pola grave contaminaci\u00f3n das s\u00faas augas, motivada tanto pola insuficiente depuraci\u00f3n das augas residuais de Santiago de Compostela coma polos numerosos vertidos incontrolados que frecuentemente se producen \u00f3 longo do seu leito. Pese a existir unha depuradora no lugar de Silvouta (Santiago de Compostela), a s\u00faa capacidade resulta insuficiente para sanear unha boa parte das augas residuais que produce a cidade. Malia estar prevista a s\u00faa ampliaci\u00f3n, esta vense demorando por diversos motivos dende hai anos, o que segue a provocar sucidade na auga, aparici\u00f3n de lixo nas s\u00faas beiras, cheiros que se agravan na \u00e9poca estival, cando o nivel do r\u00edo \u00e9 m\u00e1is baixo, as\u00ed como a frecuente mortandade de peixes.\nNon obstante, \u00f3 longo das s\u00faas ribeiras a\u00ednda se pode atopar unha gran cantidade de fauna: lontras, garzas, parrulos de distintas especies, anfibios e r\u00e9ptiles variados e gaivotas. Entre os peixes figuran a troita, a angu\u00eda e, xa preto da desembocadura, onde as augas se tornan salobres, reos e muxos. Tam\u00e9n \u00e9 frecuente ver cr\u00edas de especies propias da auga salgada, como as sollas, xa que esta especie sobe a desovar r\u00edo arriba. Outros como o salm\u00f3n e a lamprea, abundantes en tempos pasados e que chegaban a remontar e ser capturadas \u00e1 altura da Ponte da Condomi\u00f1a (Bertamir\u00e1ns), acabaron por desaparecer a causa da contaminaci\u00f3n.\nNa cultura popular.\nO 17 de decembro de 2019, o planeta anteriormente co\u00f1ecido como HD 149143 b foi bautizado como \"Riosar\" como parte dun proxecto internacional impulsado pola Uni\u00f3n Astron\u00f3mica Internacional (IAU). O nome foi proposto pola Agrupaci\u00f3n Astron\u00f3mica Coru\u00f1esa IO e foi elixido a trav\u00e9s dunha votaci\u00f3n en li\u00f1a, conseguindo 13.413 votos, ou m\u00e1is dun 39% do total. A s\u00faa estrela, HD 149143, foi bautizada como \"Rosal\u00edadecastro\" (en referencia a Rosal\u00eda de Castro).\nA locomotora Sar adquirida pola compa\u00f1\u00eda ferroviaria The West Galicia Railway Co. Ltd. en 1886 para dar servizo \u00e1 primeira li\u00f1a de ferrocarril galega leva o seu nome en alusi\u00f3n a este r\u00edo."}
{"id": "19077", "revid": "1131", "url": "https://gl.wikipedia.org/wiki?curid=19077", "title": "Barcelos", "text": "Barcelos \u00e9 unha cidade portuguesa no Distrito de Braga, rexi\u00f3n Norte e subrexi\u00f3n do C\u00e1vado, con preto de 5 200 habitantes.\n\u00c9 sede dun concello de 378,70\u00a0km\u00b2 de \u00e1rea e 124\u00a0555 habitantes (2008), dividido en 89 fregues\u00edas (\u00e9 o concello con maior n\u00famero de fregues\u00edas de Portugal). O concello \u00e1chase limitado \u00f3 norte polos concellos de Viana do Castelo e Ponte de Lima, \u00f3 leste por Vila Verde e por Braga, \u00f3 sueste por Vila Nova de Famalic\u00e3o, \u00f3 suroeste por P\u00f3voa de Varzim e \u00f3 oeste por Esposende.\nD. Afonso Henriques concedeulle un foro en 1140. Est\u00e1 irmandada coa vila de Pontevedra.\nFregues\u00edas.\nAs fregues\u00edas de Barcelos son as seguintes:"}
{"id": "19078", "revid": "85894", "url": "https://gl.wikipedia.org/wiki?curid=19078", "title": "Lenda do Galo de Barcelos", "text": "A lenda do Galo de Barcelos, narra a intervenci\u00f3n milagrosa dun galo morto na proba da inocencia dun home acusado erradamente. Co\u00f1ecida en Portugal como a \"Lenda do Se\u00f1or do Galo\", ten varias versi\u00f3ns e forma parte do repertorio medieval e xacobeo de lendas ou hagiografias de aforcados salvos polo milagre dun galo, neste caso con vencello ao Cami\u00f1o Portugu\u00e9s a Santiago de Compostela. O relato \u00e9 similar \u00e1 lenda de Santo Domingo de la Calzada, sendo a de Barcelos unha versi\u00f3n serodia de case tres s\u00e9culos da rexistrada no C\u00f3dice Calixtino. O relato escrito m\u00e1is antigo da versi\u00f3n portuguesa data de 1867, autor\u00eda de Domingos J. Pereira \u00a0\nO suceso quedou representado nun cruceiro actualmente situado como espolio do Museo Arqueol\u00f3xico de Barcelos. Tam\u00e9n nomeado Cruceiro do Se\u00f1or do Galo, a s\u00faa data de fabricaci\u00f3n \u00e9 motivo de pol\u00e9mica, sendo recollido como do s\u00e9culo XIV por alg\u00fans autores e para outros entre finais do XVII ou principios do XVIII. O monumento atop\u00e1base na veci\u00f1a parroquia de Barceli\u00f1os, no lugar da Forca Velha a car\u00f3n dunha forca de pedra de canter\u00eda permanentemente levantada que serviu at\u00e9 o 26 de xaneiro de 1712.\nDurante o Estado Novo esta lenda foi identificada coa tradici\u00f3n artesanal oleira dos galos de roda que polo menos dende a d\u00e9cada de 1930 ti\u00f1a lugar en Barcelos. Dende ent\u00f3n, ficou asociada incorrectamente como sustento folcl\u00f3rico ou mito destas pezas que o r\u00e9xime de Antonio de Oliveira Salazar popularizou como s\u00edmbolo tur\u00edstico do Portugal. \nHistoria.\nUn peregrino galego que sa\u00eda de Barcelos cami\u00f1o de Santiago de Compostela foi acusado de roubarlle prata a un terratenente e conden\u00e1rono a morrer na forca. Como \u00faltima vontade, pediu un encontro co xu\u00edz, que se preparaba para comer un galo asado. O galego xuroulle que, como proba da s\u00faa inocencia, o galo se \u00eda levantar do prato e cantar\u00eda. O xu\u00edz empurrou o prato para un lado e ignorouno.\nCon todo, cando o preso estaba a ser aforcado, o galo levantouse e cantou. O xu\u00edz, comprendendo o seu erro, correu para a forca e descubriu que o galego se salvara grazas a un n\u00f3 mal feito.\nDe acordo coa lenda, o galego volveu anos m\u00e1is tarde para esculpir o \"Cruzeiro do Senhor do Galo\", agora no \"Museu Arqueol\u00f3gico de Barcelos\"."}
{"id": "19080", "revid": "98629", "url": "https://gl.wikipedia.org/wiki?curid=19080", "title": "Arxileto", "text": "O Arxileto (Argilletum en lat\u00edn) era unha r\u00faa que entraba no foro romano entre a curia e a Bas\u00edlica Emilia e cruzaba o arco de Xano. Era co\u00f1ecida polas oficinas de banqueiros e polas librar\u00edas que nela se situaban."}
{"id": "19082", "revid": "98629", "url": "https://gl.wikipedia.org/wiki?curid=19082", "title": "1844", "text": "Outros.\nHistoria ano a ano"}
{"id": "19083", "revid": "98629", "url": "https://gl.wikipedia.org/wiki?curid=19083", "title": "1843", "text": "Outros.\nHistoria ano a ano"}
{"id": "19086", "revid": "98629", "url": "https://gl.wikipedia.org/wiki?curid=19086", "title": "Sikkim", "text": "O Sikkim (\u0938\u093f\u0915\u094d\u0915\u093f\u092e) \u00e9 un pequeno estado indiano localizado na rexi\u00f3n da Cordilleira do Himalaia. Ten como l\u00edmites \u00f3 norte a T\u00edbet, \u00f3 leste o But\u00e1n, \u00f3 sur o estado indiano de Bengala Occidental e, \u00f3 oeste o Nepal. A s\u00faa capital \u00e9 Gangtok. \u00c9 o estado de menor poboaci\u00f3n total, e o segundo menor en tama\u00f1o, despois de Goa.\nSituado nunha parte do Himalaia oriental, Sikkim \u00e9 notable pola s\u00faa biodiversidade, inclu\u00edndo os climas alpino e subtropical, ademais de ser un anfitri\u00f3n do Kanchenjunga, o pico m\u00e1is alto da India e terceira m\u00e1is alta da Terra. A capital de Sikkim e a cidade m\u00e1is grande \u00e9 Gangtok. Case o 35% do estado est\u00e1 cuberto polo Parque Nacional de Khangchendzonga. \nO Reino de Sikkim foi fundado na ruta da seda pola dinast\u00eda Namgyal no s\u00e9culo XVII. Foi gobernado por un rei sacerdote budista chamado Chogyal. Converteuse nun estado principesco da India brit\u00e1nica en 1890. Despois de 1947, Sikkim continuou co seu estatuto de protectorado coa rep\u00fablica da India. Gozou da maior taxa de alfabetizaci\u00f3n e renda per c\u00e1pita entre os estados do Himalaia. En 1975, o ex\u00e9rcito indio depuxo a monarqu\u00eda Sikkimese. Un referendo en 1975 fixo que Sikkim se unise \u00e1 India como o seu 22\u00ba estado.\nO Sikkim moderno \u00e9 un estado indio multi\u00e9tnico e multiling\u00fce. Sikkim ten 11 linguas oficiais da India: nepales, Sikkimese, Lepcha, tamang limbu, Newari, Rai, Gurung, Magar, sunwar e ingl\u00e9s. O ingl\u00e9s ens\u00ednase nas escolas e \u00fasase nos documentos do goberno. As relixi\u00f3ns predominantes son o hindu\u00edsmo e o budismo Vajrayana. A econom\u00eda de Sikkim depende en gran medida da agricultura e do turismo, e o estado ti\u00f1a o terceiro PIB m\u00e1is pequeno entre os estados indios, a\u00ednda que tam\u00e9n est\u00e1 entre os de m\u00e1is r\u00e1pido crecemento. \nSikkim representa a maior parte da produci\u00f3n de cardamomo da India e \u00e9 o segundo maior produtor mundial de especias despois de Guatemala. Sikkim alcanzou a s\u00faa ambici\u00f3n de converter a s\u00faa agricultura en totalmente org\u00e1nica ao longo do per\u00edodo 2003 a 2016, o primeiro estado na India en alcanzar esta distinci\u00f3n. Tam\u00e9n est\u00e1 entre os Estados m\u00e1is conscientes do medio ambiente da India, prohibindo botellas de auga pl\u00e1stica e produtos de escuma de poliestireno.\nGoberno e pol\u00edtica.\nDe acordo coa Constituci\u00f3n da India, Sikkim ten un sistema parlamentario de democracia representativa para a s\u00faa gobernanza, existe o sufraxio universal . A estrutura do goberno est\u00e1 organizada en tres ramas:\nEn 1975, tras a revogaci\u00f3n da monarqu\u00eda de Sikkim, o Congreso Nacional indio logrou a maior\u00eda nas elecci\u00f3ns de 1977. En 1979, tras un per\u00edodo de inestabilidade, Nar Bahadur Bhandari, l\u00edder do Partido Sikkim Sangram Parishad mantivo o poder nas elecci\u00f3ns de 1984 e 1989. Nas elecci\u00f3ns de 1994, Pawan Kumar Chamling da Fronte Democr\u00e1tica de Sikkim converteuse no primeiro ministro do estado. Chamling e o seu partido tiveron desde ent\u00f3n o poder ao ga\u00f1ar as elecci\u00f3ns de 1999, 2004, 2009 e 2014. Actualmente, o gobernador de Sikkim \u00e9 Shriniwas Dadasaheb Patil.\nSubdivisi\u00f3ns.\nSikkim ten catro distritos: East Sikkim, North Sikkim, South Sikkim e West Sikkim. As capitais de distrito son Gangtok, Mangan, India, Namchi e Gyalshing respectivamente. Estes catro distritos dividense a\u00ednda m\u00e1is en subdivisi\u00f3ns; Pakyong e Rongli son as subdivisiones do distrito Leste, Soreng \u00e9 a subdivisi\u00f3n do distrito Oeste, Chungthang \u00e9 a subdivisi\u00f3n do distrito Norte e Ravongla \u00e9 a subdivisi\u00f3n do distrito Sur. \nCada un dos distritos de Sikkim \u00e9 supervisado por un representante do goberno central, o recaudador do distrito, que est\u00e1 a cargo da administraci\u00f3n das \u00e1reas civ\u00eds do distrito. O ex\u00e9rcito indio ten control sobre unha gran parte do estado, xa que Sikkim forma parte dunha \u00e1rea fronteiriza sensible coa China. Moitas \u00e1reas est\u00e1n restrinxidas a estranxeiros e neces\u00edtanse permisos oficiais para visitalos."}
{"id": "19088", "revid": "5863", "url": "https://gl.wikipedia.org/wiki?curid=19088", "title": "Rede Natura 2000", "text": "A Rede Natura 2000 \u00e9 o proxecto de conservaci\u00f3n de h\u00e1bitats naturais e de especies raras ou en risco de extinci\u00f3n da Uni\u00f3n Europea. A rede creouse para protexer h\u00e1bitats e especies co\u00f1ecendo que a cantidade de especies animais en perigo de extinci\u00f3n ou en retroceso eran arredor do 25% do total de especies existentes. No 2017 esta rede compo\u00f1\u00edase de 27 mil espazos e 1 mill\u00f3n de km2 protexidos, chegando a ser o 18,4% do territorio terrestre e o 6% do espazo mari\u00f1o da Uni\u00f3n Europea. Con iso, \u00e9 a maior rede coordinada de espazos naturais protexidos do planeta.\nA Rede Natura componse de zonas especial de conservaci\u00f3n (ZEC) e de zonas de especial protecci\u00f3n para as aves (ZEPA). Inicialmente, logo de ser propostos polos gobernos rexionais, decl\u00e1ranse lugares de importancia comunitaria (LIC) que a Uni\u00f3n Europea aval\u00eda e acepta. Unha vez que esa avaliaci\u00f3n inicial remata os gobernos locais proceden a lexislar e converter os lugares de importancia comunitaria en zonas de especial conservaci\u00f3n.\nOs espazos da Rede Natura est\u00e1n en estados iniciais de planificaci\u00f3n da s\u00faa conservaci\u00f3n e son polo xeral de \u00e1reas protexidas pequenas e con alta presi\u00f3n agr\u00edcola, de medios de transporte ou urbanizaci\u00f3n. Os espazos var\u00edan tanto en extensi\u00f3n que van s\u00f3 da protecci\u00f3n dunha \u00e1rbore, como o espazo \"Ka\u010dja smreka\" esloveno ata rexi\u00f3n como a de 97 mill\u00f3ns de ha. de Groenlandia. A Rede Natura non pretende s\u00f3 illar aos espazos da sociedade sen\u00f3n darlle outro valor produtivo ao contorno, desde o aproveitamento de terras tradicional ata o turismo s\u00f3 que son de xeito sustentable para o contorno natural, e evitar riscos derivados dun mal asentamento das poboaci\u00f3ns no territorio como son as inundaci\u00f3ns ou as secas.\nHistoria da Rede Natura 2000.\nO Consello da Uni\u00f3n Europea creou a \"Rede Natura 200\"0 en 1992 coa aprobaci\u00f3n do decreto 92/43/CEE e coa intenci\u00f3n de conservar os h\u00e1bitats que pola s\u00faa pola s\u00faa flora e fauna te\u00f1en un interese de conservaci\u00f3n da biodiversidade. Amparados por esa nova lei, declar\u00e1ronse dentro da rede aqueles espazos da Directiva de Aves que se creara en 1979 e a nova Directiva de H\u00e1bitats de 1992. Esta iniciativa xorde da necesidade de cumprir os obxectivos da lei de 1979 para a conservaci\u00f3n de aves e do compromiso adquirido no \"Convenio sobre da Diversidade Biol\u00f3xica das Naci\u00f3ns Unidas\" no \"Cumio da Terra\" dentro da Conferencia de R\u00edo de Xaneiro en 1992, evento que a Uni\u00f3n Europea fomentou e no que se comprometeu a preservar a biodiversidade do continente.\nO tratado de constituci\u00f3n da Uni\u00f3n Europea xa inclu\u00edra o obxectivo com\u00fan de conservar e protexer o medio natural. Coa aprobaci\u00f3n da lei DC 92/43/CEE inicia o proxecto que denomina Natura 2000 para protexer ou restablecer o estado de conservaci\u00f3n de zonas que designa como de interese.\nA Rede Natura 2000.\nAsignaci\u00f3n dos espazos.\nA Directiva H\u00e1bitat 92/43/CEE europea establece que os membros da uni\u00f3n deben entregar unha \"Lista Nacional de lugares\" (pLIC), onde se especifican os espazos naturais e o motivo de interese para a s\u00faa conservaci\u00f3n e protecci\u00f3n. Esa lista \u00e9 avaliada por unha comisi\u00f3n europea espec\u00edfica e aqueles lugares que se valoran positivamente reciben a menci\u00f3n de \"lugares de importancia comunitaria\" (LIC, en ingl\u00e9s \"SAC\" de \"Special Areas of Conservation\"). Os gobernos locais, en sucesivos procedementos, deben declarar e xestionar eses espazos LIC declar\u00e1ndoos e convert\u00e9ndoos en \"zonas especial de conservaci\u00f3n\" (ZEC, ou \"SPA\" do ingl\u00e9s \"Special Protection Areas\").\nAos espazos ZEC s\u00famanselle as \"zonas de especial protecci\u00f3n para as aves\" (ZEPA), formando ambas a Rede Natura 2000.\nRexi\u00f3ns.\nA Rede Natura considera de interese de conservaci\u00f3n ata 230 tipos h\u00e1bitats. A grandes rexi\u00f3ns que nas que se clasifican os espazos protexidos na Rede Natura son:\nAs rexi\u00f3ns mari\u00f1as introduc\u00edronse a partir da aprobaci\u00f3n en 2010 do plano estrat\u00e9xico de conservaci\u00f3n de 2011 a 2020. Enfocouse en 11 estados e marcou como obxectivo a conservaci\u00f3n do 10% das augas mari\u00f1as, cando para os espazos terrestres se estableceu no 17%.\nEspecies protexidas pola Directiva H\u00e1bitat.\nO programa de conservaci\u00f3n considera unha lista de 1.000 especies con diferente interese de conservaci\u00f3n: 587 especies vexetais, 324 de fauna, e 195 especies de aves, e outros taxons. Delimit\u00e1ronse as \u00e1reas considerando esas especies do seguinte xeito:\nConsid\u00e9ranse como especies de interese cinco especies de grandes carn\u00edvoros e as especies da lista vermella de especies en perigo de extinci\u00f3n que desenvolveu a IUCN, tras un estudo de conservaci\u00f3n de 6.000 especies en posible risco. Dende a aprobaci\u00f3n da Directiva de Aves de 1979 se prestou interese de conservaci\u00f3n de aves, e iso reflectiuse no inicio da rede en 1992 con prestar especial interese na s\u00faa conservaci\u00f3n. Argum\u00e9ntase que o desenvolvemento urbano e de transportes en Europa sup\u00f3n un risco elevado para a riqueza de aves en Europa, e que iso se reflicte en que o 43% das especies de aves est\u00e1 en decadencia ou en risco de extinci\u00f3n. As listas da rede natura consideran como de prioridade de conservaci\u00f3n 193 especies de aves.\nXesti\u00f3n dos espazos.\nOs obxectivos da designaci\u00f3n dos espazos na Rede Natura que se marcaron como obxectivo para o 2020 te\u00f1en son, por orde de importancia e prioridade, a:\nAcadar estes obxectivos \u00e9 unha obriga das administraci\u00f3ns que te\u00f1en competencia sobre dos territorios a conservar.\nA Rede Natura 2000 en Espa\u00f1a e Galiza.\nEspa\u00f1a.\nEn Espa\u00f1a hai 1.467 ZECs ocupando rexi\u00f3ns bioxeogr\u00e1ficas Atl\u00e1nticas, Alpinas, Macaron\u00e9sicas e Mediterr\u00e1neas, e augas de rexi\u00f3ns mari\u00f1as Atl\u00e1nticas, Macaronesias e Mediterr\u00e1neas. Supo\u00f1en unha zona de conservaci\u00f3n do 27% do territorio, que son 210.000\u00a0km2 de medio terrestre e 72.500\u00a0km2 de mar. Os h\u00e1bitats catalogados son 118 e a lista de especies de interese de conservaci\u00f3n \u00e9 de 263, das cales 125 son de conservaci\u00f3n prioritaria. As zonas de especial protecci\u00f3n das aves son 644 espazos. Segundo as directrices europeas, a rede estatal de conservaci\u00f3n foi declarada como incompleta en 2011 e actualmente est\u00e1 no proceso de ampliaci\u00f3n.\nGalicia.\nA rede galega de espazos naturais, que ampara todos aqueles declarados por normativas auton\u00f3micas, estatais ou da Uni\u00f3n Europea ou convenios internacionais; supo\u00f1en o 12% da superficie do territorio galego. A rede galega ampara a costas e o medio mari\u00f1o, lagoas e r\u00edos, serras ou fragas. O fomento, a consolidaci\u00f3n, a promoci\u00f3n e o control de actividades na Rede Natura no territorio galego corresp\u00f3ndelle \u00e1 Goberno de Galicia. Por\u00e9n, corresp\u00f3ndelle ao Goberno Espa\u00f1ol a realizar as propostas de LICs, e declarar os ZECs e ZEPAs cando os espazos considerados son \u00e1reas mari\u00f1as de soberan\u00eda e xurisdici\u00f3n estatal. A base reguladora dos espazos \u00e9 a Lei 9/2001 da conservaci\u00f3n da natureza. O goberno galego establece a trav\u00e9s do \"plan de ordenaci\u00f3n de recursos naturais (PORN)\" o xeito de aplicaci\u00f3n da lei do 2001 e o regulamento de conservaci\u00f3n da natureza do 2007 como se implementan os obxectivos da Rede Natura 2000 no territorio galego.\nGalicia conta con 59 ZECs, que son 375.754,19 ha. (348.308,69 terrestres e 27.445,50 mari\u00f1as) e con 16 ZEPAs, que son 101.469,41 ha. (88.405,34 terrestre e 13.064,07 mari\u00f1as). Estas zonas est\u00e1n clasificadas a nivel bioxeogr\u00e1fico como de \u00e1rea litoral, zonas h\u00famidas, corredores fluviais ou \u00e1reas de monta\u00f1a. 55 do 59 ZECs est\u00e1n dentro da rexi\u00f3n bioxeogr\u00e1fica Atl\u00e1ntica, e os demais na Mediterr\u00e1nea."}
{"id": "19089", "revid": "98629", "url": "https://gl.wikipedia.org/wiki?curid=19089", "title": "Odisha", "text": "Odisha \u00e9 un estado indio localizado xunto \u00f3 Golfo de Bengala. Limita \u00f3 norte co Jharkhand, \u00f3 nordeste co Bengala Occidental, o leste co Golfo de Bengala, \u00f3 sur co estado de Andhra Pradesh e, \u00f3 oeste, co estado de Chhattisgarh. A s\u00faa capital, Bhubaneshwar, \u00e9 co\u00f1ecida como a \"cidade das catedrais\" polos seus numerosos templos."}
{"id": "19090", "revid": "89787", "url": "https://gl.wikipedia.org/wiki?curid=19090", "title": "Bihar", "text": "Bihar \u00e9 un estado da India localizado ao leste do pa\u00eds, xunto \u00e1 fronteira co Nepal. A s\u00faa capital \u00e9 Patna. O nome Bihar ven de \"Vihara\" que significa \"mosteiro budista\". \u00c9 un dos estados m\u00e1is pobres da India, xa que non pos\u00fae moitas industrias."}
{"id": "19091", "revid": "98629", "url": "https://gl.wikipedia.org/wiki?curid=19091", "title": "Trasno", "text": "Un trasno ou trasgo (do lat\u00edn \"trans gradi\" ou \"transgredi\", ir m\u00e1is al\u00e1, cometer infracci\u00f3ns) \u00e9 unha criatura imaxinaria, unha especie de demo invis\u00edbel, propia da tradici\u00f3n popular galega e do norte de Portugal. Denom\u00ednase tam\u00e9n dia\u00f1o, entendido como ente distinto do demo e nunca tan maligno coma este.\nAdoita ser de h\u00e1bitos nocturnos e serve para explicar sucesos de causa aparente desco\u00f1ecida, sobre todo sucesos accidentais que comportan un dano non grave. As\u00ed, o trasno argalla para facer que rompa a louza, que se perdan as chaves, que caia un valado, que se leen os novelos que estea fiando unha moza etc. Pero o trasno tam\u00e9n pode andar detr\u00e1s dunha persoa e seguila a todas partes. \u00c1s veces toma forma animal (coma un cabalo, un can abandonado etc.).\nO trasno na cultura popular.\nDe acordo coa cultura popular, existe un truco moi eficaz para librarse do trasno. Consiste en deixarlle nun prato ou, mellor, ciscado no chan, unha boa pr\u00e9sa de lentellas, feix\u00f3ns, graos de millo ou cousa semellante. Como o trasno non sabe contar m\u00e1is de cen, cando chega a esta cifra ten que empezar de novo, e as\u00ed mant\u00e9nselle ocupado sen que siga facendo das s\u00faas."}
{"id": "19092", "revid": "205", "url": "https://gl.wikipedia.org/wiki?curid=19092", "title": "Trasgo", "text": ""}
{"id": "19094", "revid": "1410", "url": "https://gl.wikipedia.org/wiki?curid=19094", "title": "Assam", "text": "Assam \u00e9 un estado da India localizado \u00f3 leste do pa\u00eds."}
{"id": "19096", "revid": "5312", "url": "https://gl.wikipedia.org/wiki?curid=19096", "title": "Cogomelo", "text": "Un cogomelo ou cogumelo () (do lat\u00edn\u00a0\"cucumellum\", diminutivo formado sobre\u00a0\"cucuma -ae\"\u00a0denominaci\u00f3n dun recipiente de coci\u00f1a) \u00e9 un fungo pluricelular que adoita medrar en lugares h\u00famidos e pouco solleiros. Hai moitas especies de cogomelos, con diferentes caracter\u00edsticas e que se dan en diferentes ecosistemas. Habitualmente, enc\u00e1dranse dentro do filo \"Basidiomicota\" (Basidiomicetos).\nA \u00e9poca na que se fan vis\u00edbeis en superficie \u00e9, para a maior parte deles, o outono, especialmente cando quenta o sol despois dunha choiva intensa. A\u00ednda que alg\u00fans (o champi\u00f1\u00f3n e o pleuroto) son cultiv\u00e1beis todo o ano baixo certas condici\u00f3ns de iluminaci\u00f3n, temperatura e humidade, a maior parte e os m\u00e1is saborosos (n\u00edscaro, boleto, matacandil etc.) s\u00f3 medran no monte e non se ten acadado o seu cultivo controlado. Un cogomelo comest\u00edbel moi com\u00fan en Galiza \u00e9 a zarrota.\nA maior parte medran ao abeiro dunha \u00e1rbore, ben no chan ou nas s\u00faas p\u00f3las.\nSin\u00f3nimos.\nOs cogomelos reciben en Galiza infinidade de denominaci\u00f3ns populares coma: pan de raposo, pan de cobra, pan de sapo etc., moitas veces aludindo \u00e1 toxicidade.\nNutrici\u00f3n.\nOs cogomelos en xeral representan unha fonte importante de selenio, elemento moi importante para o metabolismo humano, sendo un dos micronutrientes que pos\u00faen un maior efecto antioxidante e de protecci\u00f3n contra alg\u00fans tipos de cancro. O seu alto contido en polisac\u00e1ridos comporta unha acci\u00f3n beneficiosa sobre o sistema inmunol\u00f3xico.\nOs fungos comest\u00e9beis conte\u00f1en un tipo de gl\u00edcidos que os encimas hum\u00e1ns non poden dixerir, mais que poden ser fermentados parcialmente polas bacterias do colon de xeito que se comportan no aparato dixestivo humano de xeito semellante \u00e1 fibra alimentaria. A fibra e estes gl\u00edcidos inchan coa auga e regulan o tr\u00e1nsito intestinal. Os cogomelos tam\u00e9n aumentan a excreci\u00f3n de \u00e1cidos biliares e te\u00f1en propiedades antioxidantes e hipocolesterolemiantes.\nHistoria do cultivo.\nA historia do cultivo de cogomelos naceu hai miles de anos en Oriente, os chineses foron os precursores do cultivo de cogomelos para consumilos como alimento e tam\u00e9n como menci\u00f1a, xa que moitos te\u00f1en interesantes propiedades medicinais. Mesmo os m\u00e1is populares que atopamos na actualidade no supermercado como o champi\u00f1\u00f3n ou os \"Pleurotus\", etiquetados por erro en ocasi\u00f3ns como \u201ccogomelo de cardo\u201d. Xaponeses e mexicanos tam\u00e9n foron dos primeiros en cultivar cogomelos, sen m\u00e9todos cient\u00edficos e con resultados moi desiguais. A Europa chegou a partir do ano 1600 . Os franceses foron os primeiros en cultivar o champi\u00f1\u00f3n no s\u00e9culo XVIII e por iso ao \"Agaricus bisporus\" se lle deu como nome popular \"champi\u00f1\u00f3n de Par\u00eds\".\nO cultivo de cogomelos en Galiza.\nA Galiza non chegar\u00eda o cultivo de cogomelos para consumo masivo at\u00e9 o s\u00e9culo pasado, circunstancia na que seguro tivo que ver a micofobia existente en Galiza que se arrastra at\u00e9 a actualidade. Hoxe atopamos cogomelos frescos, secos, en tarro... todo o ano. Cult\u00edvanse distintas variedades de \"Pleurotus\" como: o pleuroto (\"P. Ostreatus\"), (\"Pleurotus cornucopiae\") (pleuroto escuro), \"Pleurotus citrinopileatus\" (pleuroto tropical amarelo), \"Pleurotus eryngii\" (pleuroto de cardo), \"Pleurotus pulmonarius\", \"Agaricus bisporus\" (champi\u00f1\u00f3n com\u00fan) e incluso variedades en ensaio, menos populares, como \"Coprinus comatus\" (matacandil) ou \"Lepista nuda\" (p\u00e9 azul)."}
{"id": "19098", "revid": "1131", "url": "https://gl.wikipedia.org/wiki?curid=19098", "title": "Os Ancares", "text": "Os Ancares pode referirse a:"}
{"id": "19099", "revid": "1131", "url": "https://gl.wikipedia.org/wiki?curid=19099", "title": "Serra dos Ancares", "text": "A serra dos Ancares \u00e9 unha cordilleira administrativamente dividida entre Galicia e Castela e Le\u00f3n, no extremo suroeste da cordilleira Cant\u00e1brica. Enc\u00f3ntrase situada na parte m\u00e1is oriental da provincia de Lugo e na parte m\u00e1is occidental da provincia de Le\u00f3n.\nCaracter\u00edsticas.\nConstit\u00fae o l\u00edmite entre Galicia e Castela e Le\u00f3n. De norte a sur, destacan nela os cumes de Miravales (1966 m), o Pico Cu\u00ed\u00f1a (1992 m), Pena Longa (1896 m), O Mustallar (1935 m), Pico de Lagos (1867 m), Pico dos Tres Bispos (1794 m) e Penarrubia (1822 m). Esta serra presenta fracturas nas s\u00faas fallas, formando pequenos vales polos que discorren os afluentes do r\u00edo Navia na vertente galega e os da conca do r\u00edo Sil na vertente leonesa.\nPredominan lousas, calcarias, filitas, are\u00edscas e cuarcitas. O clima que presenta \u00e9 o oce\u00e1nico de monta\u00f1a. Os mam\u00edferos que podemos encontrar son o lobo, o corzo e ocasionalmente o oso pardo. Entre as aves, destacan a aguia cobreira e a pita do monte, case extinta na parte galega da serra. En canto \u00e1 vexetaci\u00f3n xunta aos r\u00edos at\u00f3panse salgueiros e abeneiros, tam\u00e9n son frecuentes os casti\u00f1eiros, freixos e abeleiras, carballos e acivros por riba dos 1600 metros medra o mato, as uceiras nos solos m\u00e1is pobres e os piornos nas zonas m\u00e1is ricas.\nRecentemente, no 2006, foi declarada Reserva da Biosfera pola UNESCO."}
{"id": "19100", "revid": "1131", "url": "https://gl.wikipedia.org/wiki?curid=19100", "title": "Andhra Pradesh", "text": "Andhra Pradesh (en telugu: \u0c06\u0c02\u0c27\u0c4d\u0c30 \u0c2a\u0c4d\u0c30\u0c26\u0c47\u0c36\u0c02), \u00e9 un dos estados da India localizado no leste do pa\u00eds. \u00c9 o oitavo meirande estado do pa\u00eds, abranguendo unha \u00e1rea de 162\u00a0970 km\u00b2. A s\u00faa capital \u00e9 Hyderabad. Outras cidades importantes son Guntur, Vijayawada, Vishakhapatnam e Warangal.\nLimita polo norte con Maharashtra, Chhattisgarh e Orissa, polo leste coa Ba\u00eda de Bengala, polo sur con Tamil Nadu e polo oeste con Karnataka. Con 276.754\u00a0km\u00b2, equivalentes a un 8,4 % do total do territorio indio.\nOs principais r\u00edos do estado son o Godavari e o Krishna.\nEconom\u00eda.\nA agricultura foi de sempre a principal fonte de ingresos do estado. O arroz, a cana de azucre, o algod\u00f3n e o tabaco son os principais cultivos. Recentemente estanse a desenvolver algunhas industrias como as das tecnolox\u00edas da informaci\u00f3n e a biotecnolox\u00eda.\nHyderabad, capital de Andhra Pradesh, \u00e9 a quinta cidade da India, cunha importante cultura e unha industria crecente, convivindo tradici\u00f3n e tecnolox\u00eda. Hyderabad, ao igual que Bangalore, converteuse nun dos principais puntos de investimento do pa\u00eds.\nO principal porto do estado est\u00e1 na cidade de Vizag.\nTurismo.\nEn Andhra Pradesh \u00e1chanse numerosos centros de peregrinaci\u00f3n. Tirupati \u00e9 un dos templos hindu\u00edstas m\u00e1is visitados do pa\u00eds. As covas de Borra, cunha antig\u00fcidade de m\u00e1is dun mill\u00f3n de anos, ou o val de Araku son outros dos principais destinos tur\u00edsticos da rexi\u00f3n."}
{"id": "19101", "revid": "98629", "url": "https://gl.wikipedia.org/wiki?curid=19101", "title": "Lingua dinamarquesa", "text": "O dinamarqu\u00e9s ou dan\u00e9s \u00e9 unha lingua xerm\u00e1nica falada principalmente na Dinamarca, en Groenlandia, nas Illas Feroe e en partes do norte da Alema\u00f1a. \u00c9 tam\u00e9n unha das linguas oficiais da Uni\u00f3n Europea. \u00c9 unha lingua escandinava, bastante parecida co noruegu\u00e9s e o sueco \u2014 os falantes de dinamarqu\u00e9s, noruegu\u00e9s e sueco compr\u00e9ndense entre eles con certa facilidade.\nHistoria.\nOs primeiros textos en dinamarqu\u00e9s datan de cerca de 1200 . A fins do s\u00e9culo XIV a ra\u00ed\u00f1a Margareth I decidiu trocar o lat\u00edn, que era a lingua administrativa, polo dinamarqu\u00e9s.\nO dinamarqu\u00e9s moderno desenvolveuse a partir da lingua escrita durante o per\u00edodo da Reforma protestante, fortemente influenciado nos s\u00e9culos XVII e XVIII polo dialecto falado polos habitantes de Copenhague, centro cultural, econ\u00f3mico e pol\u00edtico da naci\u00f3n.\nA historia da lingua dinamarquesa div\u00eddese en tres per\u00edodos:\nDe todas as linguas escandinavas, a dinamarquesa \u00e9 a que se afastou m\u00e1is das s\u00faas ra\u00edces com\u00fans escandinavas, sobre todo pola localizaci\u00f3n xeogr\u00e1fica de Dinamarca que forma unha ponte entre os pa\u00edses n\u00f3rdicos e a Europa continental.\nDialectos.\nOs dialectos dinamarqueses div\u00eddense tradicionalmente en tres amplos grupos:\nUnha das caracter\u00edsticas m\u00e1is distintiva da pronuncia dinamarquesa, o \"stod\" ou oclusi\u00f3n gl\u00f3tica, cuxo uso var\u00eda dependendo da rexi\u00f3n, ten sido utilizada polos ling\u00fcistas para diferenciar as variantes dialectais.\nGram\u00e1tica.\nA orde da oraci\u00f3n \u00e9 suxeito, verbo e obxecto, a\u00ednda que, como complemento, verbo e suxeito sexan utilizados para dar \u00e9nfase.\nO dinamarqu\u00e9s moderno pos\u00fae dous casos (nominativo e xenitivo) e dous x\u00e9neros (masculino e feminino). Unha das s\u00faas caracter\u00edsticas peculiares \u00e9 o seu modo de articulaci\u00f3n sonora, que tivo orixe no acento t\u00f3nico. O acento t\u00f3nico est\u00e1 sempre na primeira s\u00edlaba da palabra ra\u00edz.\nO dinamarqu\u00e9s pos\u00fae dous x\u00e9neros: com\u00fan e neutro. O artigo determinado \u00e9 \"-en\" para substantivos com\u00fans e \"-et\" para os neutros, sendo \"-ene\" a forma de plural para ambos os x\u00e9neros.\nA part\u00edcula negativa \u00e9 o adverbio \"ikke\".\nOs verbos son transitivos ou intransitivos, tendo voces activa e pasiva e modos indicativo e imperativo con vestixios do subxuntivo.\nVocabulario.\nAlgunhas palabras e frases com\u00fans en dinamarqu\u00e9s:\nOs n\u00fameros do un a vinte en dinamarqu\u00e9s son:\n\"en\"\n\"to\"\n\"tre\"\n\"fire\"\n\"fem\"\n\"seks\"\n\"syv\"\n\"otte\"\n\"ni\"\n\"ti\"\n\"elleve\"\n\"tolv\"\n\"tretten\"\n\"fjorten\"\n\"femten\"\n\"seksten\"\n\"sytten\"\n\"atten\"\n\"nitten\"\n\"tyve\"."}
{"id": "19104", "revid": "73019", "url": "https://gl.wikipedia.org/wiki?curid=19104", "title": "Peter Barlow", "text": "Peter Barlow (Norwich 1776 - 1862) foi un matem\u00e1tico e f\u00edsico ingl\u00e9s. \nProfesor de matem\u00e1ticas na Academia Militar de Norwich dende 1806.\nEntre as s\u00faas obras est\u00e1n \"Elementary Investigation of the Theory of Numbers\" e \"Essay on Magnetic Attractions\" (1820).\nOs seus traballos en \u00f3ptica levoulle a inventar as lentes de Barlow. Tam\u00e9n inventou e a Roda de Barlow, un disco met\u00e1lico que se coloca nun campo magn\u00e9tico e xira arredor do seu eixo, o que constit\u00fae o primeiro exemplo co\u00f1ecido de motor el\u00e9ctrico."}
{"id": "19105", "revid": "23204", "url": "https://gl.wikipedia.org/wiki?curid=19105", "title": "Thomas Barlow", "text": "Thomas Barlow, nado en 1845 e finado en 10 de xaneiro 1945, foi un m\u00e9dico ingl\u00e9s.\nTraxectoria.\nFillo dun fabricante de algod\u00f3n de Lancashire, estudou en Manchester e Londres. Gradouse en medicina en 1873 e logo de se doutorar en 1874 entrou no Great Ormond Street Hospital. Entre 1895 e 1907 foi profesor na University College London.\nFoi m\u00e9dico real da ra\u00ed\u00f1a Vitoria, a quen atendeu na s\u00faa morte, e tam\u00e9n de Duarte VIII e Xurxo V. Describiu a que se denomina enfermidade de Barlow, un tipo de escorbuto infantil que afecta aos nenos alimentados artificialmente."}
{"id": "19106", "revid": "75439", "url": "https://gl.wikipedia.org/wiki?curid=19106", "title": "1842", "text": "Outros.\nHistoria ano a ano"}
{"id": "19110", "revid": "114", "url": "https://gl.wikipedia.org/wiki?curid=19110", "title": "Lingua danesa", "text": ""}
{"id": "19111", "revid": "114", "url": "https://gl.wikipedia.org/wiki?curid=19111", "title": "Dan\u00e9s", "text": ""}
{"id": "19112", "revid": "624", "url": "https://gl.wikipedia.org/wiki?curid=19112", "title": "1530", "text": "Outros.\nHistoria ano a ano"}
{"id": "19113", "revid": "624", "url": "https://gl.wikipedia.org/wiki?curid=19113", "title": "1512", "text": "Outros.\nHistoria ano a ano"}
{"id": "19114", "revid": "55340", "url": "https://gl.wikipedia.org/wiki?curid=19114", "title": "Abermaw", "text": "Abermaw (Y Bermo como forma coloquial e Barmouth en ingl\u00e9s) \u00e9 unha vila e comunidade de 2\u00a0500 habitantes do condado administrativo de Gwynedd (condado tradicional de Merionethshire) no noroeste de Gales, local\u00edzase no esteiro do r\u00edo Mawddach, na ba\u00eda de Cardigan.\nA base econ\u00f3mica tradicional da vila \u00e9 a pesca, a construci\u00f3n de barcos de pesca e ao turismo ao balneario local.\nA primeira referencia \u00e1 vila data de 1549, e o edificio m\u00e1is antigo data de comezos do s\u00e9culo XV, o \"Ty Gwyn\" (Casa branca)"}
{"id": "19115", "revid": "114", "url": "https://gl.wikipedia.org/wiki?curid=19115", "title": "Modelos autoregresivos integrados de medias m\u00f3viles", "text": ""}
{"id": "19116", "revid": "17467", "url": "https://gl.wikipedia.org/wiki?curid=19116", "title": "Barmouth", "text": ""}
{"id": "19117", "revid": "56817", "url": "https://gl.wikipedia.org/wiki?curid=19117", "title": "1351", "text": "Outros.\nHistoria ano a ano"}
{"id": "19118", "revid": "34681", "url": "https://gl.wikipedia.org/wiki?curid=19118", "title": "1878", "text": "Outros.\nHistoria ano a ano"}
{"id": "19123", "revid": "307", "url": "https://gl.wikipedia.org/wiki?curid=19123", "title": "Modelos autoregresivos integrados de medias m\u00f3biles", "text": ""}
{"id": "19138", "revid": "1131", "url": "https://gl.wikipedia.org/wiki?curid=19138", "title": "Christiaan Barnard", "text": "Christiaan Neethling Barnard, nado en Beaufort West o 8 de novembro de 1922 e finado en Paphos o 2 de setembro de 2001, foi un m\u00e9dico surafricano. Efectuou o primeiro transplante de coraz\u00f3n o 3 de decembro de 1967.\nTraxectoria.\nEstudou Medicina na Universidade de Cidade do Cabo, e tras realizar a residencia no Hospital Groote Schuur de Cidade do Cabo in Cape, converteuse no m\u00e9dico dunha pequena poboaci\u00f3n rural, Ceres, da provincia do Cabo Oriental, onde casou en 1948 cunha enfermeira. En 1951 volveu a Cidade do Cabo e traballou en dous hospitais. En 1956 especializouse en cirurx\u00eda cardiovascular na Universidade de Minnesota.\nXa de volta en Sur\u00e1frica, no Hospital Groote Schuur, realizou numerosos experimentos de transplantes de coraz\u00f3n en animais. O 3 de decembro de 1967 realizou o primeiro transplante de coraz\u00f3n en humanos, a operaci\u00f3n f\u00edxoa un equipo de trinta persoas e durou nove horas. O operado, Louis Washkanski, sobreviviu 18 d\u00edas antes de morrer dunha pneumon\u00eda inducida polas medicinas inmunodepresoras que ti\u00f1a que tomar. Barnard continuou realizando operaci\u00f3ns de transplante de coraz\u00f3n, e xa a segunda operaci\u00f3n, realizada a Philip Blaiberg o 2 de xaneiro de 1968, foi un \u00e9xito, ao sobrevivir \u00e1 operaci\u00f3n m\u00e1is de 19 meses, e estimulou o realizaci\u00f3n de transplantes noutros pa\u00edses."}
{"id": "19139", "revid": "129979", "url": "https://gl.wikipedia.org/wiki?curid=19139", "title": "Mato Groso do Sur", "text": "Mato Groso do Sur (en portugu\u00e9s, \"Mato Grosso do Sul\") \u00e9 un estado brasileiro localizado \u00f3 sur da rexi\u00f3n Centro-Oeste. Ten como l\u00edmites: Mato Groso \u00f3 norte, Goi\u00e1s \u00f3 nordeste, Minas Xerais e S\u00e3o Paulo \u00f3 leste, Paran\u00e1 \u00f3 sueste, o Paraguai \u00f3 sur e suroeste, e Bolivia ao oeste. Ocupa unha superficie de 358.158,7\u00a0km\u00b2. A capital \u00e9 a cidade de Campo Grande. Outras cidades importantes son: Dourados, Corumb\u00e1 e Tr\u00eas Lagoas.\nO ecosistema do Pantanal ocupa o extremo oeste do Estado; as planicies ocupan o noroeste; e as mesetas con escarpados das Serra da Bodoquena, o leste. Os r\u00edos Paraguai, r\u00edo Paran\u00e1, Parana\u00edba, Miranda, Aquidauana, Taquiri, Negro, Apa e Correntes son os r\u00edos principais.\nEconom\u00eda.\nA s\u00faa econom\u00eda bas\u00e9ase na agricultura (soia, millo, algod\u00f3n, arroz, cana de azucre); na gander\u00eda; na miner\u00eda (ferro, manganeso, pedra calcaria); e na industria alimenticia, de cimento e mineira.\nO turismo ten grande potencial no estado, grazas \u00e1s paisaxes naturais do Pantanal e da cidade de Bonito."}
{"id": "19140", "revid": "43749", "url": "https://gl.wikipedia.org/wiki?curid=19140", "title": "Mato Grosso do Sul", "text": ""}
{"id": "19142", "revid": "23204", "url": "https://gl.wikipedia.org/wiki?curid=19142", "title": "Edward Emerson Barnard", "text": "Edward Emerson Barnard, nado en Nashvile o 16 de decembro de 1857 e finado o 6 de febreiro de 1923, foi un astr\u00f3nomo estadounidense.\nTraxectoria.\nO seu pai morreu antes do seu nacemento e non recibiu educaci\u00f3n formal. Aos nove anos converteuse en axudante dun fot\u00f3grafo. Desenvolveu interese pola astronom\u00eda e en 1881 descubriu o seu primeiro cometa, seguiu descubrindo m\u00e1is cometas nos anos seguintes e os astr\u00f3nomos afeccionados de Nashville recolleron fondos para que puidera estudar na Universidade de Vanderbilt, graduouse en 1887 e entrou a traballar no observatorio de Lick.\nEn 1892 observou unha nova e foi o primeiro en observar as emisi\u00f3ns gasosas, deducindo que era unha explosi\u00f3n estelar. Nese ano descubriu Amaltea, o quinto sat\u00e9lite de X\u00fapiter."}
{"id": "19143", "revid": "5863", "url": "https://gl.wikipedia.org/wiki?curid=19143", "title": "Festa da filloa de Lestedo", "text": "A Festa da filloa de Lestedo \u00e9 unha festa gastron\u00f3mica celebrada desde 1984 na parroquia de Lestedo, no concello coru\u00f1\u00e9s de Boqueix\u00f3n. En 2008, coincidindo coa 25\u00aa edici\u00f3n, foi declarada Festa de interese tur\u00edstico de Galicia.\nHistoria.\nNaceu a partir da decisi\u00f3n dos veci\u00f1os da parroquia de recuperar unha tradici\u00f3n da comarca da Ulla e prolongar os actos do entroido, caracterizado polos Altos Xenerais e Correos. Cel\u00e9brase o domingo seguinte ao Martes de carnaval, tam\u00e9n chamado \"domingo de pi\u00f1ata\".\nA gran calidade das filloas d\u00e9bese ao bo facer dos artes\u00e1ns para manter a temperatura indicada das pedras onde se friten. Este produto gastron\u00f3mico p\u00f3dese degustar s\u00f3, con mel, envolveitas etc. Na festa tam\u00e9n son frecuentes outros produtos do pa\u00eds como a orella, o chourizo, o churrasco, o mel etc.\nDesde 2004 o grande atractivo desta festa foi unha \"m\u00e1quina de facer filloas\", capaz de producir ata 1.600 unidades por hora, sen alterar nin a receita nin o m\u00e9todo de produci\u00f3n da filloa, o que permitiu popularizar a\u00ednda m\u00e1is a degustaci\u00f3n.\nNo ano 1995 complet\u00e1ronse as celebraci\u00f3ns deste d\u00eda festivo coa \"Gran Baixada de carrilanas da Rep\u00fablica da Filloa\"."}
{"id": "19146", "revid": "5132", "url": "https://gl.wikipedia.org/wiki?curid=19146", "title": "Rio Grande do Sul", "text": ""}
{"id": "19147", "revid": "2571", "url": "https://gl.wikipedia.org/wiki?curid=19147", "title": "Brasileiro", "text": ""}
{"id": "19150", "revid": "98629", "url": "https://gl.wikipedia.org/wiki?curid=19150", "title": "Enfermidade mental", "text": "A enfermidade mental \u00e9 unha alteraci\u00f3n das ideas e dos sentimentos con trastornos graves do razoamento, do comportamento, da facultade de reco\u00f1ecer a realidade e de adaptarse \u00f3s retos normais da vida por parte da persoa afectada. \u00c9 unha deficiencia no proceso de organizaci\u00f3n progresiva da personalidade, que comporta \u00e1 vez un proceso de regresi\u00f3n. Hai que distinguir a enfermidade mental do atraso mental. Hai diferentes tipos de trastornos mentais, e moitas facetas diferentes do comportamento e a personalidade humana poden chegar a sufrir trastornos.\nCrese que est\u00e1 provocada por perturbaci\u00f3ns cerebrais de orixe xen\u00e9tica, t\u00f3xica, infecciosa ou terap\u00e9utica que poden agravarse por factores psicosociais. Por\u00e9n, moitas das causas da enfermidade mental son a\u00ednda desco\u00f1ecidas. O tratamento das enfermidades mentais adoita ser levado a cabo por psiquiatras, a\u00ednda que psic\u00f3logos e m\u00e9dicos de familia tam\u00e9n poden intervir.\nNas enfermidades mentais establ\u00e9cese a diferenza entre neurose e psicose, consistente basicamente no feito de que na neurose o afectado \u00e9 consciente do que lle pasa e os cambios na conduta non te\u00f1en tanta intensidade como na psicose. A\u00ednda que, a diferenza das enfermidades f\u00edsicas, afectan a conduta e as emoci\u00f3ns da persoa, non hai que discriminar aos enfermos mentais e \u00e9 necesario que estes non se sintan estigmatizados por padecer a enfermidade.\nNo mundo occidental, unha de cada cinco persoas adultas sofre cada ano algunha enfermidade mental. Nos menores de 18 anos os datos de afectaci\u00f3n son id\u00e9nticas, do 20%, e est\u00edmase que destes, d\u00faas terceiras partes non reciben ning\u00fan tratamento efectivo.\nHistoria.\nNa Idade Media ao trastorno mental relacion\u00e1baselle co demo pois pensaban que a persoa estaba posu\u00edda por esp\u00edritos malvados e que ti\u00f1a algunha relaci\u00f3n coa bruxar\u00eda, as\u00ed que o tratamento era a tortura ou a fogueira para liberar a alma.\nNo s\u00e9culo XIX, os manicomios eran como c\u00e1rceres, pois s\u00f3 se disfrazaba a tortura como unha curaci\u00f3n, un dos tantos casos foi o do hospital psiqui\u00e1trico Charenton en Par\u00eds, onde aplicaban como tratamento, mantelos pacientes atados, mergullalos en auga fr\u00eda, darlles golpes e mergullarlles a cabeza nunha ba\u00f1eira. Todo isto para apartar as ideas e ilusi\u00f3ns que eles puidesen albergar.\nCoa aparici\u00f3n do psican\u00e1lise cambiou a historia das enfermidades mentais, entendidas como un trastorno do inconsciente que se ti\u00f1a que tratar con combinaci\u00f3n de psicoterapia e medicamentos.\nEn 1949 o portugues, Antonio Egas Moniz, Premio Nobel en Medicina en 1949, practicaba a lobotom\u00eda, que consiste en retirar un anaco do cerebro na parte frontal, pero en 1967 este tratamento deixou de ser legal.\nParalelamente, en 1964 a CIA levou a cabo o proxecto M K Ultra, que buscaba controlar a mente e as\u00ed borrar a memoria existente e reconstru\u00edr o pensamento, alg\u00fans dos experimentos realizados eran a radiaci\u00f3n, uso de psicod\u00e9licos, inxecci\u00f3n simult\u00e1nea de barbit\u00faricos e anfetaminas, e descargas el\u00e9ctricas ao cerebro. O \u00fanico resultado deste experimento foi deixar \u00e1s persoas involucradas con danos cerebrais.\nPerspectiva cultural.\nAs concepci\u00f3ns cl\u00ednicas das enfermidades mentais tam\u00e9n deben ter presente a existencia de determinados valores culturais e a todo o que afecta ao \u00e1mbito da moral e o comportamento social. Hai aspectos com\u00fans, de modo que \u00e1s veces hai que argumentar que \u00e9 un erro intentar separar o \u00e1mbito sanitario do social; haber\u00eda que redefinir o papel do individuo na sociedade. Dentro da psiquiatr\u00eda cl\u00ednica, a persistencia da angustia e a discapacidade indican un trastorno interno que require de terapia, pero noutro contexto este mesmo problema ou trastorno, esta a discapacidade do individuo, pode ser considerada como un indicador da loita emocional e a necesidade de abordar determinados problemas sociais e estruturais. Esta dicotom\u00eda comportou que alg\u00fans acad\u00e9micos e cl\u00ednicos defendan unha concepci\u00f3n posmodernista de que \u00e9 unha enfermidade mental e que afecta o benestar do individuo.\nEstas formulaci\u00f3ns, xunto coa psiquiatr\u00eda transcultural -que se dedica ao estudo comparativo da sa\u00fade e das enfermidades mentais entre diferentes sociedades, naci\u00f3ns e culturas-, e coas psicolox\u00edas \"her\u00e9ticas\" -centradas en alternativas culturais e en identidades e experiencias \u00e9tnicas-, contrastan coa corrente principal da comunidade psiqui\u00e1trica activa que evita a relaci\u00f3n co \u00e1mbito moral ou cultural.\nConcepto.\nDependendo do concepto de enfermidade que se utilice, alg\u00fans autores consideran m\u00e1is adecuado utilizar no campo da sa\u00fade mental o termo \"trastorno mental\" (que \u00e9 o que utilizan os dous sistemas clasificatorios da psicopatolox\u00eda m\u00e1is importantes na actualidade: a ICD-10 da Organizaci\u00f3n Mundial da Sa\u00fade e o DSM-IV-TR da Asociaci\u00f3n Psiqui\u00e1trica Americana). Sobre todo naqueles casos nos que a etiolox\u00eda biol\u00f3xica non est\u00e1 claramente demostrada, como sucede na maior\u00eda dos trastornos mentais. Ademais, o termo \"enfermidade mental\" pode asociarse a estigmatizaci\u00f3n social. Por estas raz\u00f3ns, este termo est\u00e1 en desuso e \u00fasase m\u00e1is trastorno mental, ou psicopatolox\u00eda.\nO concepto \"enfermidade mental\" aglutina un bo n\u00famero de patolox\u00edas de moi diversa \u00edndole, polo que \u00e9 moi dif\u00edcil de definir dunha forma unitaria e hai que falar de cada enfermidade ou trastorno de forma particular e ata individualizada xa que cada persoa pode sufrilas con s\u00edntomas algo diferentes.\nEtiolox\u00eda.\nDebido \u00e1 s\u00faa natureza \u00fanica e diferenciada doutras enfermidades, est\u00e1n determinados multifactorialmente, integrando elementos de orixe ambiental, familiar, psicosocial e psicol\u00f3xico, tendo todos estes factores un peso non s\u00f3 na presentaci\u00f3n da enfermidade, sen\u00f3n tam\u00e9n na s\u00faa fenomenolox\u00eda, no seu desenvolvemento evolutivo, tratamento, progn\u00f3stico e posibilidades de rehabilitaci\u00f3n.\nA maior\u00eda dos trastornos psiqui\u00e1tricos presentan unha etiolox\u00eda desco\u00f1ecida, \u00e9 dicir, non se co\u00f1ece a orixe que d\u00e1 lugar ao trastorno. Existen evidencias que confirman a implicaci\u00f3n de factores xen\u00e9ticos nestes trastornos, en concreto en cinco dos trastornos psiqui\u00e1tricos m\u00e1is com\u00fans: esquizofrenia, trastorno bipolar, trastorno depresivo maior, trastorno de autismo e trastorno por d\u00e9ficit de atenci\u00f3n con hiperactividade.\nO Estudo de asociaci\u00f3n do xenoma completo (GWAS) permitiu a identificaci\u00f3n de variantes en xenes de pacientes, ausentes en individuos sans. Estes datos fixeron posible estimar a varianza total explicada por SNP a trav\u00e9s das relaci\u00f3ns xen\u00e9ticas entre os casos afectados e os controis.\nOs datos foron obtidos por Cross-Disorder Group of the Psychiatric Genomics Consortium e demostran a existencia de heredabilidade de devanditos trastornos. Ademais demostrou a correlaci\u00f3n xen\u00e9tica positiva que existe entre eles, \u00e9 dicir, os casos dun trastorno mostran maior similitude co outro trastorno que cos seus propios controis.\n1. Heredabilidade dos trastornos\nMediante o c\u00e1lculo da varianza total observada dun xenotipo obt\u00e9\u00f1ense os datos da heredabilidade mediante un m\u00e9todo univariacional. \nNo caso dos cinco trastornos mencionados anteriormente demostrouse que en todos os casos presentan valores positivos de heredabilidade, polo que se concl\u00fae que devanditos trastornos son heredables.\n2. Co-heredabilidade entre trastornos\nMediante o c\u00e1lculo da correlaci\u00f3n xen\u00e9tica explicada por SNPs entre casos e control obtidos independentemente de dous tipos de trastornos obt\u00e9\u00f1ense os datos de co-heredabilidade mediante unha an\u00e1lise bivariacional.\nEstes datos reflectiron evidencias emp\u00edricas de que os cinco trastornos presentan unha etiolox\u00eda xen\u00e9tica compartida.\nAs parellas de trastornos que presentan un maior valor de etiolox\u00eda compartida son: esquizofrenia-trastorno bipolar; esquizofrenia-trastorno depresivo maior e trastorno bipolar-trastorno depresivo maior.\n\u00c9 importante destacar que malia que os trastornos de autismo e trastornos por d\u00e9ficit de atenci\u00f3n con hiperactividade se diagnostican antes da infancia, e os demais se diagnostican logo da nenez, comparten variantes xen\u00e9ticas com\u00fans.\nClasificaci\u00f3n.\nExisten numerosas enfermidades mentais, con maior ou menor gravidade e repercusi\u00f3n social. Por exemplo: a neurose, os trastornos da personalidade, a anorexia, as dependencias, a psicose, os trastornos do humor (depresi\u00f3n e trastorno bipolar) e os trastonos de ansiedade.\nAs neuroses afectan en maior grao \u00e1 percepci\u00f3n do suxeito sobre si mesmo, e ao seu nivel de agrado, de plenitude e de integraci\u00f3n de si mesmo, as\u00ed como \u00e1s s\u00faas relaci\u00f3ns co contorno social e familiar m\u00e1is pr\u00f3ximo; con todo, non presentan os s\u00edntomas usuais de desconexi\u00f3n coa realidade e amplo afastamento da vida social, poden desempe\u00f1arse laboral e academicamente, e segundo Freud e as escolas psicanal\u00edticas este estado \u00e9 a condici\u00f3n natural da vida ps\u00edquica.\nAs psicoses, abarcan a manifestaci\u00f3n m\u00e1is claramente asociada coa enfermidade mental, os seus s\u00edntomas cl\u00e1sicos incl\u00faen as alucinaci\u00f3ns, delirios e grave alteraci\u00f3n afectiva e relacional, estes trastornos adoitan ter un factor org\u00e1nico bastante pronunciado como os Trastornos Depresivos e Bipolares, a\u00ednda que as esquizofrenias son claramente as de maior repercusi\u00f3n persoal, social e familiar dado o seu car\u00e1cter cr\u00f3nico e dexenerativo caracterizado polos elementos propios de todos os trastornos psic\u00f3ticos aos cales eng\u00e1dense a desconexi\u00f3n coa realidade e aplanamento afectivo.\nA enfermidade mental pode producir illamento, inactividade, desorde de vida en xeral e, en certos casos e circunstancias, tendencia \u00f3 suicidio e violencia. Por\u00e9n, non se pode dicir que haxa maior \u00edndice de violencia entre os enfermos mentais.\nUn problema moi caracter\u00edstico que impide ou dificulta enormemente o tratamiento da enfermidade \u00e9 a falta de conciencia que o enfermo ten de padecela. Cr\u00e9ndose sano, \u00e9 dif\u00edcil que consinta ser visto por un profesional, que tome medicaci\u00f3n ou acuda a unha psicoterapia ocupacional e, moito menos, a unha hospitalizaci\u00f3n en caso de crise.\nHoxe existen medicamentos que, unidos a outras terapias, logran controlar con relativa eficacia os s\u00edntomas das enfermidades mentais graves.\nEn 1973 a Asociaci\u00f3n Americana de Psiquiatr\u00eda (APA) decidiu eliminar a homosexualidade do 'Manual de Diagn\u00f3stico dos trastornos mentais' (DSM). O 17 de maio de 1990 a OMS eliminou a homosexualidade e a transexualidade da listaxe de enfermidades mentais. Por iso todos os anos rec\u00f3rdase esta data no D\u00eda Internacional contra a Homofobia e a Transfobia."}
{"id": "19151", "revid": "98629", "url": "https://gl.wikipedia.org/wiki?curid=19151", "title": "Campo Grande, Mato Groso do Sur", "text": "Campo Grande \u00e9 a capital do estado brasileiro do Mato Groso do Sur. \u00c9 un importante centro de comercio, servizos e industria de alimentos.\nXeograf\u00eda.\nAt\u00f3pase a unha latitude de 20\u00ba26'34\" Sur e unha lonxitude 54\u00ba38'47\" Oeste. Est\u00e1 a unha altura de 532 metros sobre o nivel do mar. En 2004 viv\u00edan na cidade 734.164 habitantes, sobre unha extensi\u00f3n municipal de 8118,41 km\u00b2.\nA vexetaci\u00f3n predominante \u00e9 a da sabana. As principais actividades econ\u00f3micas son a gander\u00eda, o comercio e a industria de alimentaci\u00f3n. A cidad tam\u00e9n destaca polo sector dos servizos. O aeroporto \u00e9 a principal entrada para os turistas que desexan visitar Bonito e o Pantanal.\nCampo Grande experimentou un pulo de desenvolvemento na d\u00e9cada de 1980, e foi un polo de atracci\u00f3n de empregos.\nHistoria.\nOrixe da cidade.\nEn 1870 (como consecuencia da Guerra da Tripla Alianza) chegoulles a nova da existencia de terras aptas para cultivar aos habitantes de Monte Alegre (no Tri\u00e1ngulo Mineiro). Esras terras estaban na rexi\u00f3n de \"Campo Grande da Vacaria\". O primeiro pioneiro chamouse Jos\u00e9 Antonio Pereira, que chegou onde agora se erixe Campo Grande o 21 de xu\u00f1o de 1872. Deixoulle a terra a un criado[, e aos tres anos \u201414 de agosto de 1875\u2014 volveu coa familia e cos escravos. nun grupo que chegaba ata as 62 persoas.\nEn 1877 s\u00famaselle outra familia e constr\u00faen ademais a que foi a primeira igrexa da cidade. A partir de 1879 novas caravanas de xente de Minas Gerais foron chegando e instal\u00e1ndose nas terras.\nO concello.\nA vila e a rexi\u00f3n foron atraendo novos habitantes, que proced\u00edan de San Paulo, Rio Grande do Sul, Paran\u00e1 e nordeste, entre outros. Despois de diversas presi\u00f3ns e requirimentos veci\u00f1ais, o goberno estatal promulgou a lei que lle conced\u00eda a condici\u00f3n de concello e pasaba a denominarse Campo Grande o 26 de agosto de 1899. A principal fonte de riqueza nesa altura era o agro e a gander\u00eda, en especial grandes facendas de vac\u00fan, pois este era un punto de distribuci\u00f3n de gando cara ao Tri\u00e1ngulo Mineiro e a Paraguai. Sobre a rota do gando constru\u00eduse en 1900 a primeira estrada do concello, que o ligou cos cavorcos do Paran\u00e1, e de a\u00ed con San Paulo.\nA partir de 1909 comezan as obras de modernizaci\u00f3n da vila, dirixidas nun comezo por Tem\u00edstocles Pais de Sousa Brasil, e foi daquela cando se constru\u00edu a praza maior e cando se trazaron as principais r\u00faas e avenidas. En 1916 chegou a luz el\u00e9ctrica e en 1918 Campo Grande \u00e9 nomeado cidade. O tren chegou en 1914 a trav\u00e9s da Estrada de Ferro Noroeste do Brasil, da compa\u00f1\u00eda RFFSA, que aumentaba as conexi\u00f3ns da cidade co estranxeiro (Bolivia e Paraguai). En 1921 converteuse tam\u00e9n en capital militar, ao recibir o acuartelamento da novena rexi\u00f3n do ex\u00e9rcito brasileiro. Nesa altura comezou tam\u00e9n un importante movemento inmigratorio de xaponeses, \u00e1rabes e armenios. En 1930 xa ti\u00f1a uns 12.000 habitantes.\nA capitalidade.\nEn 1932, co motivo da Revoluci\u00f3n Constitucionalista, a cidade ali\u00f1ouse coas posici\u00f3ns que triunfaban en San Paulo e autoconstitu\u00eduse como estado, con Vespasiano Martins como gobernador. A sede do goberno situouse no predio da Ma\u00e7onaria. Mentres, a capital oficial do estado, Cuiab\u00e1, continuaba do lado legalista, co que na pr\u00e1ctica se crearon dous estados, o de Mato Groso e o de Maracaju, do que era capital Campo Grande, entre o 11 de xullo e outubro de 1932. Coa vitoria legalista, desaparece o ef\u00e9mero de Maracaju, e a capital de Mato Groso segue sendo Cuiab\u00e1.\nNos anos sesenta, \u00e1brense en Campo Grande as primeiras facultades, que logo acabar\u00edan conformando a Universidade Cat\u00f3lica Dom Bosco, ademais dun campus da Universidade Estatal de Mato Grosso. O 11 de outubro de 1977, cr\u00edase un novo estado, o do Mato Groso do Sur, con capital en Campo Grande."}
{"id": "19154", "revid": "89787", "url": "https://gl.wikipedia.org/wiki?curid=19154", "title": "Naci\u00f3ns celtas", "text": "O termo naci\u00f3ns celtas fai referencia a uns territorios (naci\u00f3ns a maior parte das veces sen estado propio) do oeste da Europa Occidental que comparten o uso de linguas celtas e/ou trazos culturais atribuibles \u00e1 devandita cultura. Neste contexto, o termo \"naci\u00f3ns\" cobra significado entendendo este como un colectivo \u00e9tnico de persoas asociado historicamente a un territorio ra\u00edz e que comparten unha identidade com\u00fan propia, manifestada ben na lingua, ben na cultura ou na mentalidade propia com\u00fan.\nHistoria e caracter\u00edsticas.\nEste concepto pol\u00edtico-cultural derivou nos s\u00e9culos XIX e XX, nun movemento reivindicativo e que ten a s\u00faa maior expresi\u00f3n naqueles pobos (conformados ou non como estados) que de xeito maioritario se autoproclaman celtas ou de identidade celta e que finalmente se reco\u00f1ecen a si mesmos como naci\u00f3ns celtas, aludindo a que a s\u00faa filiaci\u00f3n \u00e9tnica-cultural repousa especialmente neste pobo/cultura, e que recibe o nome de \"celticidade\".\nOs pa\u00edses considerados como \"celtas\" modernos, var\u00edan dependendo do punto de vista e do momento hist\u00f3rico. As\u00ed, nos inicios das primeiras reivindicaci\u00f3ns celtas, no s\u00e9culo XIX, eran cinco as naci\u00f3ns que de xeito maioritario se proclaman como celtas, sendo: Irlanda, Pa\u00eds de Gales, Escocia, Breta\u00f1a e Illa de Man. A partir de 1920, o \"Celtic congress\" tam\u00e9n aceptar\u00e1 a entrada de Cornualla, e deste xeito quedar\u00edan configuradas seis naci\u00f3ns. En Galiza, desde o s\u00e9culo XX, e de xeito paralelo ao que se desenvolv\u00eda nas Illas brit\u00e1nicas, tam\u00e9n comeza un celtismo de base hist\u00f3rica, arqueol\u00f3xica, cultural despois e finalmente pol\u00edtica. Con todo, a pesar dos esforzos de achegamento e das incipientes pontes que importantes galeguistas de comezos do s\u00e9culo XX van tender cos hom\u00f3nimos irlandeses, bret\u00f3ns e escoceses, o golpe de estado de 1936, e a imposici\u00f3n dunha ditadura de base fascista, acabar\u00e1 por rachar os contactos entre Galiza e os tradicionais pa\u00edses celtas, non chegando Galiza a pertencer formalmente \u00e1s reco\u00f1ecidas sociedades celtistas do momento. Por\u00e9n, Galiza at\u00f3pase inclu\u00edda en numerosos actos de expresi\u00f3n e reivindicaci\u00f3n da cultura celta (como por exemplo o Festival interc\u00e9ltico de Lorient), igual que Asturias, o que unido a consideraci\u00f3ns de car\u00e1cter hist\u00f3rico e cultural, as\u00ed como ling\u00fc\u00edstico xa que en Gallaecia se falou unha lingua celta que desapareceu coa chegada dos romanos, fan que se tome Galiza e Asturias en ocasi\u00f3ns como naci\u00f3ns celtas.\nTerminolox\u00eda.\nO termo naci\u00f3ns celtas deriva dos estudos filol\u00f3xicos que durante o s\u00e9culo XVI levou a cabo o erudito escoc\u00e9s George Buchanan, e que m\u00e1is tarde tam\u00e9n empregar\u00eda o humanista gal\u00e9s Edward Lhuyd. Como arquiveiro e despois director do Museo Ashmolean, en Oxford (1691-1709), Lhuyd viaxou intensivamente por Gran Breta\u00f1a, Irlanda e Breta\u00f1a a finais do s\u00e9culo XVII e comezos do XVIII, observando a semellanza entre as lingua bretoa, a c\u00f3rnica e o gal\u00e9s, e que far\u00eda descender dunha \u00fanica p\u00f3la ling\u00fc\u00edstica que el hab\u00eda chamar \"celta-P\" ou brit\u00f3nica, oposto \u00e1s linguas ga\u00e9licas de Irlanda, a Illa de Mann e Escocia, que chamou de \"celta-Q\", ou simplemente \"Goid\u00e9lico\". Todo isto levou a Lhuyd a publicar no ano 1707 a s\u00faa obra \"Arqueolox\u00eda de Britania\" un relato das linguas, historias e costumes de Gran Breta\u00f1a, a trav\u00e9s de estancias no Pa\u00eds de Gales, Cornualla, a Breta\u00f1a, Irlanda e Escocia. Na s\u00faa \"Archaeologia Britannia\" conclu\u00edu que todas aquelas seis linguas derivaban dunha mesma ra\u00edz. Lhuyd teorizou que sobre a linguaxe ra\u00edz e a relaci\u00f3ns destas, coas linguas faladas polas tribos da Idade de Ferro da Galia, e que escritores gregos e romanos chamaron \"Celtas\". Tendo definido as linguas destas \u00e1reas como \"Celtas\", as persoas que viven neles e falan estas anteditas linguas, poden recibir tam\u00e9n a denominaci\u00f3n de \"C\u00e9lticos\". A\u00ednda que existen controversias arredor da teor\u00eda de Lhuyd, o termo \"celta\" para describir as linguas e os pobos da Breta\u00f1a, de Cornualla e do Pa\u00eds de Gales, Irlanda, a Illa de Man e Escocia \u00e9 totalmente aceptada desde o s\u00e9culo XVIII, sendo amplamente utilizada hoxe.\nO Romanticismo cultural.\nAcorde ao romanticismo cultural (dado en Europa arredor do s\u00e9culo XVIII, e XIX) que buscaba afondar nas orixes diferenciais dos pobos fronte aos estados imperialistas da \u00e9poca, \u00e9 nos pa\u00edses m\u00e1is occidentais, eminentemente rurais e cunha cultura moi similar, onde o termo \"Celta\" vai ser adoptado como unha etiqueta de auto-identificaci\u00f3n na que, por unha banda, reinvind\u00edcase unha diferenciaci\u00f3n cultural hist\u00f3rica, e por outra banda ponse de manifesto un interese mutuo por aqueles outros pobos que comparten tal sentimento ou cultura.\nParadoxalmente, a exaltaci\u00f3n da \"celticidade\" en termos pol\u00edticos, nace no s\u00e9culo XIX, da man dos nacionalistas franceses, que trataron de exaltar a heroicidade dos galos contra o Imperio Romano, como primeira manifestaci\u00f3n do \"pobo franc\u00e9s\" unido ante un inimigo. As loitas de Vercingetorix foron descritas como un predecesor \"nacional\" das batallas en defensa do nacionalismo franc\u00e9s, inclu\u00edndo as guerras dos dous Napole\u00f3ns (Napole\u00f3n I e Napole\u00f3n III) durante o s\u00e9culo XIX. Os libros de historia franceses enfatizaron as formas nas que os galos poder\u00edan ser vistos como un exemplo de asimilaci\u00f3n cultural, no entanto, a noci\u00f3n que os libros de historia franceses comunmente dan, comezan coa c\u00e9lebre frase \"Nos Anc\u00eatres les Gaulois ...\" (\"Os nosos devanceiros os galos ...\") non podendo ser sostida de todo, pois como tal o propio nome de \"Francia\" significa de feito \"terra de francos\".\nO uso similar de celticidade para o nacionalismo do s\u00e9culo XIX foi feita en Su\u00edza, cando os su\u00edzos foron vistos como orixinarios da tribo celta dos helvecios, un enlace que a\u00ednda se pode atopar na designaci\u00f3n latina oficial de Su\u00edza, \"Conf\u0153deratio Helvetica\", a fonte do c\u00f3digo CH \u00e9 o nome usado en selos postais (Helv\u00e9tica)."}
{"id": "19155", "revid": "1131", "url": "https://gl.wikipedia.org/wiki?curid=19155", "title": "Oestrimnios", "text": "Os oestrimnios (en , quere dicir extremo oeste) eran un pobo que, segundo Avieno, constitu\u00eda a poboaci\u00f3n ind\u00edxena do occidente peninsular \u00e1 chegada dos \"saefes\". \"Oestremni\" significar\u00eda \"&lt;pobo do&gt; extremo occidente\". O seu territorio estend\u00edase dende Galicia ata o Algarve actual.\nA primeira invasi\u00f3n, segundo a tradicional teor\u00eda das invasi\u00f3ns, documentada ocorreu moito antes do nacemento de Cristo, cando os \"ofis\" e outras tribos irromperon na Pen\u00ednsula Ib\u00e9rica e colonizaron as terras f\u00e9rtiles dos \"oestrimnios\", en torno \u00f3s r\u00edos Douro e Texo.\nFlorentino L\u00f3pez Cuevillas pres\u00e9ntaos, na s\u00faa obra \"Os Oestrimnios e os Saefes e a Ofilatr\u00eda na Galiza\", como o substrato aut\u00f3ctono fronte aos invasores c\u00e9lticos, os \"saefes\". Estas teor\u00edas est\u00e1n baseadas na historiograf\u00eda romana e hoxe en d\u00eda foron case totalmente abandonadas."}
{"id": "19156", "revid": "23204", "url": "https://gl.wikipedia.org/wiki?curid=19156", "title": "Aturuxo (folclore)", "text": "Un aturuxo, agr\u00fao, aturulo, grixido ou ufido \u00e9 un berro agudo e prolongado caracter\u00edstico do folclore galego. \nCons\u00e9rvase na actualidade como un berro de alegr\u00eda emitido polo p\u00fablico, ou os int\u00e9rpretes, no decurso dunha peza musical. \u00c9 moi t\u00edpico de ser\u00e1ns, romar\u00edas, foliadas, e prolifera o seu uso a medida que se quenta o ambiente, pod\u00e9ndose tomar a s\u00faa frecuencia e intensidade como indicador do esp\u00edrito festeiro dos presentes.\nAntigamente, dependendo dos lugares e momentos, pod\u00eda empregarse tam\u00e9n para dar avisos, facer chamadas, ou como provocaci\u00f3n. Un exemplo deste \u00faltimo tipo existiu na Ribeira Sacra at\u00e9 comezos do s\u00e9culo XX. Al\u00ed era habitual que durante a vendima os veci\u00f1os das d\u00faas beiras do Mi\u00f1o, \"papeiros\" (cristi\u00e1ns) de Chantada e \"rabudos\" (xudeus) do Savi\u00f1ao, se intercambiasen aturuxos de desaf\u00edo. \nO aturuxo \u00e9 com\u00fan a outras culturas do norte peninsular como a asturiana, onde se denomina ixux\u00fa, ou a vasca onde se co\u00f1ece como irrintzi."}
{"id": "19157", "revid": "51040", "url": "https://gl.wikipedia.org/wiki?curid=19157", "title": "Cerrote", "text": " \nO choup\u00edn, chouparro ou roco (Macrolepiota procera (Scop. ex Fr.) Sing., antes \"Lepiota\") \u00e9 un cogomelo moi habitual en Galiza, comest\u00edbel e moi prezado.\nOutros nomes deste cogomelo son: cachote ou monxo. O nome de cerrote, cogordo, zarrote e zarrota corresponden \u00f3 choup\u00edn co sombreiro pechado, cando est\u00e1 xa aberto denom\u00ednase patamela. En moitas zonas, o termo \"cerrote\" e as s\u00faas variantes empr\u00e9ganse como sin\u00f3nimo do xen\u00e9rico \"cogomelo\".\nDescrici\u00f3n.\nCaracter\u00edzase fundamentalmente polo seu gran tama\u00f1o, chegando \u00f3s 20\u00a0cm de altura e 10\u201330\u00a0cm de di\u00e1metro.\nO chapeu \u00e9 cerrado e globoso \u00f3 principio para irse abrindo co tempo ata adoptar unha forma basicamente ch\u00e1 cun mamel\u00f3n central ben marcado. Est\u00e1 cuberto superiormente por unha cut\u00edcula grosa que se rompe en l\u00e1minas ou escamas de cor marr\u00f3n sobre un fondo branco, dispostas concentricamente e algo levantadas; co tempo, poden desprenderse na periferia pero nunca do mamel\u00f3n central, que fica marr\u00f3n.\nAs lamelas son brancas, numerosas e de cor branca cremosa, se ben van empardecendo co tempo. Son desiguais e separadas do p\u00e9. A esporada \u00e9 branca .\nO p\u00e9 \u00e9 esvelto e cil\u00edndrico e sep\u00e1rase doadamente do chapeu; \u00e9 oco. Presenta un bulbo patente na base, cuberto por unha lanuxe branca, e un anel de cor branca por riba e parda por baixo, amplo, dobre, fibroso, que pode estar solto e desprazarse \u00f3 longo do p\u00e9. A superficie do p\u00e9 \u00e9 de cor branca con manchas irregulares marr\u00f3ns, dando un aspecto acebrado.\nA carne \u00e9 branca, non alter\u00e1ndose a cor \u00f3 ser cortada, cun aroma e sabor caracter\u00edsticos e agradables.\n\u00c9 unha especie comest\u00edbel, sobre todo antes de que se estenda o chapeu; co paso do tempo vanse facendo m\u00e1is indixestas. Non se recomenda come-lo p\u00e9 por ser demasiado fibroso. Nos exemplares m\u00e1is desenvolvidos pode ser aconsell\u00e1bel raspa-las escamas do chapeu e tira-las lamelas.\nUnha das formas m\u00e1is usuais de coci\u00f1ar este cogomelo \u00e9 simplemente \u00e1 prancha. Tam\u00e9n, rebozando o chapeu en ovo e fari\u00f1a e fritir na tixola.\nOs choup\u00edns na cultura popular galega.\nRefr\u00e1ns.\nAntes de comezar a usar produtos qu\u00edmicos e herbicidas nos vi\u00f1edos, atop\u00e1banse con moita facilidade estes cogomelos; cando se v\u00eda un supo\u00f1\u00edase que moi preto estar\u00edan as s\u00faas compa\u00f1eiras:\nEste dito ref\u00edrese a que uns d\u00edas despois das vendimas se permit\u00eda a quen quixera fose rebuscar as uvas que quedaban nas vi\u00f1as e se, ademais das uvas, atopaban palotes a satisfacci\u00f3n era dobre.\nA \"Macrolepiota procera\" e outras m\u00e1is de tama\u00f1o grande, cando a\u00ednda est\u00e1n pechadas ch\u00e1manse \"palotes\"; se comezan a abrir \"monxos\", e se xa abriron, dise:\nCando din:\nOs choup\u00edns pequenos, \"Lepiota brunneoincarnata\", son moi velenosos ou t\u00f3xicos. Semellan unha \"Macrolepiota procera\", mais en pequeno, sen superar os 8\u00a0cm. de altura. A s\u00faa carne v\u00f3lvese arroibada ao cortala. A s\u00faa intoxicaci\u00f3n provoca s\u00edntomas semellantes aos da \"Amanita phalloides\". Hai que ter moito cuidado de non apa\u00f1ar nunca as especies de \"Lepiota\" de tama\u00f1o pequeno, das que hai moitas en Galiza..\nPosibilidade de confusi\u00f3n.\nExiste a posibilidade de confusi\u00f3n con outras especies pr\u00f3ximas, como \"Macrolepiota rhacodes\", de menor tama\u00f1o (alcanza 15\u00a0cm de altura e outros tantos de di\u00e1metro, como moito) e cunha carne que toma tons avermellados se se frota. Igualmente, o anel \u00e9 groso e formado por varias capas. Non representa ning\u00fan perigo porque tam\u00e9n \u00e9 comestible a\u00ednda que menos apreciada.\nOutras especies semellantes son:\nS\u00f3 poder\u00eda confundirse cunha especie velenosa, a \"Lepiota helvella\", que se reco\u00f1ece pola cor rosada mate do sombreiro, o anel moi reducido e a carne que se torna vermella \u00f3 pouco de cortala. En calquera caso, o tama\u00f1o serve para evitar calquera confusi\u00f3n, xa que esta \"L. helvella\" non chega a supera-los 6\u00a0cm de di\u00e1metro.\nH\u00e1bitat.\nMedra en bosques de pi\u00f1eiros e \u00e1rbores caducifolias pero resulta m\u00e1is habitual en prados, zonas de monte baixo ou baixo as vi\u00f1as. Pode atoparse xa a finais de ver\u00e1n e no outono, e resulta rara en primavera."}
{"id": "19158", "revid": "205", "url": "https://gl.wikipedia.org/wiki?curid=19158", "title": "Zarrote", "text": ""}
{"id": "19159", "revid": "205", "url": "https://gl.wikipedia.org/wiki?curid=19159", "title": "Zarrota", "text": ""}
{"id": "19160", "revid": "89787", "url": "https://gl.wikipedia.org/wiki?curid=19160", "title": "Philip Marlowe", "text": "Philip Marlowe \u00e9 un detective privado creado por Raymond Chandler para algunhas das s\u00faas novelas, inclu\u00edndo \"The Big Sleep\" ou \"O longo adeus\".\nCaracter\u00edsticas.\nMarlowe apareceu inicialmente nunha historia curta, chamada \"Finger Man\", publicada en 1934. Nesta aparici\u00f3n, por\u00e9n, Chandler non desenvolvera a\u00ednda as caracter\u00edsticas que se converter\u00edan na s\u00faa marca persoal e \u00e9 dif\u00edcil distinguilo doutras personaxes de Chandler, como John Dalmas ou Carmady. Posteriormente, como se ve nas s\u00faas seguintes novelas, Marlowe vive nos \u00c1nxeles, mentres que en \"Finger Man\" habitaba na ficticia cidade de San Angelo.\nMarlowe \u00e9 unha personaxe t\u00edpica da novela norteamericana de detectives, iniciada por Dashiell Hammett e a revista \"Black Mask\" na d\u00e9cada dos anos 20, onde os detectives privados eran observadores pesimistas e c\u00ednicos dunha sociedade corrupta, a\u00ednda que tanto Marlowe como outro duro detective, o Sam Spade de Hammett, persisten no seu deslustrado idealismo.\nBaixo a pel do duro e bebedor detective privado, Marlowe \u00e9 un individuo contemplativo e filos\u00f3fico. Marlowe adora o xadrez e a poes\u00eda. Malia non ter medo \u00e1 dor f\u00edsica, non usa a violencia para axustar contas. A s\u00faa moral perm\u00edtelle resistir o hipnotismo das femmes fatales, como Carmen Sternwood en \"The Long Dream\". Chandler refer\u00edase as\u00ed \u00f3 seu ideal de detective en xeral: \u201cCreo que poder\u00eda seducir a unha duquesa, pero estou bastante seguro de que non manchar\u00eda a unha virxe\u201d.\nPhilip Marlowe \u00e9 ademais obxecto de homenaxe e co-protagonista da novela \"Triste, Solitario y Final\" (1973) do escritor arxentino Osvaldo Soriano.\nInfluencias.\nO nome de Marlowe probablemente derive tanto do poeta isabelino Christopher Marlowe como do narrador da novela de Joseph Conrad \"Hearth of Darkness\", que usaba un deletreo distinto do apelido.\nMarlowe foi interpretado na pantalla por Humphrey Bogart, George Montgomery, Robert Mitchum, Elliot Gould, Danny Glover e James Caan. Na radio, \"The Adventures of Philip Marlowe\", a personaxe era interpretada por Van Heflin na NBC (do 17 de xu\u00f1o \u00f3 9 de setembro de 1947) e por Gerald Mohr na CBS (do 26 de setembro de 1948 \u00f3 15 de setembro de 1951). Powers Boothe fixo o papel de Marlowe na serie de televisi\u00f3n da HBO \"Philip Marlowe, Private Eye\", que estivo na grela de 1984 a 1986.\nMarlowe pos\u00fae unha personalidade tan complexa e atractiva que ten aparecido en novelas doutros autores, como \"Raymond Chandler's Philip Marlowe: A Centennial Celebration\" (1988). A personaxe principal da miniserie de Dennis Potter, \"The Singing Detective\" (1986) \u00e9 o novelista Philip E. Marlow (interpretado por Michael Gambon). O libro \"Tart Noir\" (2002), cunha vintena de historias por Van McDermid &amp; Co foi inspirado, aparentemente, por Marlowe.\nPese a todo, Chandler ti\u00f1a un actor que encarnaba para el a Marlowe, e diso deixou constancia:\n\"Se algunha vez tivese a oportunidade de elixir a un actor de cine que representara mellor a imaxe que eu te\u00f1o del, creo que ter\u00eda que ser Cary Grant\".\nBibliograf\u00eda de Marlowe.\nAlgunhas delas foron trasladadas por Hollywod ao cinema:"}
{"id": "19163", "revid": "135189", "url": "https://gl.wikipedia.org/wiki?curid=19163", "title": "Sono", "text": "O sono \u00e9 o proceso polo que os seres humanos e outros animais descansan periodicamente. O ciclo do sono f\u00f3rmase por catro estadios e dura preto de noventa minutos (pode chegar a 120 minutos). Este ciclo rep\u00edtese catro ou cinco veces durante o sono.\nCando se dorme, p\u00e9rdense os sentidos na seguinte orde: visi\u00f3n, padal, olfacto, audici\u00f3n e tacto. O tacto \u00e9 o sentido que esperta m\u00e1is doadamente, \u00e9 o vix\u00eda do corpo adormecido. \u00c1 hora de acordar, os sentidos retornan coa seguinte orde: tacto, audici\u00f3n, visi\u00f3n, padal e olfacto.\nO per\u00edodo m\u00e1is longo que unha persoa conseguiu ficar sen durmir foi de, aproximadamente, doce d\u00edas. Napole\u00f3n Bonaparte durm\u00eda catro horas por noite, e en troques, Albert Einstein precisaba de dez horas de sono.\nIntroduci\u00f3n.\nPode definirse sono como \"\"un per\u00edodo de repouso para o corpo e a mente, durante o cal a volici\u00f3n e a consciencia est\u00e1n en inactividade parcial ou completa\" (Dorland citado por Roper; Logan; Tierney, 1993, 466). Xa Friedman (1995, 1827), define sono como \"o desencadear deliberado dunha alteraci\u00f3n ou reduci\u00f3n do estado consciente, que dura, de media 8 horas (...) tendo o seu inicio normalmente t\u00f3dolos d\u00edas \u00e1 mesma hora, e (...) resultando del, xeralmente, unha sensaci\u00f3n de enerx\u00eda f\u00edsica, ps\u00edquica e intelectual restablecida\"\". Existen varias definici\u00f3ns de sono presentadas por diferentes autores, e no xeral complem\u00e9ntanse unhas \u00e1s outras.\nDe acordo con Fontaine, Briggs e Pope-Smith (2001), o sono \u00e9 importante para a recuperaci\u00f3n da doenza, en canto que a privaci\u00f3n deste pode afectar a rexeneraci\u00f3n celular as\u00ed como a total recuperaci\u00f3n da funci\u00f3n inmunitaria.\nO sono div\u00eddese en dous estadios fisioloxicamente distintos, REM (\"Rapid Eye Movement\" ou Movemento R\u00e1pido dos Ollos) e NREM (\"Non Rapid Eye Movement\" ou Movemento Non R\u00e1pido dos Ollos).\nO sono REM.\nO sono REM, caracter\u00edzase por unha intensa actividade rexistrada no electroencefalograma (EEG) seguida por flaccidez, par\u00e1lise funcional, dos m\u00fasculos esquel\u00e9ticos. Nesta fase a actividade cerebral \u00e9 semellante ao estado de vixilia. Deste modo, o sono REM \u00e9 tam\u00e9n denominado por varios autores como sono paradoxal podendo mesmo falarse de estado disociativo.\nNesta fase do sono, a actividade on\u00edrica \u00e9 intensa, sendo sobre todo so\u00f1os coloridos acerca de situaci\u00f3ns emocionalmente moi fortes.\n\u00c9 durante esta fase cando facemos integraci\u00f3n da actividade coti\u00e1, isto \u00e9, a separaci\u00f3n do trivial do importante. Este representa o 20 a 25% do tempo total de sono e xorde en intervalos de 60 a 90 minutos. Esta fase \u00e9 esencial para o benestar f\u00edsico e psicol\u00f3xico do individuo.\nO sono NREM.\nA fase NREM ocupa cerca do 75% do tempo do sono e div\u00eddese en catro per\u00edodos distintos co\u00f1ecidos como estadios 1, 2, 3 e 4.\nEstadio 1.\nO estadio 1 comeza cunha somnolencia. Dura aproximadamente cinco minutos. A persoa adormece. \u00c9 caracterizado por un EEG semellante ao estado de vixilia. Este estadio ten unha duraci\u00f3n de 1 a 2 minutos, estando o individuo facilmente espertable. Durante este estadio predominan sensaci\u00f3ns de vagueo, pensamentos incertos, mioclon\u00edas das mans e dos p\u00e9s, lenta contracci\u00f3n e dilataci\u00f3n pupilar. Nesta fase, a actividade on\u00edrica est\u00e1 sempre relacionada con acontecementos vividos recentemente.\nEstadio 2.\nA persoa xa dorme, mais a\u00ednda non profundamente. Dura en torno a quince minutos. O estadio 2 ten unha duraci\u00f3n aproximada de 5 a 15 minutos. Caracter\u00edzase por un EEG con frecuencias de ondas m\u00e1is lenta, aparecendo o \"complexo K\". Nesta fase, os espertares por estimulaci\u00f3n t\u00e1ctil, fala ou movementos corporais son m\u00e1is dif\u00edciles do que no anterior estadio. Aqu\u00ed a actividade on\u00edrica xa pode xurdir baixo a forma de so\u00f1os cunha historia integrada.\nEstadio 3.\nO estadio 3 e 4 te\u00f1en moitas semellanzas entre si, de a\u00ed o seren case sempre asociados en termos bibliogr\u00e1ficos cando se caracterizan. Nestas fases, os est\u00edmulos necesarios para acordar son maiores. Do estadio 3 ao estadio 4 vai aumentando a dificultade de espertar. Este estadio ten unha duraci\u00f3n de aproximadamente 15 a 20 minutos.\nEstadio 4.\nSon corenta minutos de sono profundo. \u00c9 moi dif\u00edcil espelir a algu\u00e9n nesa fase de sono. Despois, a persoa retorna ao terceiro estadio (cinco minutos) e ao segundo estadio (m\u00e1is quince minutos). Entra, ent\u00f3n, no sono REM.\nEste estadio NREM do sono caracter\u00edzase pola secreci\u00f3n da hormona do crecemento en grandes cantidades promovendo a s\u00edntese proteica, o crecemento e reparaci\u00f3n tecidular, inhibindo, as\u00ed, o catabolismo (cf. Bolander, 1998). O sono NREM desempe\u00f1a, as\u00ed, un papel anab\u00f3lico, sendo esencialmente un per\u00edodo de conservaci\u00f3n e recuperaci\u00f3n de enerx\u00eda f\u00edsica.\nO ciclo do sono.\nUn ciclo do sono dura cerca de 90 minutos, ocorrendo catro a cinco ciclos de sono nun per\u00edodo de sono nocturno.\nSegundo Lavie (1998, 45), o n\u00famero de ciclos por noite depende do tempo do sono, engadindo, a\u00ednda, que \"\"o sono dunha persoa nova est\u00e1, habitualmente, composto por catro ou cinco deses ciclos, en canto que o dunha persoa m\u00e1is vella ter\u00e1 menos\". De a\u00ed podemos deducir que o n\u00famero de ciclos por noite nun individuo depende de factores como a idade.\nNos primeiros ciclos do sono, os per\u00edodos de NREM (m\u00e1is concretamente o estadio 3 e 4) te\u00f1en unha duraci\u00f3n maior c\u00f3 REM. \u00c1 medida que o sono vai progresando, os estadios 3 e 4 comezan a acurtarse e o per\u00edodo REM comeza a aumentar.\nNa primeira parte do sono predomina o NREM, sendo os per\u00edodos REM m\u00e1is duradeiros na segunda metade.\nFactores do ambiente que interferen no sono.\nSegundo Phipps (1995) o sono \u00e9 unha das moitas ocorrencias biol\u00f3xicas que ten lugar \u00e1 mesma hora, cada 24 horas. Este m\u00e1rcase por unha intensa actividade cerebral e pola ocorrencia de determinadas funci\u00f3ns que son moi importantes para o organismo.\nA necesidade diaria de sono var\u00eda, non s\u00f3 de individuo para individuo (variaci\u00f3n inter-individual), sen\u00f3n tam\u00e9n no mesmo individuo (variaci\u00f3n intra-individual) de d\u00eda para d\u00eda.\nExisten varios factores que contrib\u00faen \u00e1 alteraci\u00f3n do padr\u00f3n de sono, considerados factores f\u00edsicos, socio-culturais, psicol\u00f3xicos, ambientais etc. Segundo un estudo efectuado por DLIN e colaboradores (citados por Thelan, 1996), dentro dos factores ambientais temos:\nRu\u00eddo.\nO ru\u00eddo pode ser visto como un perigo ambiental que crea desconforto e pode interferir co sono e repouso do doente, unha vez que activa o sistema nervioso simp\u00e1tico cuxa estimulaci\u00f3n \u00e9 responsable do estado de vixilia ou alerta do individuo.\nLuz.\nMoitas son as persoas que presentan un nivel de sensibilidade elevado \u00e1 luz, sendo por iso facilmente perturbadas durante o sono mesmo que sexa unha luz de pouca intensidade.\nTemperatura.\n\u00c9 importante que poida existir un maior control sobre a temperatura do ambiente exterior, e que este control se realice de forma coidadosa. Tendo en conta que a temperatura corporal atinxe o seu pico ao final da tarde ou principio da noite e despois vai baixando progresivamente atinxindo o punto m\u00e1is baixo ao inicio da ma\u00f1\u00e1, unha diminuci\u00f3n ou un aumento da temperatura ambiente fai, xeralmente, acordar a persoa ou cr\u00e9alle un certo desconforto que o imposibilita de durmir."}
{"id": "19167", "revid": "54336", "url": "https://gl.wikipedia.org/wiki?curid=19167", "title": "R\u00edo Mi\u00f1or", "text": "O Mi\u00f1or \u00e9 un r\u00edo pequeno, de 16\u00a0km de lonxitude, que morre na estrema com\u00fan dos concellos de Nigr\u00e1n e Baiona, entre as parroquias de Santa Cristina da Ramallosa e San Pedro da Ramallosa.\nEn Ramallosa ten unha importante ponte do rom\u00e1nico tard\u00edo que une os concellos de Baiona e Nigr\u00e1n. Augas arriba est\u00e1 a ponte de Ma\u00f1ufe.\nPercorrido.\nNace na serra do Gali\u00f1eiro, a 400 m de altitude. Decorre polo val do seu mesmo nome: o Val Mi\u00f1or, que ademais dos concellos mencionados comprende o de Gondomar, en cuxo territorio ten o nacente este r\u00edo. O seu principal afluente \u00e9 o r\u00edo de Zam\u00e1ns.\nA s\u00faa desembocadura \u00e9 unha marisma, A Ramallosa, que est\u00e1 dentro da rede Natura 2000, polo seu alto valor ecol\u00f3xico, debido especialmente \u00e1 variedade ornitol\u00f3xica que presenta."}
{"id": "19168", "revid": "785", "url": "https://gl.wikipedia.org/wiki?curid=19168", "title": "R\u00edo Tamuxe", "text": "O r\u00edo Tamuxe, tam\u00e9n co\u00f1ecido como r\u00edo Carballo ou r\u00edo Carballas, \u00e9 un afluente pola dereita do r\u00edo Mi\u00f1o no seu treito final, morrendo neste a poucos quil\u00f3metros da s\u00faa desembocadura no mar. Nace no concello de Oia, rega o val do Rosal e desemboca en P\u00edas, no concello do Rosal.\n\u00c9 un r\u00edo curto, duns 14 quil\u00f3metros, pero que chega a ter un caudal abondoso. Pos\u00fae numerosos mu\u00ed\u00f1os e pesqueiras que ademais da pesca deportiva ofrecen a posibilidade de se ba\u00f1ar con zonas amplas de profundidades maiores dos dous metros no ver\u00e1n.\nNa s\u00faa cabeceira at\u00f3panse as pozas de Loureza, no lugar do mesmo nome dentro do concello de Oia. Nelas \u00e9 posible nadar, tirarse \u00e1 auga desde diferentes alturas e tomar o sol; ademais \u00e9 habitual a pr\u00e1ctica do nudismo.\nEtimolox\u00eda.\nO nome do r\u00edo \u00e9 pre-romano, dunha ra\u00edz indoeuropea \"*tam-\" \"de cor escura\", que aparece noutros hidr\u00f3nimos galegos: Tambre, T\u00e1moga, T\u00e1mega, e tam\u00e9n noutros pa\u00edses europeos, baste lembrar o brit\u00e1nico T\u00e1mese, en ingl\u00e9s \"Thames\".\nV\u00e9xase tam\u00e9n.\nBibliograf\u00eda.\n[[Categor\u00eda:Afluentes do Mi\u00f1o|Tamuxe]]\n[[Categor\u00eda:R\u00edos da provincia de Pontevedra]]\n[[Categor\u00eda:Top\u00f3nimos de r\u00edos galegos con etimolox\u00eda|Tamuxe]]"}
{"id": "19169", "revid": "5312", "url": "https://gl.wikipedia.org/wiki?curid=19169", "title": "Rapa das bestas", "text": "A rapa das bestas \u00e9 o nome da operaci\u00f3n que consiste en cortar a crina dos cabalos que se realiza nos curros celebrados en varias localidades do territorio galego.\nA m\u00e1is co\u00f1ecida \u00e9 a rapa das bestas de Sabucedo, no concello da Estrada, que dura tres d\u00edas: o primeiro s\u00e1bado, domingo e luns de xullo. De feito, d\u00e1lle nome \u00e1 celebraci\u00f3n e as\u00ed f\u00e1lase da rapa das bestas de Sabucedo, mentres que na maior\u00eda dos lugares f\u00e1lase de curro -o nome do recinto pechado no que se recollen os cabalos."}
{"id": "19170", "revid": "22570", "url": "https://gl.wikipedia.org/wiki?curid=19170", "title": "Speed metal", "text": "O Speed metal \u00e9 un estilo musical, subx\u00e9nero do Heavy Metal, caracterizado pola elevada velocidade r\u00edtmica (do ingl\u00e9s, \"speed\", r\u00e1pido). A velocidade t\u00edpica supera as 190 \"pulsaci\u00f3ns\" por minuto (p.p.m.), en compases 4x4 con patr\u00f3ns t\u00edpicos de semicorcheas.\nOrixe.\nA s\u00faa orixe rem\u00f3ntase \u00f3s anos oitenta, logo do auxe do Metal Brit\u00e1nico, cando este estende a s\u00faa popularidade a Europa. Momento cumio no auxe deste estilo constit\u00faeo a publicaci\u00f3n do L.P. \"The Walls of Jerico\" de Helloween en 1985.\nCaracter\u00edsticas.\nA estrutura da maior\u00eda dos temas de \"Speed Metal\" \u00e9 bastante simple: d\u00faas estrofas (normalmente de catro a seis versos), unha estrofa que serve de \"ponte\" r\u00edtmica entre as estrofas e o estribillo (normalmente de dous ou tres versos), un estribillo (que acostuma constar de catro versos e que normalmente se repite d\u00faas ou catro veces) con patr\u00f3ns r\u00edtmicos de brancas ou redondas; logo unha estrofa, unha estrofa \"ponte\" (que pode ser repetici\u00f3n da estrofa \"ponte\" anterior) e o estribillo; de seguido, un solo de guitarra, e final\u00edzase coa estrofa \"ponte\" e o estribillo, o cal se repite varias veces ata o remate. \u00c9 com\u00fan tam\u00e9n que entre o primeiro estribillo e a estrofa seguinte se intercale un fragmento de solo.\nNon obstante, os grupos de \"Speed Metal\" raramente se dedican a este estilo en exclusiva, sen\u00f3n que adoitan combi\u00f1alos con outros estilos e elementos moi diversos para producir os seus temas. Exemplos notables constit\u00faenos entre outros Blind Guardian ou Gamma Ray. Isto provocou unha especie de evoluci\u00f3n dentro do subx\u00e9nero, que comezou a denominarse \"Power Metal\". Actualmente, son poucos os grupos considerados como \"grupos de Speed Metal\", a\u00ednda que en ocasi\u00f3ns os integrantes dun grupo se definan as\u00ed a si mesmos.\nA fronteira entre Metal Mel\u00f3dico, Speed Metal, Power Metal, Metal \u00c9pico, e Metal Neocl\u00e1sico \u00e9 moi difusa. A vertixe r\u00edtmica do \"Speed Metal\" cons\u00e9guese co uso masivo de figuras de semicorcheas executadas con t\u00e9cnica de Apagado nas guitarras (\u00e9 habitual emprego da t\u00e9cnica denominada \"Encabalgamento\") e executando dobre bombo nas bater\u00edas, de maneira que o ritmo de platillos se fai cun brazo e s\u00f3 queda outro para as caixas ou timbais. Os solos de guitarra son rapid\u00edsimos, combinando patr\u00f3s de semicorcheas con fusas e incluso semifusas mediante todo tipo de t\u00e9cnicas, e acostuman a supor aproximadamente a cuarta parte da duraci\u00f3n total do tema en execuci\u00f3n, para unha duraci\u00f3n t\u00edpica \u00f3 redor dos catro minutos e medio. Ocasionalmente, a guitarra r\u00edtmica acompa\u00f1a \u00e1 guitarra solista, pero con m\u00e1is frecuencia executa tam\u00e9n certos fragmentos do solo, e incluso executa o propio solo noutra tonalidade, armonizando o solo da guitarra solista."}
{"id": "19171", "revid": "5312", "url": "https://gl.wikipedia.org/wiki?curid=19171", "title": "Rapa das bestas de Sabucedo", "text": "A rapa das besta de Sabucedo \u00e9 un evento que se celebra en Sabucedo (A Estrada) durante tres d\u00edas, o primeiro s\u00e1bado, domingo e luns de xullo. En 2007 foi declarada festa de interese tur\u00edstico internacional.\nCaracter\u00edsticas.\nEn 2010 hab\u00eda m\u00e1is de 600 cabalos -chamadas bestas as femias e gara\u00f1\u00f3ns os machos-, divididos en 14 mandas, que viven ceibos nunha extensi\u00f3n de m\u00e1is de 200\u00a0km\u00b2 de monte. Esta celebraci\u00f3n consiste, coma noutros curros, en recoller os cabalos do monte, metelos ao curro, rapalos e marcalos na actualidade con microchips.\nO de Sabucedo \u00e9 o curro m\u00e1is co\u00f1ecido e presenta ademais trazos propios que o diferencian dos outros. Entre estas diferenzas a m\u00e1is importante consiste en que en Sabucedo non se utilizan cordas, paus ou aparellos para reducir ao animal. Os \"aloitadores\", que son os que se encargan de suxeitar a besta ou gara\u00f1\u00f3n namentres se procede \u00e1 rapa, usan tan s\u00f3 a s\u00faa destreza e o seu corpo para realizar o seu labor. Outra especificidade da rapa das Bestas de Sabucedo \u00e9 que a \"Baixa\" ou actividade de xunta e conduci\u00f3n das bestas ao lugar de Sabucedo forma parte da propia celebraci\u00f3n e participan nela centos de persoas de Galiza e de fora do pa\u00eds.\nO s\u00e1bado pola ma\u00f1\u00e1, moi cedo antes de subir ao monte, cel\u00e9brase unha emotiva misa onde se pide a San Lourenzo (patr\u00f3n de Sabucedo) para que non aconteza ning\u00fan accidente ou desgraza durante a festa.\nA rapa \u00e9 realizada polos aloitadores. O acto da Rapa \u00e9 asemade segundo o estudoso Manuel Cabada Castro, unha iniciaci\u00f3n simb\u00f3lica do paso do neno \u00e1 mocidade, ao agarrar por primeira vez un poldro guiado e dirixido polos maiores.\nHistoria.\nXa a principios do s\u00e9culo XVIII se te\u00f1en noticias da primeira celebraci\u00f3n festiva da baixa das bestas do monte, a s\u00faa posterior rapa e o marcado dos poldros novos. A\u00ednda as\u00ed crese, e alg\u00fans estudosos como Manuel Cabada recoll\u00e9rono nos seus libros, que a tradici\u00f3n \u00e9 moito m\u00e1is antiga e incluso poder\u00eda ser prerromana posto que se atoparon diversos petr\u00f3glifos na zona, onde se representan a homes sobre cabalos.\nAntigamente o curro estaba a car\u00f3n da igrexa parroquial, pero a finais do s\u00e9culo XX mudouse a unha zona despoboada cara ao norte da aldea."}
{"id": "19185", "revid": "82922", "url": "https://gl.wikipedia.org/wiki?curid=19185", "title": "Real Casa da Moeda de Xuvia", "text": "A Real Casa da Moeda de Xuvia situada en Neda foi unha ceca que fabricou moeda de cobre entre 1812 e 1868. Constru\u00eduse xunto coa Presa do Rei \u00e1s beiras do r\u00edo Grande de Xuvia.\nEstableceuse por orde de 1790 no lugar de Xuvia, parroquia de Santa Mar\u00eda de Neda, Neda co nome de F\u00e1brica Nacional de Cobrer\u00eda, como fundici\u00f3n de cobre coa finalidade de forrar os barcos constru\u00eddos no estaleiro de Ferrol, pero non comezou a produci\u00f3n ata 1803.\nHistoria.\nPor mor da guerra contra dos franceses converteuse en ceca en 1811. En 1812 cu\u00f1\u00e1ronse as primeiras moedas, concretamente era moedas de 8 marabed\u00eds. En anos posteriores tam\u00e9n se cu\u00f1aron moedas de 2, 4 e en 1824 de 1 marabed\u00ed.\nEn 1815 a f\u00e1brica de moeda de Segovia comeza a cu\u00f1ar moedas en nome de Fernando VII e Xuvia comezou a perder importancia, en 1819 v\u00f3lvese a fabricar pranchas para os nav\u00edos da armada. Entre 1827 e 1835 deixouse de fabricar moeda, centr\u00e1ndose na fabricaci\u00f3n de follas de lata.\nEn 1850 realizouse a primeira moeda do sistema monetario decimal, que se establecera oficialmente en 1848.\nO 28 de agosto de 1850 deuse a orde de finalizar a fabricaci\u00f3n de moedas en Xuvia, as \u00faltimas sa\u00edron da f\u00e1brica en setembro dese ano.\nDesde o 1866 cu\u00f1ou moedas de medio, un, dous e medio e cinco c\u00e9ntimos de escudo. Xubia s\u00f3 fabricaba pezas de cobre, ao igual que a fabrica de moeda de Segovia, motivo polo cal as d\u00faas manti\u00f1an un conflito permanente polas asignaci\u00f3ns de traballo. No 1868 o escritor ferrol\u00e1n Benito Vicetto foi nomeado superintendente da f\u00e1brica, ese mesmo ano foi pechada xunto coa s\u00faa competidora a ceca segoviana. O terreo foi poxado no ano 1873 convert\u00e9ndose nunha f\u00e1brica de tecidos. Actualmente as s\u00faas instalaci\u00f3ns pertencen \u00e1 empresa Galicia Textil S.A."}
{"id": "19190", "revid": "23204", "url": "https://gl.wikipedia.org/wiki?curid=19190", "title": "Ram\u00f3n Sampedro", "text": "Ram\u00f3n Sampedro Came\u00e1n, nado na parroquia de Xu\u00f1o o 5 de xaneiro de 1943 e finado en Boiro o 12 de xaneiro de 1998, foi un mari\u00f1eiro, escritor galego e defensor da eutanasia.\nTraxectoria.\nCon 19 anos enrolouse na mari\u00f1a mercante como m\u00e9canico co obxectivo de co\u00f1ecer mundo. Aos 25 anos, o 23 de agosto de 1968 un accidente na praia das Furnas, en Porto do Son, d\u00e9ixao tetrapl\u00e9xico, sen poderse mover de pescozo para abaixo. Decidido a morrer, pero impedido fisicamente para suicidarse, emprende unha loita legal polo dereito a exercer a eutanasia. Co c\u00f3digo penal espa\u00f1ol, a eutanasia activa, \u00e9 dicir, a axuda a morrer a unha persoa que ten vontade de facelo pero que non pode facelo en por si, est\u00e1 castigada pola lei e considerada homicidio.\nEsta loita legal non deu os froitos agardados, malia a repercusi\u00f3n dos medios do caso, pois chegou tanto \u00e1 xustiza espa\u00f1ola como a unha comisi\u00f3n europea en Estrasburgo. O seu caso apareceu nos xornais de todo o mundo.\nEn xaneiro de 1998, e logo de vinte e nove anos sen poder moverse, leva a cabo un plan para acabar coa s\u00faa vida, coa axuda de diversas persoas. Envel\u00e9nase con cianuro pot\u00e1sico e filma os seus \u00faltimos momentos e a s\u00faa morte cunha c\u00e1mara de v\u00eddeo, para exculpar esas persoas. A xornalista Ramona Maneiro foi acusada de achegarlle o vaso co veleno, pero foi absolta por falta de probas. Anos m\u00e1is tarde, cando o delito xa prescribira, Maneiro reco\u00f1eceu que fora ela quen o asistira no suicidio.\nObra.\nEscribiu dous libros: \"Cartas desde el infierno\" (1996) onde agrupou os seus escritos ata ese momento e, xa postumamente, o poemario \"Cando eu caia\" (1998). Traducida ao castel\u00e1n."}
{"id": "19194", "revid": "98629", "url": "https://gl.wikipedia.org/wiki?curid=19194", "title": "Porto Alegre", "text": "Porto Alegre \u00e9 a capital do estado do R\u00edo Grande do Sur. Ti\u00f1a unha poboaci\u00f3n de 1.440.939 habitantes en 2006. A s\u00faa superficie total \u00e9 de 497\u00a0km\u00b2.\nXeograf\u00eda.\n\u00c9 a capital de estado brasileira m\u00e1is pr\u00f3xima dos pa\u00edses veci\u00f1os que, co Brasil, forman o Mercosur: a Arxentina e o Uruguai. \u00c9 tam\u00e9n hoxe co\u00f1ecida mundialmente pola realizaci\u00f3n do \"Foro Social Mundial\". A pesar de non ter sido unha cidade planeada, conserva moitas \u00e1reas verdes e boa calidade de vida, ademais dun interese pola cultura: proporcionalmente \u00e1 s\u00faa poboaci\u00f3n, \u00e9 a cidade brasileira que m\u00e1is librer\u00edas ten. Anualmente, en outubro, real\u00edzase a \"Feira do Livro\" (Feira do Libro) na cidade.\nAdemais de ser un importante centro de comercio e servizos, a s\u00faa \u00e1rea metropolitana (con aproximadamente 4,5 mill\u00f3ns de habitantes) ten importantes industrias, como o \"Polo Petroqu\u00edmico de Canoas\", unha f\u00e1brica de autom\u00f3biles da General Motors (en Gravata\u00ed), unha de tractores agr\u00edcolas da Massey Ferguson, f\u00e1bricas de alimentos, bebidas, t\u00e9xtiles e outras.\nHistoria.\nConstitu\u00eduse no s\u00e9culo XVIII coa chegada dos primeiros inmigrantes azoreanos, familias ou casais que fundaron unha poboaci\u00f3n bautizada con nome de \"Porto dos Casais\", e que m\u00e1is tarde orixinou a cidade. Os primeiros chegaron \u00e1 rexi\u00f3n en 1752.\nEn 1763, coa invasi\u00f3n espa\u00f1ola \u00e1 cidade do Rio Grande, a sede do goberno local foi transferida para Viam\u00e3o, xunto \u00f3 Porto dos Casais. Dez anos despois foi transferida de Viam\u00e3o para o Porto dos Casais.\nEn 1803 foi constru\u00edda a Santa Casa de Misericordia, hospital que existe ata hoxe. O 11 de decembro de 1810 o rei Xo\u00e1n VI de Portugal elevou o poboado \u00e1 condici\u00f3n de vila e, o 14 de novembro de 1821, o pr\u00edncipe Pedro elevouna \u00e1 condici\u00f3n de cidade. A poboaci\u00f3n na \u00e9poca era de 12 mil habitantes.\nEn 1835 o R\u00edo Grande do Sur adheriuse \u00e1 Revoluci\u00f3n Farroupilha e, mesmo fortificada, Porto Alegre sufriu invasi\u00f3n, sendo retomada no ano seguinte polas tropas imperiais. Despois a cidade a\u00ednda resistiu a tres cercos, ata o ano 1838. Grazas \u00e1 s\u00faa resistencia, o emperador Pedro II concedeu \u00e1 cidade o t\u00edtulo de \"Mui Leal e Valorosa\".\nPero a guerra non impediu a construci\u00f3n do primeiro Mercado Municipal, organizando o comercio da \u00e1rea central da cidade. En 1845 co fin da revoluci\u00f3n, a antiga muralla da cidade foi derribada, permitindo a s\u00faa expansi\u00f3n. A partir de ent\u00f3n chegaron \u00e1 cidade os primeiros inmigrantes alem\u00e1ns e italianos, e instal\u00e1ronse as primeiras industrias.\nEntre 1865 e 1870, a Guerra da Tripla Alianza transforma a cidade na capital provincial m\u00e1is pr\u00f3xima dos teatros de operaci\u00f3n. A cidade recibe di\u00f1eiro do goberno central para melloras, como tel\u00e9grafo, novos estaleiros e guarnici\u00f3ns militares. Dous anos despois do fin da guerra, en 1872, foi inaugurada a primeira li\u00f1a de tranv\u00eda arrastrada por mulas.\nEn 1884 \u00e9 abolida a escravitude na cidade, catro anos antes da \"Lei \u00c1urea\". Na volta do s\u00e9culo XIX para o XX, a cidade xa ti\u00f1a 70 mil habitantes e moitas melloras urbanas.\nCultura.\nDisp\u00f3n tam\u00e9n dun importante centro das tradici\u00f3ns dos \"gauchos\", nome que se d\u00e1 \u00f3s habitantes do R\u00edo Grande do Sur (pero tam\u00e9n hai \"gauchos\" na Arxentina e no Uruguai) que conservan h\u00e1bitos alimentarios (o \"churrasco\", nome que se lle d\u00e1 \u00e1 carne asada en fogueiras), de bebida (o \"chimarr\u00e3o\", unha bebida feita co \"erba-mate\" e auga quente, tomada sen azucre) e danzas t\u00edpicas que remontan ao per\u00edodo no que os l\u00edmites da rexi\u00f3n eran disputados entre Portugal e Espa\u00f1a. Hai varios \"Centros de Tradici\u00f3n Gaucha\" na cidade. Outros pobos, como os inmigrantes italianos, alem\u00e1ns, portugueses (principalmente azoreanos), espa\u00f1ois, \u00e1rabes e polacos, xunto cos negros que vi\u00f1an \u00f3 Brasil como escravos ata o s\u00e9culo XIX, tam\u00e9n deixaron as s\u00faas marcas na cultura da cidade."}
{"id": "19195", "revid": "8354", "url": "https://gl.wikipedia.org/wiki?curid=19195", "title": "George Grey Barnard", "text": "George Grey Barnard, nado en Bellefonte, Pensilvania o 24 de maio de 1863 e finado en Nova York o 24 de abril de 1938, foi un escultor norteamericano.\nTraxectoria.\nPasou a s\u00faa infancia en Kankakee, Illinois. Estudou na Escola de Artes de Chicago e entre 1883 e 1887 traballou no obradoiro de P. T. Cavelier en Par\u00eds mentres estudaba na \u00c9cole des Beaux-Arts. A s\u00faa primeira exposici\u00f3n realizouna en 1894 e constitu\u00edu un grande \u00e9xito. En 1896 volveu aos Estados Unidos.&lt;br&gt;\nNas s\u00faas primeiras obras a influencia de Rodin faise evidente, as s\u00faas principais esculturas son \"The Boy\" (1885), Cain (1886), posteriormente destru\u00edda, \"Brotherly Love\" (1887), \"Two Natures\" (1894), \"The Hewer\" (1902), \"Great God Pan\".&lt;br&gt;\nEn 1912 realizou numerosas figuras para o novo capitolio estatal en Harrisburg, Penilvania. Unha estatua colosal de Abraham Lincoln que realizou en 1917 foi controvertida no seu tempo pola s\u00faa feitura."}
{"id": "19199", "revid": "6", "url": "https://gl.wikipedia.org/wiki?curid=19199", "title": "Contaminaci\u00f3n", "text": "A contaminaci\u00f3n \u00e9 a introduci\u00f3n de substancias ou outros elementos f\u00edsicos nun medio que provocan que este sexa inseguro ou non apto para o seu uso; \u00e9 dicir, calquera substancia ou forma de enerx\u00eda con potencial para provocar danos, irreversibles ou non, nese medio. Ese medio pode ser desde un ecosistema, ata un h\u00e1bitat ou un ser vivo. O contaminante pode ser unha substancia qu\u00edmica ou enerx\u00eda (como son, calor, luz ou radioactividade).\n\u00c9 sempre unha alteraci\u00f3n negativa do estado natural do ambiente, e polo xeral, x\u00e9rase como consecuencia da actividade humana consider\u00e1ndose unha forma de impacto ambiental.\nA contaminaci\u00f3n pode clasificarse segundo o tipo de fonte de onde prov\u00e9n, ou pola forma de contaminante que emite ou medio que contamina. Existen moitos axentes contaminantes entre eles as substancias qu\u00edmicas (como praguicidas, cianuro, herbicidas e outros.), os residuos urbanos, o petr\u00f3leo, ou as radiaci\u00f3ns ionizantes. Todos estes poden producir enfermidades, danos no ambiente ou nos ecosistemas. Ademais existen moitos contaminantes gaseosos que xogan un papel importante en diferentes fen\u00f3menos atmosf\u00e9ricos, como a xeraci\u00f3n de choiva \u00e1cida, o enfraquecemento da capa de ozono, e o cambio clim\u00e1tico.\nHai moitas formas de combater a contaminaci\u00f3n, e lexislaci\u00f3ns internacionais que regulan as emisi\u00f3ns contaminantes dos pa\u00edses que adhiren estas pol\u00edticas. A contaminaci\u00f3n est\u00e1 xeralmente ligada ao desenvolvemento econ\u00f3mico e social. Actualmente moitas organizaci\u00f3ns internacionais como a ONU sit\u00faan ao desenvolvemento sustentable como unha das formas de protexer aos ecosistemas e preservalos para as actuais e futuras xeraci\u00f3ns.\nEn 2015, a contaminaci\u00f3n matou m\u00e1is de 9 mill\u00f3ns de persoas."}
{"id": "19200", "revid": "6117920", "url": "https://gl.wikipedia.org/wiki?curid=19200", "title": "Barnaul", "text": "Barnaul (\u0411\u0430\u0440\u043d\u0430\u0443\u0301\u043b en ruso) \u00e9 unha cidade de 635\u00a0765 habitantes (2004), centro administrativo do krai de Altai. Local\u00edzase nas beiras do r\u00edo Obi, no suroeste do Distrito Federal de Siberia.\nBarnaul \u00e9 unha das cidades m\u00e1is antigas de Siberia. Fundouse en 1739, en 1771 conseguiu a categor\u00eda de cidade, e a comezos do s\u00e9culo XX medrou ata converterse no maior centro comercial e cultural da rexi\u00f3n, especialmente logo da construci\u00f3n do ferrocaril Turkest\u00e1n-Siberia"}
{"id": "19205", "revid": "98629", "url": "https://gl.wikipedia.org/wiki?curid=19205", "title": "Amedeo Modigliani", "text": "Amedeo Clemente Modigliani, nado en Livorno (Toscana) o 12 de xullo de 1884 e finado en Par\u00eds o 24 de xaneiro de 1920) foi un pintor e escultor italiano de etnia xud\u00eda.\nVida.\nAmedeo medra nunha familia xud\u00eda na cidade portuaria de Livorno, durante a s\u00faa adolescencia comeza a recibir clases de pintura de Guglielmo Micheli, tam\u00e9n de adolescente comeza a sufrir de febres tifoideas e tise. No ano 1902 estudou na Escola libre de nu de Florencia e o ano seguinte no Instituto de Belas Artes de Venecia.\nFinalmente no ano 1906 trasl\u00e1dase a Par\u00eds onde entra en contacto co mundo das vangardas. Instalouse no Bateau-Lavoir de Montmartre, unha antiga f\u00e1brica de pianos reconvertida en residencia art\u00edstica por onde pasou gran parte da intelectualidade parisiense de comezos do s\u00e9culo XX. Xa dende a s\u00faa etapa en Venecia Modigliani desenvolvera uns h\u00e1bitos de vida pouco saudables, bebendo en exceso e consumindo drogas, pero o pouco de chegar a Par\u00eds acaba por converter en alcolico e ter problemas graves de conduta. Todo isto sumado \u00f3s seus problemas de sa\u00fade non tarda en pasarlle factura.\nNo 1909 retorna brevemente a Livorno tratando de alonxarse da mala vida que levaba en Par\u00eds, pero non vai a tardar en retornar instal\u00e1ndose desta volta no barrio de Montparnasse.\nDurante a Primeira guerra mundial trata de enrolarse pero \u00e9 rexeitado polo seu estado f\u00edsico. En 1918 vai comezar unha relaci\u00f3n coa que ser\u00e1 a nai da s\u00faa filla, Jeanne Hebuterne \u00e1 que vai pintar en varias obras. O 24 de xaneiro de 1920 Modigliani vai morrer a causa dunha meninxite derivada da s\u00faa tuberculose con tan s\u00f3 35 anos. Vai ser soterrado no cemit\u00e9rio do P\u00e8re-Lachaise.\nObra.\nA obra de Modigliani xira fundamentalmente en torno \u00f3 retrato e \u00f3 nu. A s\u00faa formaci\u00f3n en Italia bebe da tradici\u00f3n do S.XIX e sobre \u00e9 deudora dos \"macchiaioli\" (Manchistas) que van a ser a resposta italiana contra o academicismo e o romanticismo. Varios dos membros deste grupo foron mestres de Modigliani.\nPero conservase pouca pintura desta \u00e9poca do artista xa que el mesmo vai a renunciar o s\u00faa primeira etapa unha vez que chega a Par\u00eds e entra en contacto coas vangardas pict\u00f3ricas. O estilo polo que vai ser co\u00f1ecido \u00e9 mo\u00ed persoal e dificilmente atribuible a calquera das vangardas. Hai influencia de Cezanne e tam\u00e9n de Toulouse-Lautrec ou de Paul Gouguin incluso do primitivismo e do primeiro cubismo, pero creando sempre un estilo propio.\nTraspassos co\u00f1ecer a Brancusi, durante un breve per\u00edodo o principio dos anos 10 Modigliani tam\u00e9n traballou a escultura deixando pezas de grande interese a\u00ednda que regresou pouco tempo despois a adicarse \u00e1 pintura a tempo completo.\nEn vida Modigliani non vai ser un autor especialmente reco\u00f1ecido, a\u00ednda que as s\u00faa obra vai cotizarse mellor nos seus derradeiros anos de vida grazas ao seu amigo e marchante L\u00e9opold Zborowski. Isto contrasta enormemente cos prezos de vendas que ten a s\u00faa obra a d\u00eda de hoxe. O seu cadro \"Nu couch\u00e9\" acadou na poxa feita por Christie\u00b4s en 2015 por 170.405.000 USD, sendo un dos prezos m\u00e1is altos pagados nunca por unha obra de arte.\nNo cinema.\nEn 1958 Jacques Becker dirixiu \"Les Amants de Montparnasse\" onde G\u00e9rard Philipe encarna \u00f3 pintor italiano,\nNo ano 2005 ser\u00eda Andy Garc\u00eda o que lle dar\u00eda vida na cinta de Mick Davis, Modigliani."}
{"id": "19206", "revid": "27155", "url": "https://gl.wikipedia.org/wiki?curid=19206", "title": "Contaminaci\u00f3n atmosf\u00e9rica", "text": "A contaminaci\u00f3n atmosf\u00e9rica fai referencia \u00e1 alteraci\u00f3n da atmosfera pola adici\u00f3n de gases, ou part\u00edculas s\u00f3lidas ou l\u00edquidas en suspensi\u00f3n en proporciones distintas \u00e1s naturais.\nO nome de contaminaci\u00f3n atmosf\u00e9rica apl\u00edcase polo xeral \u00e1s alteraci\u00f3ns que te\u00f1en efectos prexudiciais sobre a sa\u00fade dos seres vivos e os elementos materiais, e non a outras alteraci\u00f3ns inocuas. Os principais mecanismos de contaminaci\u00f3n atmosf\u00e9rica son os procesos industriais que implican combusti\u00f3n, tanto en industrias como en autom\u00f3biles e calefacci\u00f3ns residenciais, que xeran di\u00f3xido e mon\u00f3xido de carbono, \u00f3xidos de nitr\u00f3xeno e xofre, entre outros contaminantes. Igualmente, algunhas industrias emiten gases nocivos nos seus procesos produtivos, como cloro ou hidrocarburos sen queimar.\nA contaminaci\u00f3n atmosf\u00e9rica pode ter car\u00e1cter local, cando os efectos ligados ao foco acontecen nas inmediaci\u00f3ns do mesmo, ou planetario, cando, polas caracter\u00edsticas do contaminante, se ve afectado o equilibrio xeral do planeta e zonas afastadas \u00e1s que conte\u00f1en os focos emisores.\nEfectos nocivos para a sa\u00fade humana.\nMoitos estudos demostraron enlaces entre a contaminaci\u00f3n e os efectos para a sa\u00fade. No 2020 est\u00edmase que unha de cada oito mortes en Europa se debe \u00e1 contaminaci\u00f3n do aire. Os aumentos na contaminaci\u00f3n do aire lig\u00e1ronse \u00e1 disfunci\u00f3n pulmonar e a aumentos de ataques card\u00edacos. Niveis altos de contaminaci\u00f3n atmosf\u00e9rica segundo o \u00cdndice de Calidade do Aire da Axencia de Protecci\u00f3n do Medio Ambiente (EPA) prexudican directamente a persoas que padecen asma e outros tipos de enfermidade pulmonar o card\u00edaca. A calidade xeral do aire mellorou nos 20 \u00faltimos anos pero as zonas urbanas son a\u00ednda motivo de preocupaci\u00f3n. Os anci\u00e1ns e os ni\u00f1os son especialmente vulnerables \u00f3s efectos da contaminaci\u00f3n do aire.\nO nivel de risco depende de varios factores:\nOutras maneiras menos directas en que as persoas est\u00e1n expostas \u00f3s contaminantes do aire son:\n\u00cdndice de Calidade do Aire.\nO \u00cdndice de Calidade do Aire (AQI) \u00e9 unha ferramenta usada pola EPA e outras axencias para prover \u00f3 p\u00fablico informaci\u00f3n oportuna e f\u00e1cil de comprender sobre a calidade do aire local. Tam\u00e9n indica se os niveis de poluci\u00f3n son prexudiciais para a sa\u00fade. O AQI informa \u00f3 p\u00fablico se a condici\u00f3n do aire debe preocupalos. O AQI c\u00e9ntrase nos efectos dani\u00f1os que poden ocorrer dentro dunhas horas ou d\u00edas despois de respirar o aire."}
{"id": "19207", "revid": "25871", "url": "https://gl.wikipedia.org/wiki?curid=19207", "title": "Alejandro Jodorowsky", "text": "Alejandro Jodorowsky Prullansky (o seu nome propio tam\u00e9n aparece referido frecuentemente como Alexandro), nado en Tocopilla o 17 de febreiro de 1929, \u00e9 un artista chileno de orixe xud\u00eda-ucra\u00edna e nacionalizado franc\u00e9s en 1980, que destaca como escritor, lector de tarot, xam\u00e1n, psicomago, caricaturista. Fundou, con Roland Topor e Fernando Arrabal, o Grupo P\u00e1nico.\nTraxectoria.\nJodorowsky chegou a M\u00e9xico tras pasar seis anos \u00f3 lado de Marcel Marceu en Par\u00eds (1953), cando escribiu secuencias das s\u00faas obras \"The Mask\" e \"The Cage\".\n\u00d3 chegar a M\u00e9xico en 1960, in\u00edciase na meditaci\u00f3n Zen co mestre Ejo Takata e na psicolox\u00eda con Erich Fromm en Cuernavaca (M\u00e9xico). Anos despois, \u00f3 volver a Par\u00eds, fundou o movemento p\u00e1nico con Topor e Fernando Arrabal.\nEn 1967, o pai do seu secretario particular ofreceulle cartos para realizar a s\u00faa seguinte obra teatral. Rodou con el o seu primeiro filme, \"Fando y Lis\", adaptaci\u00f3n da obra hom\u00f3nima de Arrabal. A obra, protagonizada por Sergio Kleiner, Sergio Ramos \u201cEl Comanche\u201d, a s\u00faa esposa Valerie e Juan Jos\u00e9 Arreola, proxectouse no festival de Acapulco en M\u00e9xico, e Jodorowsky tivo que fuxir del por intento de linchamento.\nEn 1971 apareceu a s\u00faa segunda incursi\u00f3n cinematogr\u00e1fica: \"El Topo\", western de culto instant\u00e1neo, no que participaron como actores o seu fillo Brontis, Alfonso Arau e Mara Lorenzio.\n\"El Topo\" deulle reco\u00f1ecemento internacional, grazas a que John Lennon, a trav\u00e9s do seu representante Allen Klein, lle ofreceu distribu\u00edr e financiar parte do seu seguinte proxecto: \"The Holy Mountain\" (73). A estrela principal ser\u00eda George Harrison, que declinou a oferta cando Alejandro lle presentou a esixencia de mostrar un primeiro plano do seu ano.\n\"The Holy Mountain\" levouno a emprender o seu proxecto m\u00e1is ambicioso, a direcci\u00f3n da pel\u00edcula \"Dune\". Jodorowsky traballou nela durante m\u00e1is de cinco anos, invitando a participar a Orson Welles e Salvador Dal\u00ed (quen cobrar\u00eda 100.000 d\u00f3lares por unha hora e que aceptou a contragusto a oferta no seu hotel de Barcelona), baixo a direcci\u00f3n art\u00edstica do debuxante franc\u00e9s Jean \u201cMoebius\u201d Girard.\nTras atrasar o proxecto varias de veces, a compa\u00f1\u00eda produtora retirouse, deixando m\u00e1is de 3.000 debuxos realizados por Moebius, que, anos despois, se converter\u00edan na alma do c\u00f3mic \"L\u00b4Incal\".\nDespois de pasar cinco anos sen dirixir, filma \"Tusk\" (78), unha produci\u00f3n francesa rodada na India.\nContra a s\u00faa vontade, dirixe \"The Rainbow Thief\" (90), protagonizada por Omar Sharif e Peter O\u2019Toole, un dos seus maiores fracasos debido \u00e1s presi\u00f3ns da compa\u00f1\u00eda, que tomou o control do filme.\nJodorowsky rodou en M\u00e9xico a s\u00faa cuarta longametraxe: \"Santa Sangre\" (1989), producida por Claudio Argento e protagonizada polos seus fillos Crist\u00f3bal e Ad\u00e1n.\nActualmente Jodorowsky vive en Vincennes, Par\u00eds, onde d\u00e1 clases de tarot e conferencias sobre os seus descubrimentos (a psicomaxia e a psicoxenealox\u00eda) no Cafe Le Temeraire do Boulevard Doumesnil.\nO escritor galego Diego Moldes \u00e9 autor da \u00fanica tese doutoral feita sobre o seu cine en castel\u00e1n: \"La imaginaci\u00f3n simb\u00f3lica en la obra cinematogr\u00e1fica de Alejandro Jodorowsky\" (Universidad Complutense, Madrid, 2010)."}
{"id": "19208", "revid": "1131", "url": "https://gl.wikipedia.org/wiki?curid=19208", "title": "Hom\u00f3grafo", "text": "Os hom\u00f3grafos son palabras que se escriben igual pero te\u00f1en significados diferentes, como por exemplo \"mango\" (froita) e \"mango\" (\"rabo\"), que te\u00f1en sentidos diferentes, etimolox\u00edas diferentes e a mesma representaci\u00f3n gr\u00e1fica e a mesma pronuncia.\nF\u00e1lase tam\u00e9n de hom\u00f3grafos para os casos de polisemia, ou sexa, cando unha mesma forma representa dous sentidos claramente diferenciados, como \"orde\", \"disciplina\" ou \"secuencia\".\nDous hom\u00f3grafos poden ter tam\u00e9n pronuncias diferentes, como \"b\u00f3la\" (\"esfera\") e \"bola\" (\"peza de pan\"). En moitos casos, como neste mesmo exemplo, util\u00edzase un acento diacr\u00edtico.\nA este fen\u00f3meno ling\u00fc\u00edstico ch\u00e1maselle homograf\u00eda.\nNa Galipedia, util\u00edzase hom\u00f3nimo en certas p\u00e1xinas especiais para casos que poden ser tam\u00e9n de homograf\u00eda."}
{"id": "19209", "revid": "23204", "url": "https://gl.wikipedia.org/wiki?curid=19209", "title": "Falsete", "text": "A voz de falsete ou voz de cabeza \u00e9 un timbre vocal especial, m\u00e1is agudo que o timbre natural. Cando se produce, as cordas vocais non fican xuntas en toda a s\u00faa extensi\u00f3n, sen\u00f3n que se afastan na parte anterior, o que acurta a s\u00faa extensi\u00f3n vibrante e aumenta a frecuencia do son fundamental.\nEtimolox\u00eda.\nFalsete \u00e9 unha analox\u00eda do adxectivo franc\u00e9s \"fausset\", palabra presente dende o s\u00e9culo XIII, que v\u00e9n do adxectivo \"faux\", a trav\u00e9s do espa\u00f1ol \"falsete\", de \"falso\". Posiblemente, en espa\u00f1ol, proceda do italiano \"falsetto\".\nDescrici\u00f3n.\nO \"falsete\" util\u00edzase para alcanzar notas m\u00e1is altas das que se obte\u00f1en normalmente. O modo de conseguilo \u00e9 elevando a larinxe, na proxecci\u00f3n cara a abaixo da s\u00faa parte anterior. Nesta posici\u00f3n, as cordas vocais en estado de laxitude, o m\u00fasculo vocal non se pode modificar, os aritenores p\u00e9chanse con forza e a parte superior das cordas vocais non pode vibrar pola postura adoptada. As \u00fanicas partes que vibran son os bordos m\u00e1is finos das zonas media e anterior.\nTipos de falsete.\nO \"falsete\" pode ser \"patol\u00f3xico\", \"mec\u00e1nico\" ou \"art\u00edstico\":\nExiste outro tipo de falsete posp\u00fabere, que non se incl\u00fae na clasificaci\u00f3n anterior, que \u00e9 unicamente t\u00e9cnico. O p\u00fabere, co fin de disimular os \"galos\" do cambio da s\u00faa voz, utiliza o falsete como voz substitutiva. No momento que quere acceder a s\u00faa voz masculina, como non a ten traballada, non a sabe utilizar. Estes problemas arr\u00e1nxanse coa fonoterapia con relativa facilidade.\nHistoria.\nAo longo da historia vocal, os cantantes que utilizaban o \"falsete art\u00edstico\" foron substitu\u00eddos polos \"castrati\" (dos s\u00e9culos XVI ao XIX). Cantaron con moita sona durante tres s\u00e9culos. O \u00faltimo que se co\u00f1ece \u00e9 Alessandro Moreschi que morreu no 1922. Crese incorrecto denominar aos \"castrati\" como falsetistas, debido a que a s\u00faa voz non \u00e9 finxida, polo que se dan en chamar \"sopranistas\" (debido a que posu\u00edan unha voz culta). Actualmente, os homes que educan a s\u00faa voz como sopranistas reciben o nome de contratenores.\nBibliograf\u00eda.\nTulon, C. (2000) \"La voz\". Barcelona: Ed. Paidotribo. "}
{"id": "19210", "revid": "56817", "url": "https://gl.wikipedia.org/wiki?curid=19210", "title": "Fundamental", "text": ""}
{"id": "19211", "revid": "98629", "url": "https://gl.wikipedia.org/wiki?curid=19211", "title": "Harm\u00f3nico", "text": "En ac\u00fastica, o harm\u00f3nico ou ton parcial \u00e9 o son producido nunha vibraci\u00f3n complexa por unha das partes do corpo vibrante. As frecuencias dos harm\u00f3nicos son m\u00faltiplos enteiros da frecuencia do ton fundamental.\nNa fonaci\u00f3n, por exemplo, as vogais prod\u00facense por un reforzo de certos harm\u00f3nicos ou por un reforzo do ton fundamental da vibraci\u00f3n lar\u00ednxea a trav\u00e9s das cavidades vocais da mesma frecuencia. Ese reforzo torna aud\u00edbeis as ondas sonoras producidas na larinxe e determina o timbre particular de cada son."}
{"id": "19212", "revid": "23204", "url": "https://gl.wikipedia.org/wiki?curid=19212", "title": "Quecemento global", "text": "O quecemento global \u00e9 o aumento a longo prazo da temperatura media da atmosfera terrestre e dos oc\u00e9anos. \u00c9 un aspecto primordial da mudanza do clima actual, segundo a medici\u00f3n directa da temperatura e varios efectos do quecemento. O consenso cient\u00edfico do quecemento global afirma que a temperatura se elevou desde final do s\u00e9culo XIX debido \u00e1 actividade humana, principalmente polas emisi\u00f3ns de di\u00f3xido de carbono que incrementaron o efecto invernadoiro. Pred\u00ed, ademais, que as temperaturas continuar\u00e1n subindo no futuro se contin\u00faan as emisi\u00f3ns de gases de efecto invernadoiro. \nCon frecuencia, os termos \"quecemento global\" e \"cambio clim\u00e1tico\" \u00fasanse indistintamente, pero, de forma m\u00e1is precisa, o \"quecemento global\" ref\u00edrese ao incremento gradual, observado ou proxectado, das temperaturas na superficie terrestre, mentres que o \"cambio clim\u00e1tico\" \u00e9 m\u00e1is preciso cientificamente para describir os diversos efectos no clima, como o clima extremo, as tormentas e os cambios nos padr\u00f3ns de precipitaci\u00f3ns, a acidificaci\u00f3n dos oc\u00e9anos e o nivel do mar, sen entrar en discusi\u00f3ns sobre a s\u00faa causa. En cambio para indicar a existencia de influencia humana, \u00e1s veces empr\u00e9gase o termo cambio clim\u00e1tico antropox\u00e9nico. Se ben houbo per\u00edodos prehist\u00f3ricos de quecemento global, varios dos cambios observados desde mediados do s\u00e9culo XX non te\u00f1en precedentes desde d\u00e9cadas a milenios..\nFrecuentemente a discusi\u00f3n c\u00e9ntrase na temperatura, pero o quecemento global ou calquera tipo de cambio clim\u00e1tico implican cambios noutras variables: as precipitaci\u00f3ns globais e os seus patr\u00f3ns, a cobertura de nubes e todos os demais elementos do noso sistema atmosf\u00e9rico veranse afectados pola diminuci\u00f3n da emisi\u00f3n de radiaci\u00f3n infravermella para o espazo, debido \u00f3s cambios nas concentraci\u00f3ns de gases de efecto invernadoiro no ambiente.\nO corpo multigobernamental e cient\u00edfico encargado da s\u00faa an\u00e1lise global \u00e9 o Grupo intergobernamental sobre o cambio clim\u00e1tico, (GICC) Unha das s\u00faas li\u00f1as de acci\u00f3n m\u00e1is visibles \u00e9 o Protocolo de Quioto, que promove unha reduci\u00f3n de emisi\u00f3ns contaminantes (principalmente gas de efecto invernadoiro) por parte dos pa\u00edses industrializados. En 2022 foi publicado o Sexto informe do Grupo intergobernamental sobre o cambio clim\u00e1tico sobre o quecemento global e o cambio clim\u00e1tico causado pola actividade humana.\nNo final da d\u00e9cada de 2010 o quecemento global xerou diversos movementos de petici\u00f3n de acci\u00f3n, como a folga escolar polo clima, a m\u00e1is de impulsar partidos ecoloxistas en diversas elecci\u00f3ns, nun movemento de alcance global.\nOpini\u00f3n cient\u00edfica.\nXa que se trata dunha cuesti\u00f3n tan importante, os gobernos necesitan predici\u00f3ns da tendencia futura dos cambios globais, de maneira que poidan tomar decisi\u00f3ns pol\u00edticas para evitar efectos non desexables. o GICC est\u00e1 estudando o quecemento global, pero non se encarga da investigaci\u00f3n mesma, sen\u00f3n de divulgar o material de investigaci\u00f3n publicado. Os seus informes reflicten o consenso cient\u00edfico.\nO informe do GICC de 1995 conclu\u00edu que \"\"a acumulaci\u00f3n de evidencias suxire un influxo comprobable da actividade humana no cambio clim\u00e1tico\".\" Isto foi reforzado polo TAR (Terceiro Informe de Avaliaci\u00f3n) de 2001, onde se di: \"Hai unha evidencia maior e m\u00e1is seria de que a maior parte do quecemento observado nos \u00faltimos 50 anos \u00e9 atribu\u00edble a actividades humanas\". \nNo 2019 novos estudos agravan a situaci\u00f3n para o futuro, con proxecci\u00f3ns para fin do s\u00e9culo XXI de quecemento de ata 7\u00a0\u00b0C de media a\u00ednda con acci\u00f3ns para diminuci\u00f3n da produci\u00f3n de di\u00f3xido de carbono. \nO quinto e o sexto informe confirmaron e aprofundaron na evidencia sobre o aquecemento e o cambio clim\u00e1tico antropox\u00e9nico.\nTeor\u00edas e obxecci\u00f3ns.\nO debate superou o \u00e1mbito das revistas cient\u00edficas para invadir a \u00e1rea p\u00fablica. Alg\u00fans pol\u00edticos chegan a convertelo en tema das s\u00faas campa\u00f1as electorais, como Al Gore, autor de \"Earth in the Balance\" (\u2018A Terra no balance\u2019). Por\u00e9n, o quecemento global \u00e9 algo que se ten m\u00e1is en conta na Uni\u00f3n Europea.\nOs propo\u00f1entes da teor\u00eda do quecemento global expresan unha ampla gama de opini\u00f3ns. Alg\u00fans simplemente reco\u00f1ecen a realidade dos incrementos de temperatura observados. Outros apoian medidas como o Protocolo de Quioto, que tentan ter certo efecto sobre o clima futuro e levar eventualmente a medidas posteriores. Outros pensan que o dano ambiental ter\u00e1 un impacto tan serio que deben darse pasos inmediatamente para reducir as emisi\u00f3ns de CO2, a pesar dos custos econ\u00f3micos para as naci\u00f3ns avanzadas, como os Estados Unidos (que produce maiores emisi\u00f3ns de gases de efecto invernadoiro ca calquera outro pa\u00eds, en termos absolutos, e \u00e9 o segundo maior emisor per c\u00e1pita despois de Australia). Hai climat\u00f3logos que apoian este punto de vista.\nRexistros de temperatura.\nO per\u00edodo sobre o que o quecemento pode observarse var\u00eda segundo o enfoque: \u00e1s veces desde a Revoluci\u00f3n Industrial, outras desde o comezo dun rexistro hist\u00f3rico global de temperatura \u00f3 redor de 1860; ou sobre o s\u00e9culo XX, ou os 50 anos m\u00e1is recentes.\nNos \u00faltimos 20.000 anos o suceso m\u00e1is importante \u00e9 o final da Idade do xeo, hai aproximadamente 12.000 anos. (Ver Grida.no/climate/). Desde ent\u00f3n, a temperatura permaneceu relativamente estable, inda que con varias flutuaci\u00f3ns, como por exemplo o Per\u00edodo de Quentamento Medieval (ou Pequena Idade de Xeo). Durante o s\u00e9culo vinte a temperatura incrementouse en aproximadamente 0,4 a 0,8\u00a0\u00b0C.\nAs temperaturas na troposfera inferior increment\u00e1ronse entre 0,08 e 0,22\u00a0\u00b0C por d\u00e9cada desde 1979 (ver Medici\u00f3ns de temperatura por sat\u00e9lite). O aumento da temperatura non segue unha lei lineal, sen\u00f3n que presenta flutuaci\u00f3ns debidas \u00e1 variabilidade natural, sendo a m\u00e1is notable delas o fen\u00f3meno de El Ni\u00f1o. Durante o mesmo per\u00edodo as temperaturas na superficie terrestre mostran un incremento de aproximadamente 0,15\u00a0\u00b0C por d\u00e9cada. (ver GHCC.MSFC.nasa.gov/).\nTeor\u00edas para explicar o cambio de temperatura.\nO sistema clim\u00e1tico var\u00eda de d\u00faas formas: a trav\u00e9s de procesos naturais internos e en resposta a forzamentos externos. Entre os primeiros destacan as emisi\u00f3ns volc\u00e1nicas, as\u00ed coma os gases de efecto invernadoiro, e entre os segundos incl\u00faense cambios na \u00f3rbita da Terra \u00f3 redor del Sol (Teor\u00eda de Milankovitch), a propia actividade solar. (Ver Cambio clim\u00e1tico para unha discusi\u00f3n m\u00e1is en profundidade sobre as causas que forzan estes procesos).\nOs especialistas en climatolox\u00eda aceptan que a Terra se quentou recentemente. \nTeor\u00eda dos gases do efecto invernadoiro.\nA hip\u00f3tese de que os incrementos ou descensos en concentraci\u00f3ns de gases de efecto invernadoiro poden dar lugar a unha temperatura global maior ou menor foi postulada extensamente por primeira vez no final do s. XIX por Svante Arrhenius (qu\u00edmico sueco laureado co Premio Nobel de 1903), como un intento de explicar as eras glaciares. Os seus coet\u00e1neos refugaron radicalmente a s\u00faa teor\u00eda.\nA teor\u00eda de que as emisi\u00f3ns de gases de efecto invernadoiro est\u00e1n contribu\u00edndo \u00f3 quecemento da atmosfera ga\u00f1ou moitos adeptos na comunidade cient\u00edfica durante o \u00faltimo cuarto de s\u00e9culo. O GICC, que se fundou para avaliar os riscos dos cambios clim\u00e1ticos inducidos polos seres humanos, atrib\u00fae do quecemento recente \u00e1s actividades humanas. A Academia Nacional de Ciencias dos Estados Unidos (National Academy of Sciences) tam\u00e9n apoiou esa teor\u00eda. \nHai moitos aspectos sut\u00eds nesta cuesti\u00f3n. Os cient\u00edficos atmosf\u00e9ricos saben que o feito de engadir di\u00f3xido de carbono (CO2) \u00e1 atmosfera, sen efectuar outros cambios, tender\u00e1 a facer m\u00e1is c\u00e1lida a superficie do planeta. Pero hai unha cantidade importante de vapor de auga (humidade, nubes) na atmosfera terrestre, e a auga \u00e9 un gas de efecto invernadoiro. Se a adici\u00f3n de (CO2) \u00e1 atmosfera cambia os procesos que regulan a cantidade de vapor de auga na atmosfera terrestre, isto poder\u00eda ter un efecto profundo no clima: m\u00e1is vapor de auga significa m\u00e1is calor.\nO papel das nubes \u00e9 tam\u00e9n cr\u00edtico. As nubes te\u00f1en efectos contraditorios no clima. Calquera persoa notou que a temperatura cae cando pasa unha nube nun d\u00eda solleiro do ver\u00e1n, que doutro modo ser\u00eda m\u00e1is caloroso. \u00c9 dicir: as nubes arrefr\u00edan a superficie reflectindo a luz do Sol de novo \u00f3 espazo. Pero tam\u00e9n se sabe que as noites claras de inverno tenden a ser m\u00e1is fr\u00edas c\u00e1s noites co ceo cuberto. Isto d\u00e9bese a que as nubes tam\u00e9n devolven algo de calor \u00e1 superficie da Terra, se o CO2 cambia a cantidade e distribuci\u00f3n das nubes poder\u00eda ter efectos complexos e variados no clima.\n\u00c1 vista disto, non \u00e9 correcto imaxinar que existe un debate entre os que \"defenden\" e os que \"se opo\u00f1en\" \u00e1 teor\u00eda de que a adici\u00f3n de CO2 \u00e1 atmosfera terrestre dar\u00e1 como resultado que as temperaturas terrestres medias ser\u00e1n m\u00e1is altas; o debate c\u00e9ntrase sobre o que ser\u00e1n os efectos netos da adici\u00f3n de CO2, e en se os cambios en vapor de auga, nubes e demais poder\u00e1n compensar e anular este efecto de quecemento. O quecemento observado na Terra durante os \u00faltimos 50 anos parece estar en oposici\u00f3n coa teor\u00eda dos esc\u00e9pticos de que os mecanismos de autoregulaci\u00f3n do clima compensar\u00e1n o quecemento debido \u00f3 CO2.\nOs cient\u00edficos estudaron tam\u00e9n este tema con modelos computarizados do clima. Estes modelos ac\u00e9ptanse pola comunidade cient\u00edfica como v\u00e1lidos soamente cando demostraron poder simular variaci\u00f3ns clim\u00e1ticas co\u00f1ecidas, como a diferenza entre o ver\u00e1n e o inverno, a Oscilaci\u00f3n do Atl\u00e1ntico Norte ou El Ni\u00f1o. Encontr\u00e1ronse universalmente que aqueles modelos clim\u00e1ticos que pasan estes test tam\u00e9n pred\u00edn sempre que o efecto neto da adici\u00f3n de CO2 ser\u00e1 un clima m\u00e1is c\u00e1lido no futuro, incluso tendo en conta todos os cambios no contido de vapor de auga e nas nubes. Por\u00e9n, a magnitude deste quecemento predito var\u00eda segundo o modelo, o cal probablemente reflicte as diferenzas no modo en que os diferentes modelos representan as nubes.\nOs esc\u00e9pticos respecto \u00f3 quecemento global din que os modelos son inexactos, pero foron incapaces de producir un modelo de clima que non prediga que as temperaturas se elevar\u00e1n no futuro. \u00c9 dicir, a teor\u00eda dos esc\u00e9pticos de que os sistemas de retroalimentaci\u00f3n do clima eliminar\u00e1n calquera efecto quentador atribu\u00edble \u00f3 CO2 non se basea nas observaci\u00f3ns nin en ning\u00fan modelo crible.\nAs industrias que utilizan o carb\u00f3n como fonte de enerx\u00eda, os tubos de escape dos autom\u00f3biles, as chemineas das f\u00e1bricas e outros subprodutos gasosos procedentes da actividade humana contrib\u00faen con cerca de 22.000 mill\u00f3ns de toneladas de di\u00f3xido de carbono (correspondentes a 6.000 mill\u00f3ns de toneladas de carb\u00f3n puro) e outros gases de efecto invernadoiro \u00e1 atmosfera terrestre cada ano. A concentraci\u00f3n atmosf\u00e9rica de CO2 incrementouse ata un 31% por encima dos niveis pre-industriais, desde 1750. Esta concentraci\u00f3n \u00e9 considerablemente m\u00e1is alta ca en calquera momento dos \u00faltimos 420.000 anos, o per\u00edodo do cal puideron obterse datos fiables a partir de n\u00facleos de xeo. Crese, a ra\u00edz dunha evidencia xeol\u00f3xica menos directa, que os valores de CO2 estiveron a esta altura por \u00faltima vez hai 40 mill\u00f3ns de anos. \u00d3 redor de tres cuartos das emisi\u00f3ns antropox\u00e9nicas de CO2 \u00e1 atmosfera durante os \u00faltimos 20 anos d\u00e9bense \u00f3 uso de combustibles f\u00f3siles. O resto \u00e9 predominantemente debido a usos agropecuarios, en especial deforestaci\u00f3n (ver Grida.no/climate/ipcc_tar ).\nOs \"gases de efecto invernadoiro\" toman o seu nome do feito de que non deixan sa\u00edr \u00f3 espazo a enerx\u00eda que emite a Terra, en forma de radiaci\u00f3n infravermella, cando se quenta coa radiaci\u00f3n procedente do Sol, que \u00e9 o mesmo efecto que producen os vidros dun invernadoiro de xardiner\u00eda.\nO efecto invernadoiro natural que suaviza o clima da Terra non \u00e9 cuesti\u00f3n que se incl\u00faa no debate sobre o quecemento global. Sen este efecto invernadoiro natural as temperaturas caer\u00edan aproximadamente 30\u00a0\u00b0C., os oc\u00e9anos poder\u00edan conxelarse, e a vida, tal como a co\u00f1ecemos, ser\u00eda imposible. Para que este efecto se produza, son necesarios estes gases de efecto invernadoiro, pero en proporci\u00f3ns adecuadas. O que preocupa \u00f3s climat\u00f3logos \u00e9 que unha elevaci\u00f3n desa proporci\u00f3n producir\u00e1 un aumento da temperatura debido \u00e1 calor atrapada.\nOs incrementos de CO2 medidos desde 1958 en Mauna Loa mostran unha concentraci\u00f3n que se incrementa constantemente. De feito, \u00e9 evidente que o incremento \u00e9 m\u00e1is r\u00e1pido do que ser\u00eda un incremento lineal. O 21 de marzo do 2004 informouse de que a concentraci\u00f3n acadou 376 ppm (partes por mill\u00f3n). Os rexistros do Polo Sur mostran un crecemento similar.\nO quecemento global no pasado.\nOs xe\u00f3logos cren que a Terra experimentou un quecemento global durante o Xur\u00e1sico temper\u00e1n con elevaci\u00f3ns medias de temperatura que chegaron a 5\u00a0\u00b0C. As investigaci\u00f3ns efectuadas pola Universidade Aberta (Open University) publicadas na revista \"Geology\" (n.\u00ba 32, p\u00e1x. 157\u2013160, 2004 (Open.ac.uk/Earth-Sciences)indican que isto foi a causa de que se acelerase a erosi\u00f3n das rochas ata nun 400%, un proceso que supuxo que tardasen 150.000 anos en volver aos valores de di\u00f3xido de carbono a niveis normais. Posteriormente produciuse tam\u00e9n outro episodio de quecemento global co\u00f1ecido como m\u00e1ximo t\u00e9rmico do Paleoceno-Eoceno.\nFeitos.\nEst\u00e1 comprobado o aumento da temperatura media global, de xeito acelerado a comezos do s\u00e9culo XXI, cos efectos correspondentes, como a elevaci\u00f3n do nivel do mar ou a diminuci\u00f3n da capa de xeo do planeta. As\u00ed, en outubro de 2019 deuse un episodio m\u00e1is de separaci\u00f3n dun iceberg xigante da plataforma de xeo Amery na Ant\u00e1rtida. O sexto informe de avaliaci\u00f3n do GICC reforza o consenso cient\u00edfico en que a actividade humana \u00e9 causante do aumento da frecuencia e intensidade de fen\u00f3menos meteorol\u00f3xicos extremos como vagas de calor, secas, inundaci\u00f3ns e choivas torrenciais, e prevese que estes eventos contin\u00faen a empeorar e aumentar o seu impacto na sociedade. As ameazas de diferentes impactos combinados est\u00e1n clasificadas m\u00e1is altas que nos informes anteriores. \nModelos clim\u00e1ticos.\nOs modelos clim\u00e1ticos m\u00e1is recentes dan unha simulaci\u00f3n dos cambios globais de temperatura no s\u00e9culo XX. As simulaci\u00f3ns non atrib\u00faen inequivocamente o quecemento que ocorreu desde 1910 ata 1945 a variaci\u00f3ns naturais ou a forzamentos antropox\u00e9nicos . T\u00f3dolos modelos mostran que o quecemento habido entre 1975 e 2000 \u00e9 en gran medida antropox\u00e9nico. \nA maior\u00eda dos cient\u00edficos concorda en que hai procesos clim\u00e1ticos importantes que est\u00e1n incorrectamente explicados nos modelos clim\u00e1ticos, pero non pensan que outros modelos mellores poidan cambiar a conclusi\u00f3n sobre a orixe do quecemento global actual (fonte GICC). Segundo un estudo publicado en 2021 na revista Nature Communications, a maior\u00eda dos modelos sobre cambio clim\u00e1tico usados para proxectar escenarios futuros subestiman a gravidade dos impactos.\nEfectos potenciais.\nMoitas organizaci\u00f3ns p\u00fablicas e privadas, gobernos e persoas est\u00e1n preocupados por que o quecemento global produza danos globais no medio ambiente e a agricultura. Isto \u00e9 materia de controversia, pois a\u00ednda que se acusa a grupos ecoloxistas de esaxerar os danos posibles, os cient\u00edficos infravaloraron a dimensi\u00f3n do problema para non ser tachados de alarmistas. Grupos pr\u00f3ximos \u00e1 industria cuestionaron os modelos clim\u00e1ticos e as consecuencias do quecemento global -e subvencionaron estudos que minimizaban a contaminaci\u00f3n-. Os modelos dos anos 70 resultaron ser moi precisos sobre o quecemento que aconteceu nas d\u00e9cadas seguintes.\nDebido \u00f3s efectos potenciais na sa\u00fade humana e na econom\u00eda, e debido o seu impacto no ambiente, \u00e9 motivo de gran preocupaci\u00f3n. Certos procesos relaci\u00f3nanse co quecemento global: diminuci\u00f3n da capa de neve e dos glaciares, elevaci\u00f3n do nivel dos mares e cambios meteorol\u00f3xicos son consecuencias que poden influ\u00edr nas actividades humanas e nos ecosistemas. Algunhas especies poden ser forzadas a emigrar dos seus h\u00e1bitats para evitar a s\u00faa extinci\u00f3n debido \u00e1s condici\u00f3ns cambiantes, mentres outras especies poden estenderse. Poucas das ecorrexi\u00f3ns terrestres poden esperar non resultar afectadas.\nOs mares estanse elevando entre 1 e 2 cent\u00edmetros por d\u00e9cada, e algunhas naci\u00f3ns do Oc\u00e9ano Pac\u00edfico, como Tuvalu est\u00e1n traballando nos detalles da s\u00faa esperada eventual evacuaci\u00f3n. O quecemento global d\u00e1 lugar a elevaci\u00f3ns do nivel mari\u00f1o debido a que a auga dos mares se expande cando se quenta, ademais de que se produce un aumento da cantidade de auga l\u00edquida procedente do adelgazamento dos casquetes polares, do xeo mari\u00f1o e da reduci\u00f3n dos glaciares. En palabras do TAR do GICC: \"\"Prevese que o nivel medio global do mar se elevar\u00e1 entre 9 e 99 cm entre 1990 e 2100. [...] Isto \u00e9 debido primariamente \u00e1 expansi\u00f3n t\u00e9rmica e \u00e1 perda de masa dos glaciares e casquetes polares.\"\n\u00c1 medida que o clima se faga m\u00e1is c\u00e1lido, a evaporaci\u00f3n se incrementar\u00e1. Isto causar\u00e1 un aumento das precipitaci\u00f3ns chuviosas e m\u00e1is erosi\u00f3n. Moita xente pensa que poder\u00eda resultar un tempo meteorol\u00f3xico m\u00e1is extremo conforme progrese o quecemento global. O TAR do GICC di: \"\"prevese que a concentraci\u00f3n global de vapor de auga e as precipitaci\u00f3ns se incrementar\u00e1n durante o s\u00e9culo XXI. Para a segunda metade do s\u00e9culo XXI \u00e9 probable que as precipitaci\u00f3ns se incrementen nas latitudes medio-altas e na Ant\u00e1rtida no inverno; nas baixas latitudes haber\u00e1n tanto incrementos como decrecementos rexionais segundo diferentes \u00e1reas. Na maior\u00eda das \u00e1reas ser\u00e1n probables variaci\u00f3ns anuais e esp\u00e9rase un incremento nas precipitaci\u00f3ns\".\"\nO quecemento global ten outros efectos menos evidentes. A corrente do Atl\u00e1ntico norte, por exemplo, \u00e9 debida a cambios de temperatura. Parece ser que conforme o clima se fai m\u00e1is c\u00e1lido, esta corrente est\u00e1 diminu\u00edndo, e isto quere dicir que \u00e1reas como Escandinavia e Gran Breta\u00f1a, que son quentadas por esta corrente, poder\u00edan presentar un clima m\u00e1is fr\u00edo, en lugar do quecemento xeral.\nHoxe t\u00e9mese que o quecemento global sexa capaz de desencadear cambios bruscos masivos de temperatura. A corrente do Atl\u00e1ntico Norte data da \u00e9poca do desxeo da \u00faltima glaciaci\u00f3n (hai 14.000 anos). Hai 11.000 anos esa corrente sufriu unha interrupci\u00f3n que durou 1.000 anos. Isto provocou a pequena glaciaci\u00f3n co\u00f1ecida como Joven Dryas (o nome dunha flor silvestre alpina) que durou 900 anos no noroeste de Norteam\u00e9rica e o norte de Europa.\nO quecemento global modificar\u00e1 a distribuci\u00f3n da fauna e flora do planeta. Ese feito comportar\u00e1 a extensi\u00f3n de enfermidades das que alg\u00fans destes animais son portadores. Tal \u00e9 o caso da malaria, o dengue ou a febre amarela cuxos vectores son certas especies de mosquitos que habitan principalmente en zonas tropicais.\nAs\u00ed a todo, o quecemento global tam\u00e9n pode ter efectos positivos, xa que as maiores temperaturas e maiores concentraci\u00f3ns de CO2 poden mellorar a produtividade dos ecosistemas. Os datos achegados por sat\u00e9lites mostran que a produtividade do hemisferio norte incrementouse desde 1982. Por outro lado, un incremento na cantidade total da biomasa producida non \u00e9 necesariamente bo, xa que pode diminu\u00edr a biodiversidade inda que florezan un pequeno n\u00famero de especies. Similarmente, desde o punto de vista da econom\u00eda humana, un incremento na biomasa total pero un descenso nas colleitas poder\u00eda ser unha desvantaxe. Ademais, os modelos do GICC pred\u00edn que unhas concentraci\u00f3ns maiores de CO2 poder\u00edan simplemente espolear a flora ata un punto, xa que en moitas rexi\u00f3ns os factores limitantes son a auga e os nutrientes, non a temperatura ou o CO2; tras ese punto, incluso inda que os efectos invernadoiro e do quecemento continuasen, poder\u00eda non haber ning\u00fan incremento compensatorio en crecemento.\nOutro punto posible de discusi\u00f3n est\u00e1 en como incidir\u00edan os efectos do quecemento global no equilibrio econ\u00f3mico humano norte-sur: se producir\u00eda un aumento da desertizaci\u00f3n dos pa\u00edses \u00e1ridos e semi\u00e1ridos, se se producir\u00eda un clima m\u00e1is benigno nos pa\u00edses fr\u00edos ou se o efecto ser\u00eda diferente.\nA relaci\u00f3n entre o quecemento global e a deplecci\u00f3n de ozono.\nInda que si se menciona frecuentemente na prensa popular unha relaci\u00f3n entre o quecemento global e a deplecci\u00f3n de ozono, esta conexi\u00f3n non \u00e9 forte. Existen tres \u00e1reas de enlace:"}
{"id": "19214", "revid": "26501", "url": "https://gl.wikipedia.org/wiki?curid=19214", "title": "M\u00f3dulo de Young", "text": "O m\u00f3dulo de Young ou m\u00f3dulo de elasticidade \u00e9 un par\u00e1metro mec\u00e1nico que proporciona unha medida da rixidez dun material s\u00f3lido.\nObtense da raz\u00f3n entre a tensi\u00f3n (ou presi\u00f3n) exercida e a deformaci\u00f3n unitaria sufrida polo material. Isto \u00e9,\nonde (en unidades do SI):\n\"E\" \u00e9 o m\u00f3dulo de Young, medido en pascal.\n\"F\" \u00e9 a forza medida en newton.\n\"A\" \u00e9 a secci\u00f3n a trav\u00e9s da cal \u00e9 exercida a tensi\u00f3n, e m\u00eddese en metros cadrados.\n\"x\" \u00e9 a extensi\u00f3n, o incremento na lonxitude, medido en metros.\n\"l\" \u00e9 a longura natural medida en metros."}
{"id": "19215", "revid": "205", "url": "https://gl.wikipedia.org/wiki?curid=19215", "title": "M\u00f3dulo de Elasticidade", "text": ""}
{"id": "19219", "revid": "22570", "url": "https://gl.wikipedia.org/wiki?curid=19219", "title": "Power metal", "text": "O Power metal \u00e9 un subx\u00e9nero do Heavy Metal derivado do Speed Metal. Poder\u00eda traducirse como \"Metal En\u00e9rxico\" ou \"Metal Potente\" Esta \"etiqueta\" acu\u00f1ouse para designar un amplo espectro de variedades do Speed Metal. Pode aglutinar \u00f3 Speed Metal, \u00f3 Metal Mel\u00f3dico, \u00f3 Metal Brit\u00e1nico, \u00f3 Metal \u00c9pico, \u00f3 Metal Neocl\u00e1sico, e incorporar elementos de folk (o que se denomina Folk-Metal), Trash Metal, ou incluso Black Metal. Exemplo desta diversidade son grupos tan dispares que acostuman \"etiquetarse\" como \"Power Metal\": Gamma Ray, Sarasvat\u00ef, Stratovarius, Rhapsody, Blind Guardian, Edguy, e moitos outros.\nA diferenza deste, as estruturas dos temas musicais son moi variables, a\u00ednda que mante\u00f1an unha certa semellanza: varias estrofas, estrofa \"ponte\", retrouso, estrofas (facendo un total de menos versos que nas estrofas iniciais), estrofa \"ponte\" (que habitualmente \u00e9 unha variaci\u00f3n da anterior), retrouso, s\u00f3 e retrousos finais. En moitos casos, o tema remata cunha serie de versos a modo de ep\u00edlogo.\nTam\u00e9n \u00e9 moi notable a variabilidade de figuras, patr\u00f3ns r\u00edtmicos e tempos, sendo moi com\u00fans os continuos cambios de tempo na mesma canci\u00f3n. Con frecuencia, os retrousos e as estrofas \"ponte\" son moito m\u00e1is corais que no Speed Metal, e acostuman ir precedidas dun brusco cambio de tempo e incluso de tonalidade. Ademais, \u00e9 moito m\u00e1is intenso o uso de \"Power Chords\", tanto en secci\u00f3ns r\u00edtmicas como nos retrousos.\nOs temas musicais acostuman ter unha duraci\u00f3n media duns cinco minutos, a\u00ednda que son moi frecuentes os temas de seis ou m\u00e1is. Como moitos dos subx\u00e9neros do Heavy Metal, son frecuentes os L.P. que incl\u00faen temas de entre oito e catorce minutos. Estes temas longos, que constit\u00faen o elemento principal do L.P., adoitan ir \u00f3 final, a\u00ednda que alg\u00fans grupos o sit\u00faan en primeiro lugar."}
{"id": "19221", "revid": "56817", "url": "https://gl.wikipedia.org/wiki?curid=19221", "title": "Coeficiente de Poisson", "text": "O coeficiente de Poisson en f\u00edsica def\u00ednese, para un corpo sobre o que se aplica unha carga (forza), como a raz\u00f3n entre a deformaci\u00f3n unitaria na direcci\u00f3n na que se aplica a forza e a producida na direcci\u00f3n perpendicular. Recibe o seu nome por Simeon Poisson.\nO estirar un corpo s\u00f3lido nunha direcci\u00f3n, provoca en xeral un adelgazamento do mesmo nas d\u00faas direcci\u00f3ns perpendiculares. Facendo c\u00e1lculos sinxelos ch\u00e9gase \u00e1 seguinte expresi\u00f3n que relaciona a variaci\u00f3n relativa do volume do corpo co coeficiente de Poisson:\nAs\u00ed para un material incompres\u00edbel, ter\u00edase unha raz\u00f3n de Poisson de exactamente 0.5."}
{"id": "19222", "revid": "205", "url": "https://gl.wikipedia.org/wiki?curid=19222", "title": "Raz\u00f3n de Poisson", "text": ""}
{"id": "19223", "revid": "98629", "url": "https://gl.wikipedia.org/wiki?curid=19223", "title": "Power chord", "text": "Un power chord (do ingl\u00e9s \"acorde forte\") \u00e9 un acorde constitu\u00eddo por d\u00faas notas: a t\u00f3nica e a quinta xusta, \u00e1s que se lles pode engadir a oitava. O seu uso m\u00e1is frecuente dase na guitarra el\u00e9ctrica con distorsi\u00f3n. Na guitarra, os \"Power Chords\" interpr\u00e9tanse con d\u00faas ou tres cordas (normalmente as graves), usando a forma (\"postura\") dos acordes pechados. Ao non teren terceira non son considerados acordes na harmon\u00eda tradicional, pois non te\u00f1en efecto de movemento harm\u00f3nico, mais esa \u00e9 precisamente a raz\u00f3n do seu uso na m\u00fasica rock: te\u00f1en un son forte, pesado e percusivo que d\u00e1 lugar a riffs moi potentes. O nome (en ingl\u00e9s, normalmente traducido como \"Acordes de Potencia\"), fai referencia a ese efecto."}
{"id": "19224", "revid": "89787", "url": "https://gl.wikipedia.org/wiki?curid=19224", "title": "Cana de azucre", "text": "\"Para ver outros vexetais con este nome ver: cana (vexetal).\"\nA cana de azucre (Saccharum officinarum), \u00e9 unha das seis especies do x\u00e9nero \"Saccharum\", gram\u00edneas altas que prove\u00f1en do sueste asi\u00e1tico. \u00c9 un vexetal co cal se fabrican azucre e alcol.\nHai uns 13 mill\u00f3ns de hect\u00e1reas de cultivo de cana de azucre no mundo, espallados por uns 100 pa\u00edses. Os principais produtores mundiais son o Brasil, a India e a Rep\u00fablica Popular da China.\nDescrici\u00f3n.\nSon plantas cespitosas con talos de at\u00e9 5 m x 2\u20135\u00a0cm, con numerosos entren\u00f3s alongados vexetativamente, doces e zumarentos. Va\u00ed\u00f1as glabras ou vilosas; l\u00edgula de 2\u20134\u00a0mm; lamelas 1\u20132 m x 2\u20136\u00a0cm, glabras ou a costela media vilosa. Pan\u00edcula 25\u201350\u00a0cm; ped\u00fanculo glabro ou densamente puberulento; eixo glabro ou viloso; entren\u00f3s do raque de 5\u00a0mm, glabros. Esp\u00edculas 3\u20134\u00a0mm, agudas, con tricomas de at\u00e9 7\u00a0mm; gluma inferior glabra; lema inferior ciliada no 1/ 2 superior; lema superior e aresta xeralmente ausentes; anteras 3, 1.5\u20132\u00a0mm.\nDistribuci\u00f3n.\nA cana de azucre \u00e9 unha planta orixinaria do sueste asi\u00e1tico. A expansi\u00f3n musulm\u00e1 supuxo a introduci\u00f3n da planta en territorios onde daquela non se cultivaba. As\u00ed chegou ao continente europeo, m\u00e1is en concreto \u00e1 zona costeira entre as cidades de M\u00e1laga e Motril, sendo esta franxa a \u00fanica zona de Europa onde arraigou. Posteriormente os espa\u00f1ois levaron a planta, primeiro \u00e1s illas Canarias, e despois \u00e1s Am\u00e9ricas. Disque a primeira vez que se levou \u00e1s Am\u00e9ricas, foi por Pedro de Atienza, na segunda viaxe de Col\u00f3n \u00e1 Illa Espa\u00f1ola. As\u00ed esta cultura desenvolveuse en pa\u00edses como Cuba, Guatemala, Brasil, M\u00e9xico, Arxentina, Per\u00fa, Ecuador, Rep\u00fablica Dominicana, Colombia e Venezuela, que se atopan entre os maiores produtores de azucre do mundo.\nUsos.\nO zume do seu talo \u00e9 a principal fonte de azucre. Despois de colleitar a cana, p\u00e1sase baixo unhas coitelas que a esfarelan e esmi\u00fazan, para despois pasar ao trapiche (mu\u00ed\u00f1o de cana). Este zume \u00e9 depurado por unha serie de filtros; despois som\u00e9tese a un tratamento clarificante e de a\u00ed se coloca en dep\u00f3sitos de cocci\u00f3n ao baleiro, onde se concentra o zume; por \u00faltimo, cristal\u00edzase o azucre do zume. Unha vez cristalizado o azucre, extr\u00e1ese a auga restante ficando as\u00ed o azucre branco com\u00fan que se co\u00f1ece habitualmente.\nNas zonas onde se colleita, tam\u00e9n se masca a cana fresca, polo seu zume; mais tam\u00e9n o zume doce v\u00e9ndese en vasos ou conos de papel pouco despois de ter sido extra\u00eddo empregando unha m\u00e1quina con esa fin. Nalg\u00fans pa\u00edses como Cuba e Rep\u00fablica Dominicana este zume co\u00f1\u00e9cese coma guarapo.\nDiferentes microorganismos asociados \u00e1s s\u00faas ra\u00edces e alg\u00fans que medran dentro dos tecidos da planta (end\u00f3fitos), como no seu talo e as follas, poden fixar o nitr\u00f3xeno atmosf\u00e9rico, o que permite o seu cultivo en moitas zonas sen aporte de fertilizantes nitroxenados.\nCultivo.\nA cana \u00e9 un cultivo de zonas tropicais ou subtropicais do mundo. Requiere auga e solos axeitados para medrar ben. \u00c9 unha planta que asimila moi ben a radiaci\u00f3n solar, tendo unha eficiencia achegada a 2% de conversi\u00f3n da enerx\u00eda incidente en biomasa. Unha cultura eficiente pode producir 100 a 150 toneladas de cana por hect\u00e1rea por ano (con 14% a 17% de sacarosa, 14% a 16% de fibra e 2% doutros produtos sol\u00fabeis).\nA cana prop\u00e1gase mediante a plantaci\u00f3n de anacos de cana, de cada n\u00f3 sae unha planta nova id\u00e9ntica \u00e1 orixinal; unha vez plantada a planta medra e acumula azucre no seu talo, o cal se corta cando est\u00e1 maduro. A planta regroma varias veces e pode seguir sendo colleitada. Estes cortes sucesivos ch\u00e1manse \"zafras\". A planta deteri\u00f3rase co tempo e polo uso da maquinaria que pisa as ra\u00edces, as\u00ed que c\u00f3mpre replantar cada sete a dez anos, a\u00ednda que existen canavais de 25 ou m\u00e1is anos de idade.\nA cana require de abundante auga. O seu per\u00edodo de crecemento var\u00eda entre 11 e 17 meses, dependendo da variedade de cana e da zona. Require de nitr\u00f3xeno, f\u00f3sforo, potasio e certos oligoelementos para a s\u00faa fertilizaci\u00f3n. En zonas salinas eng\u00e1dese xofre para controlar o sodio.\nA cana p\u00f3dese apa\u00f1ar a man ou a m\u00e1quina. A colleita manual faise a base de persoas con machete que cortan os talos (xeralmente despois de queimada a planta para facer m\u00e1is eficiente o labor) e organ\u00edzanos en feixes para o seu transporte. Unha persoa pode apa\u00f1ar entre 5 e 7 t por d\u00eda de cana queimada e 40% menos de cana sen queimar. A colleita mec\u00e1nica faise con colleitadoras que cortan o mato e separan os talos das follas con ventiladores. Unha m\u00e1quina pode colleitar 30 toneladas por hora, mais co inconveniente de que dana a ra\u00edz ou soca, diminu\u00edndo en gran medida o nacemento de novas plantas por este m\u00e9todo sendo moitas veces necesaria a replantaci\u00f3n.\nTaxonom\u00eda.\n\"Saccharum officinarum\" foi descrita por Carl von Linn\u00e9 e publicado en \"Species Plantarum\" 1: 54. 1753.\nSaccharum: nome xen\u00e9rico que deriva do grego \"sakcharon\", \"azucre\", e outras palabras semellantes en malaio e s\u00e1nscrito para \"azucre ou o zume da cana de azucre\".\nofficinarum: ep\u00edteto latino que significa \"vendido coma herba medicinal\"."}
{"id": "19225", "revid": "98629", "url": "https://gl.wikipedia.org/wiki?curid=19225", "title": "Historia do cultivo da cana de azucre", "text": "A historia do cultivo da cana de azucre en Occidente est\u00e1 vencellado ao xurdimento das potencias econ\u00f3micas en Europa nos s\u00e9culos XVI, XVII e XVIII.\nA cana de azucre no Brasil.\nA cana de azucre foi levada ao Brasil polos portugueses, que lla vend\u00edan aos neerlandeses, e estes redistribu\u00edana no norte da Europa facendo un lucrativo comercio. Coa morte do herdeiro do trono portugu\u00e9s en 1578 e o posterior anexamento de Portugal \u00e1 Espa\u00f1a do 1580, os Pa\u00edses Baixos, inimigos de Espa\u00f1a, decidiu ocupar a rexi\u00f3n do Pernambuco, principal produtora de cana de azucre no Brasil (ent\u00f3n baixo dominio de Espa\u00f1a, despois da unificaci\u00f3n das coroas portuguesa e espa\u00f1ola). Os neerlandeses pasaron a financiar a compra de m\u00e1quinas para os enxe\u00f1os de produci\u00f3n de azucre e para os produtores brasileiros, as\u00ed mesmo tam\u00e9n a vender directamente o azucre de Pernambuco no resto da Europa. Feito isto, aumentaron os seus lucros.\nDespois de que Portugal recuperara a s\u00faa independencia, no 1640, decidiu retomar as s\u00faas antigas colonias que foran ocupadas polos neerlandeses. Consegu\u00edrono en 1654 cando retomaron Pernambuco. Os neerlandeses fuxiron para as Antillas, pero levaron plantas de cana de azucre para comezar o cultivo nos seus novos territorios. Con isto, a produci\u00f3n brasileira pasou a ter concorrentes, e perdeu a lucratividade que o monopolio comercial representara para Portugal no s\u00e9culo XVI.\nO cultivo de cana de azucre no Brasil volveu a ter grande importancia no s\u00e9culo XX, coa implantaci\u00f3n en longa escala dun programa para utilizar o alcol como substituto da gasolina en motores de autom\u00f3biles. Na actualidade m\u00e1is da metade dos autom\u00f3biles brasileiros funcionan con motores adaptados a un carburante que leva etanol (obtido da cana de azucre) at\u00e9 un 95 % e un 5 % de derivados do petr\u00f3leo."}
{"id": "19229", "revid": "5863", "url": "https://gl.wikipedia.org/wiki?curid=19229", "title": "Cesare Baronius", "text": "Cesare Baronius, nado en Sora en 1538 e finado en Roma en 1607, foi un cardeal e historiador eclesi\u00e1stico italiano. \nTraxectoria.\nEstudou en Veroli e N\u00e1poles. En Roma ingresou na Congregaci\u00f3n do Oratorio en 1557, encargado por San Filipe Neri de responder aos ataques protestantes escribiu en 12 volumes os \"Annales ecclesiastici\" (1588-1607), escribe a historia en estrita orde cronol\u00f3xica, e foi nesta obra onde se fala por vez primeira dos anos escuros para describir o estado da civilizaci\u00f3n europea entre o 500 e o 1100. En 1593 sucedeu a San Felipe Neri como xeneral do Oratorio. Foi confesor do papa Clemente VIII, quen en 1596 o fixo cardeal e bibliotecario do Vaticano."}
{"id": "19233", "revid": "27249", "url": "https://gl.wikipedia.org/wiki?curid=19233", "title": "Nivel de Presi\u00f3n Sonora", "text": ""}
{"id": "19234", "revid": "1131", "url": "https://gl.wikipedia.org/wiki?curid=19234", "title": "Interlingua", "text": "O termo interlingua pode facer referencia a diferentes conceptos:"}
{"id": "19235", "revid": "89787", "url": "https://gl.wikipedia.org/wiki?curid=19235", "title": "Ant\u00f3n Lopo", "text": "Ant\u00f3n Rodr\u00edguez L\u00f3pez, co\u00f1ecido como Ant\u00f3n Lopo, nado en Monforte de Lemos o 17 de xaneiro de 1961, \u00e9 un escritor, xornalista e actor galego.\nTraxectoria.\nTraballou como ferroviario e actor de dobraxe, coordinou \"Revista das Letras\", suplemento cultural de \"El Correo Gallego\".\n\u00c9 creador de vocaci\u00f3n interdisciplinar: fundou con Ana Roman\u00ed o Laboratorio de Indagaci\u00f3ns Po\u00e9ticas e autor do poemario oral \"Prestidixitador\" (2001), unha experiencia singular onde o poeta \u00e9 o \u00fanico soporte da obra. Como activista e performer realizou \"O lugar\", no que mediu Santiago de Compostela co seu corpo e co Festiclown percorreu Chiapas nunha montaxe de apoio \u00e1s bases zapatistas.\nComo poeta publicou \"Sucios e desexados\" (1987), \"Manual de masoquistas\" (1990), \"\u00c1 sombra dos rapaces mexando\" (1995), \"O libro dos amados\" (1996), \"OM\" (1996), \"Pronomes\" (1998); como narrador publicou diversos relatos espallados en publicaci\u00f3ns colectivas e as novelas \"As reliquias\" (Xerais, 1991), Premio Caf\u00e9 De catro a catro, \"O riso de Isobel Hill\" (Deputaci\u00f3n de Pontevedra, 2000) e \"Ganga\" (Xerais, 2001).\nNo ano 2002 publicou \"F\u00e1lame\". Desenv\u00f3lvese como xornalista de cultura no xornal \"O Correo Galego\", que se transformou no 2003 en \"Galicia Hoxe\".\nIndagou na oralidade e na poes\u00eda f\u00edsica con \"Prestidixitador\" (Teatro Gal\u00e1n, 2001), \"Acci\u00f3ns\" (Galer\u00eda Trinta, 2003), \"Dentro\" (Casa da Parra, 2005) e \"Lamp\u00edricos\" (Galer\u00eda Dispara, 2012), coa axuda de soportes como fotograf\u00eda, v\u00eddeo, instalaci\u00f3n ou memoria.\nTam\u00e9n participou no libro \"Xuro que nunca volverei pasar fame\" (2003), elaborado polas Redes Escarlata, das que forma parte. \u00c9 Director do festival \"Algu\u00e9n que respira\", performer de fisicidade radical (foi alumno de Marina Abramovic).\nDirixe a editorial Chan da P\u00f3lvora."}
{"id": "19236", "revid": "98629", "url": "https://gl.wikipedia.org/wiki?curid=19236", "title": "Interlingua (tradutolox\u00eda)", "text": "En tradutolox\u00eda, ch\u00e1maselle interlingua a aquela que serve de intermediaria na traduci\u00f3n e m\u00e1is habitualmente na interpretaci\u00f3n: cando as traduci\u00f3ns dende chin\u00e9s de poemas se fixeron a trav\u00e9s das versi\u00f3ns portuguesas de Fernando Pessoa, converteuse a lingua portuguesa nunha interlingua. \u00c9 habitual cando as d\u00faas linguas finais te\u00f1en poucos contactos culturais: ser\u00e1 m\u00e1is habitual o uso dunha interlingua entre bengal\u00ed e caxubio ca entre galego e franc\u00e9s (o exemplo est\u00e1 moi buscado a prop\u00f3sito: o bengal\u00ed \u00e9 unha das linguas m\u00e1is faladas do mundo)."}
{"id": "19237", "revid": "72012", "url": "https://gl.wikipedia.org/wiki?curid=19237", "title": "Jean-Louis Barrault", "text": "Jean-Louis Barrault, nado en Le V\u00e9sinet en 1910 e finado en Par\u00eds en 1994, foi un mimo, actor e director de teatro e cinema franc\u00e9s.\nTraxectoria.\nEstudou co mimo franc\u00e9s Etienne Decroux e debutou no Th\u00e9\u00e2tre de l'Atelier en 1931. En 1935 fundou a s\u00faa propia compa\u00f1\u00eda. Actou en filmes como \"Les beaux jours\" (1935), \"Jenny\" (1936), \"Sous les Yeux d'occident\" (1936) ou \"Farinet ou l'or dans la montagne\" (1938).\nEn 1940 casou coa actriz Madeleine Renaud, coa que en 1944 tivo unha filla, a tam\u00e9n actriz Marie-Christine Barrault. En 1947 fundou a \"Compagnie Renauld-Barrault\" que actuaba no \"Th\u00e9\u00e2tre Marigny\" e coa que realizou xiras por Am\u00e9rica do Sur. En 1959 asumiu a direcci\u00f3n do estatal \"Th\u00e9\u00e2tre de France\""}
{"id": "19238", "revid": "1505", "url": "https://gl.wikipedia.org/wiki?curid=19238", "title": "Interlingua (adquisici\u00f3n da linguaxe)", "text": "O termo interlingua (\"interlanguage\" en ingl\u00e9s) foi cu\u00f1ado por Selinker en 1969 para referirse \u00e1s gram\u00e1ticas provisionais que \u00edan constru\u00edndo os estudantes dunha lingua estranxeira conforme se aproximaban \u00e1 lingua que pretend\u00edan aprender. Este termo desprazou outros parecidos como sistema aproximativo ou competencia transicional.\nSignificado.\nEn termos xerais, o termo interlingua significa d\u00faas cousas:\nDesenvolvemento.\nSelinker estima que o desenvolvemento da interlingua \u00e9 diferente do proceso de desenvolvemento da lingua materna (L1) dada a probabilidade de fosilizaci\u00f3n da lingua estranxeira (L2). A fosilizaci\u00f3n consiste, precisamente, en cesar de elaborar a interlingua en certo aspecto. As\u00ed, moitos emigrantes poden pasar d\u00e9cadas inmersos noutra cultura e lograr un vocabulario amplo e unha gram\u00e1tica variada pero, por exemplo, reter o acento da s\u00faa lingua materna.\nTense analizado a interlingua de estudantes con linguas maternas diferentes e descuberto que existe certa sistematicidade no seu desenvolvemento."}
{"id": "19240", "revid": "56817", "url": "https://gl.wikipedia.org/wiki?curid=19240", "title": "43", "text": ""}
{"id": "19242", "revid": "56817", "url": "https://gl.wikipedia.org/wiki?curid=19242", "title": "Fosilizaci\u00f3n", "text": "Na adquisici\u00f3n dunha segunda lingua, a fosilizaci\u00f3n \u00e9 o proceso que acontece \u00e1s veces segundo o que certas caracter\u00edsticas ling\u00fc\u00edsticas incorrectas t\u00f3rnanse nunha parte permanente da maneira de falar ou escribir unha persoa ou colectivo. Ent\u00f3n, alg\u00fans aspectos da pronuncia, do uso do vocabulario ou da gram\u00e1tica non melloran e fican fixos ou \"fosilizados\" na aprendizaxe da lingua estranxeira ou segunda. Alg\u00fans trazos fosilizados de pronuncia son os que caracterizan o \"acento estranxeiro\". Cando acontece en colectivos, poden confundirse con trazos rel\u00edcticos, e \u00e1 fosiliz\u00e1ci\u00f3n neste caso ad\u00f3itaselle chamar gramaticalizaci\u00f3n."}
{"id": "19243", "revid": "5312", "url": "https://gl.wikipedia.org/wiki?curid=19243", "title": "John Fowles", "text": "John Robert Fowles, nado en Leigh-on-Sea, Essex, en 1926 e finado en Dorset o 5 de novembro de 2005, foi un escritor ingl\u00e9s.\nTraxectoria.\nEra fillo dun mercador de tabaco e dunha mestra. Estudou franc\u00e9s nas universidades de Edimburgo e de Oxford e logo de licenciarse en 1950 ensinou en Francia e Grecia. Neste pa\u00eds comezou a escribir poes\u00eda. En 1954 regresou a Inglaterra para ensinar nun instituto de Londres. A s\u00faa primeira novela, \"O coleccionista\" (\"The Collector\", 1963), converteuse nun \u00e9xito internacional que fixo que Fowles deixase o ensino para dedicarse en exclusiva a escribir.\nAsentouse en Dorset, contorno que utilizou para \"A muller do tenente franc\u00e9s\" (\"The French Lieutenant's Woman\", 1969). No mesmo ano adaptou \"O Mago\" (\"The Magus\"), baseada nas s\u00faas experiencias en Grecia, para o cinema, a\u00ednda que sen \u00e9xito. Si que o tivo a adaptaci\u00f3n d\"'A muller do tenente franc\u00e9s\", en 1981 - neste caso con gui\u00f3n de Harold Pinter e cun nomeamento ao \u00d3scar. \"O Aristos\", unha colect\u00e1nea de reflexi\u00f3ns filos\u00f3ficas, \u00e9 a s\u00faa obra m\u00e1is co\u00f1ecida non de ficci\u00f3n.\nJohn Fowles recorre \u00e1 iron\u00eda para interpolar alusi\u00f3ns a teor\u00edas cient\u00edficas e art\u00edsticas da \u00e9poca na que se ambienta a narraci\u00f3n (Darwin, Marx, os prerrafaelitas), parodiando as\u00ed determinada tradici\u00f3n narrativa vitoriana. \u00c9 por isto que alg\u00fans cr\u00edticos consid\u00e9ranno un precursor do posmodernismo."}
{"id": "19245", "revid": "25871", "url": "https://gl.wikipedia.org/wiki?curid=19245", "title": "Einar M\u00e1r Gu\u00f0mundsson", "text": "Einar M\u00e1r Gu\u00f0mundsson, nado en Reiquiavik en 1954, \u00e9 un escritor island\u00e9s, o autor en lingua islandesa contempor\u00e1neo m\u00e1is traducido.\nTraxectoria.\nEstudou na Universidade de Reiquiavik literatura comparada e historia, completou os seus estudos na Universidade de Copenhaguen, cidade na que viviu durante seis anos. Comezou a escribir en 1980. Acadou sona internacional pola novela \"Anxos do universo\", (traducida ao galego) que foi Premio de Literatura do Consello N\u00f3rdico en 1995."}
{"id": "19246", "revid": "22570", "url": "https://gl.wikipedia.org/wiki?curid=19246", "title": "Niklaus Wirth", "text": "Niklaus Wirth Winterthur, nado en Winterthur a 15 de febreiro de 1934, \u00e9 un cient\u00edfico da computaci\u00f3n su\u00edzo.\nTraxectoria.\nEn 1949 obt\u00e9n a carreira de Enxe\u00f1eiro en Electr\u00f3nica no Instituto Federal Su\u00edzo de Tecnolox\u00eda (ETH) en Su\u00edza. En 1960 ga\u00f1ou un M.Sc. da Universidade de Laval, Canad\u00e1. En 1963 obt\u00e9n un doutoramento en Filosof\u00eda (Ph.D.) na Universidade de California, Berkeley.\nDe 1963 a 1967 serviu coma mestre auxiliar de Inform\u00e1tica na Universidade de Stanford e de novo na Universidade de Su\u00edza. A partir de 1968 converteuse en mestre de Inform\u00e1tica na ETH en Su\u00edza, tom\u00e1ndose dous anos sab\u00e1ticos na Xerox PARC de California.\nWirth foi o xefe de dese\u00f1o das linguaxes de programaci\u00f3n Algol W, Pascal, Modula, Modula-2 e Oberon. Tam\u00e9n ocupou gran parte do seu tempo no equipo de dese\u00f1o e introduci\u00f3n de sistemas operativos Lilith e Oberon para o Lola no dese\u00f1o de hardware dixital e o sistema de simulaci\u00f3n.\nO seu artigo de desenvolvemento dun programa por refinamento sucesivo (\"program development by stepwise refinement\") \u00e9 considerado un texto cl\u00e1sico na enxenier\u00eda do software, as\u00ed como o seu libro \"Algoritmos + Estruturas de datos = Programas\", que recibiu un amplo reco\u00f1ecemento, e que a\u00ednda hoxe \u00e9 \u00fatil na ensinanza da programaci\u00f3n. Recibiu o Premio Turing polo desenvolvemento destas linguaxes de programaci\u00f3n en 1983. Xubilouse en 1999."}
{"id": "19249", "revid": "98629", "url": "https://gl.wikipedia.org/wiki?curid=19249", "title": "1862", "text": "Outros.\nV\u00e9xase tam\u00e9n: Historia ano a ano"}
{"id": "19250", "revid": "98629", "url": "https://gl.wikipedia.org/wiki?curid=19250", "title": "Mar adentro", "text": "Mar adentro \u00e9 un filme espa\u00f1ol biogr\u00e1fico-dram\u00e1tico de 2004 coescrito e dirixido por Alejandro Amen\u00e1bar e protagonizado por Javier Bardem, Bel\u00e9n Rueda e Lola Due\u00f1as. Rodado en Galicia, bas\u00e9ase na historia real de Ram\u00f3n Sampedro, un escritor e ex-mari\u00f1eiro que quedou tetrapl\u00e9xico logo dun accidente ocorrido durante a s\u00faa xuventude e permanece prostrado nunha cama durante case 30 anos, situaci\u00f3n pola que desexa morrer mediante a aplicaci\u00f3n da eutanasia. O filme relata a loita de Sampedro para lograr que a lei reco\u00f1eza o seu dereito a morrer.\nResultou ga\u00f1adora do \u00d3scar \u00f3 mellor filme en lingua non inglesa na 77\u00aa edici\u00f3n dos premios, entre outros numerosos premios.\nProduci\u00f3n.\nO filme \u00e9 unha produci\u00f3n de Sogecine e Himen\u00f3ptero, en coproduci\u00f3n con UGC Images (Francia) e Eyescreen (Italia), coa colaboraci\u00f3n de TVE, Canal+, TVG, Filmanova e o apoio de Eurimages/ICAA. A distribuci\u00f3n internacional correu a cargo de Sogepaq.\nO equipo \u00e9 o mesmo que participou en \"The Others\", coa incorporaci\u00f3n de Jo Allen na maquillaxe, na cal investiron cinco horas diarias para o cambio f\u00edsico de Javier Bardem. O filme rodouse durante doce semanas en Galicia, Catalu\u00f1a e Madrid, cun orzamento de dez mill\u00f3ns de euros. A m\u00fasica foi composta por Amen\u00e1bar, interpretada pola London Session Orchestra e contou coa colaboraci\u00f3n do m\u00fasico galego Carlos N\u00fa\u00f1ez."}
{"id": "19251", "revid": "23204", "url": "https://gl.wikipedia.org/wiki?curid=19251", "title": "Rinocerontes", "text": "Os rinocer\u00f3tidos (Rhinocerotidae, do grego \"\u03c1\u03b9\u03bd\u03cc\u03c2\" (\"rin\u00f3s\"), \"nariz\" e \"\u03ba\u03b5\u03c1\u03bf\u03c2\" (\"keros\"), \"corno\"), co\u00f1ecidos co nome de rinocerontes, son unha familia de mam\u00edferos placentarios da suborde ceratomorfos pertencente \u00e1 orde dos perisod\u00e1ctilos.\nHoxe en d\u00eda sobreviven cinco especies: \nSegundo a clasificaci\u00f3n de estado de conservaci\u00f3n confeccionada pola Uni\u00f3n Internacional para a Conservaci\u00f3n da Natureza (IUCN), as especies de rinocerontes de Xava, Sumatra e o rinoceronte negro at\u00f3panse en \"perigo cr\u00edtico\"'; o da India est\u00e1 en \"perigo\", e o branco consid\u00e9rase \"vulnerable\".\nCaracter\u00edsticas.\nA palabra \"rinoceronte\" (\u03c1\u03b9\u03bd\u03cc\u03ba\u03b5\u03c1\u03bf\u03c2) prov\u00e9n dos termos gregos \"rhino\" (nariz) e \"kera\" (corno), e significa literalmente \"nariz cornuda\", en alusi\u00f3n aos caracter\u00edsticos cornos no foci\u00f1o, que son ademais un valorado trofeo e a raz\u00f3n principal da s\u00faa caza. A diferenza dos cornos doutras especies, como os ant\u00edlopes, os dos rinocerontes non te\u00f1en un n\u00facleo \u00f3seo, sen\u00f3n que est\u00e1n feitos de queratina, a mesma substancia que forma os pelos e as u\u00f1as no resto de mam\u00edferos. As d\u00faas especies africanas e o rinoceronte de Sumatra te\u00f1en dous cornos, mentres que o Indio e o de Xava te\u00f1en s\u00f3 un.\nA familia dos rinocerontes caracter\u00edzase polo seu gran tama\u00f1o, sendo das poucas especies consideradas como megafauna existentes hoxe d\u00eda, xunto con elefantes e hipop\u00f3tamos; todas as especies poden exceder como m\u00ednimo a tonelada de peso. Todos son herb\u00edvoros, e te\u00f1en unha pel grosa e resistente, de entre 1,5 e 5 cm de grosor, formada por capas superpostas de col\u00e1xeno. Te\u00f1en cerebros relativamente pequenos para o seu tama\u00f1o corporal (entre 400 e 600 g). A\u00ednda que se alimentan polo xeral de follas, a s\u00faa capacidade de fermentar o alimento no colon perm\u00edtelles sobrevivir consumindo materia vexetal m\u00e1is le\u00f1osa, como ra\u00edces e ramas, de ser necesario. Ao contrario que outras especies de perisod\u00e1ctilos, as especies africanas de rinocerontes non te\u00f1en dentes na parte frontal da boca, empregando para mastigar uns potentes premolares e molares para esmagar o alimento de orixe vexetal.\nA f\u00f3rmula dental var\u00eda de especie a especie, pero en xeral \u00e9: \nOs rinocerontes te\u00f1en un agudo sentido do olfacto e un o\u00eddo sensible, pero moi mala vista. A s\u00faa esperanza de vida m\u00e1xima \u00e9 duns 60 anos. A lonxitude da cabeza e o corpo \u00e9 de 240 a 315 cm no rinoceronte de Sumatra e de 335 a 420\u00a0cm no rinoceronte branco. O peso, que \u00e9 de 800 kg no rinoceronte de Sumatra, pode chegar aos 3.600\u00a0kg no rinoceronte branco consider\u00e1ndoo o segundo animal m\u00e1is grande terrestre despois do elefante.\nTodas as especies son perisod\u00e1ctilas; \u00e9 dicir, te\u00f1en un dedo central m\u00e1is desenvolvido en cada pata, que lles serve de apoio principal, e dous dedos menores aos lados. Iso d\u00e1 \u00e1s s\u00faas pegadas o caracter\u00edstico aspecto dun as de trevo. No caso do rinoceronte branco e do indio, os machos adultos son moito maiores que as femias, pero nas demais especies machos e femias te\u00f1en un tama\u00f1o similar.\nOs rinocerontes te\u00f1en unha visi\u00f3n escasa, a\u00ednda que son capaces de distinguir a unha persoa inm\u00f3bil ata uns 30 m de distancia. Os ollos est\u00e1n situados a ambos os dous lados da s\u00faa cabeza. O seu o\u00eddo \u00e9 moi fino, e as orellas son de tipo tubular, mov\u00e9ndose rapidamente na direcci\u00f3n de onde prov\u00e9n o son. Pero o seu sentido m\u00e1is desenvolvido \u00e9 o olfacto; a cantidade de tecido olfativo no foci\u00f1o supera o tama\u00f1o do cerebro.\nAlimentaci\u00f3n.\nTodos os rinocerontes son herb\u00edvoros e necesitan unha gran cantidade de alimento diario para manter o seu gran volume. Poden tolerar alimentos relativamente altos en fibra na s\u00faa dieta, grazas \u00e1 capacidade do seu colon de fermentar e dixerir o tecido vexetal le\u00f1oso, pero prefiren partes m\u00e1is nutritivas e brandas cando as hai dispo\u00f1ibles. As d\u00faas especies africanas de rinoceronte perderon os dentes frontais, e a\u00ednda que as especies asi\u00e1ticas conservan incisivos (e o rinoceronte de Sumatra ata caninos), estas pezas adapt\u00e1ronse m\u00e1is para pelexar que para a alimentaci\u00f3n. Con todo, cada especie adaptouse ao consumo dun tipo de materia vexetal. O rinoceronte negro ten un beizo superior pr\u00e9nsil que utiliza para romper os extremos das ramas das plantas le\u00f1osas. O rinoceronte branco, en cambio, conta cun cranio alargado e uns beizos anchos que utiliza para pastar as herbas curtas. O rinoceronte indio tam\u00e9n ten un beizo superior pr\u00e9nsil, que usa para obter herbas altas e pequenos arbustos. Tanto o rinoceronte de Xava como o de Sumatra, a mi\u00fado derruban pequenas \u00e1rbores para comer as s\u00faas follas e brotes, e todas as especies excepto o branco incl\u00faen alg\u00fans froitos na s\u00faa dieta. Todos os rinocerontes beben case a diario, pero en condici\u00f3ns \u00e1ridas poden sobrevivir entre catro ou cinco d\u00edas sen beber. O rinoceronte indio pasa grandes per\u00edodos na auga, mentres as especies africanas adoitan preferir revolcarse no barro. A\u00ednda que a auga refr\u00e9scaos, o barro prot\u00e9xeos contra as picaduras de moscas e outros insectos.\nReproduci\u00f3n.\nAs femias do rinoceronte branco e o indio empezan os seus ciclos sexuais ao redor dos cinco anos de idade, e paren as s\u00faas primeiras cr\u00edas entre os seis e os oito anos. As femias do rinoceronte negro, que son m\u00e1is pequenas, son f\u00e9rtiles un ano antes. Por norma xeral, todas as especies te\u00f1en unha soa cr\u00eda por parto, a\u00ednda que a presenza de d\u00faas mamas levou a especular sobre a posibilidade de xestaci\u00f3n de d\u00faas cr\u00edas en casos excepcionais. O intervalo entre sucesivas procreaci\u00f3ns \u00e9, como m\u00ednimo, de vinte e dous meses, a\u00ednda que o normal \u00e9 que var\u00ede entre os dous e os catro anos. As cr\u00edas son pequenas ao nacer, pesan uns 65 kg nos casos do rinoceronte branco e indio e 40\u00a0kg no rinoceronte negro, e poden seguir o paso das s\u00faas nais tres d\u00edas despois de nados.\nOs machos alcanzan a capacidade de procrear entre os sete e os oito anos de idade, pero non adoitan reproducirse polo menos ata os dez anos. Unha particularidade dos rinocerontes \u00e9 que os test\u00edculos non descenden ao escroto, e o pene, cando est\u00e1 retra\u00eddo, est\u00e1 dirixido cara a atr\u00e1s. As femias te\u00f1en d\u00faas mamas situadas entre as d\u00faas patas traseiras. Os nacementos prod\u00facense en calquera mes do ano, pero no caso dos rinocerontes africanos os nacementos prod\u00facense en maior n\u00famero entre o fin da estaci\u00f3n chuviosa e mediados da estaci\u00f3n seca.\nComportamento.\nO rinoceronte \u00e9 un animal solitario e territorial. Por regra xeral s\u00f3 hai asociaci\u00f3n entre unha nai e a s\u00faa cr\u00eda menor, e os machos adultos de todas as especies s\u00f3 se asoci\u00e1n temporalmente con femias en \u00e9poca de celo. Entre os rinocerontes brancos, e \u00e1s veces nos indios, os animais inmaturos forman parellas, e \u00e1s veces constit\u00faen grupos m\u00e1is numerosos. O rinoceronte branco \u00e9 o m\u00e1is sociable das cinco especies, e as femias sen descendencia re\u00fanense \u00e1s veces e aceptan a compa\u00f1\u00eda dun ou m\u00e1is animais inmaturos, podendo formarse grupos persistentes de ata sete individuos.\nTanto machos como femias se moven sempre nas mesmas zonas ou territorios, que var\u00edan en tama\u00f1o segundo a especie e o x\u00e9nero (de 9 a 15 km as femias de rinocerontes branco e indio, de 3 a 90\u00a0km as de rinoceronte negro), e que marcan de forma olfativa mediante as s\u00faas feces e os seus ouri\u00f1os. As feces son depositadas e logo dispersadas a coces. Cando patrullan rexi\u00f3ns lim\u00edtrofes dos seus territorios, ouri\u00f1an con relativa frecuencia. En todas as especies os territorios das femias se solapan cumpridamente e non hai entre elas indicios de territorialidade. A\u00ednda que, mentres as femias do rinoceronte branco adoitan ter contactos amigables freg\u00e1ndose os narices, as do rinoceronte indio responden xeralmente con agresividade a calquera proximidade. Os machos, con todo, tenden a enfrontarse con calquera outro macho que invada o seu territorio. Do mesmo xeito, tanto o rinoceronte branco como o indio responden frecuentemente con acometidas agresivas cando se lles molesta, pero moi a mi\u00fado as s\u00faas cargas non son m\u00e1is que acometidas cegas destinadas a escorrentar o intruso.\nNos seus enfrontamentos, os rinocerontes repiten os mesmos xestos unha e outra vez ata que un deles se rende. Os animais enfrontados apertan os cornos un contra outro e emp\u00faxanse; non adoitan cargar un contra outro, tal como fan outros mam\u00edferos dotados de cornos, xa que a masa combinada de ambos bastar\u00eda para esmagarlles o cranio ou partirlles o pescozo no momento do impacto. Finalizado o conflito, o macho dominante proclama a s\u00faa supremac\u00eda expulsando unha asperxida de ouri\u00f1os pulverizada mentres que o macho subordinado ret\u00edrase. O dono dun territorio que resulte vencido deixa de marcalo con ouri\u00f1os e de esparexer os seus excrementos, e asume a condici\u00f3n de macho subordinado.\nA lonxevidade dos rinocerontes var\u00eda dos trinta e dous anos do rinoceronte de Sumatra aos corenta e cinco anos do rinoceronte branco e indio, a\u00ednda que poden vivir ata os sesenta anos, ou m\u00e1is.\nDiversidade.\nTodas as especies te\u00f1en 82 cromosomas (n\u00famero diploide, 2n, por c\u00e9lula), excepto os rinocerontes negros, que te\u00f1en 84. En calquera caso, \u00e9 a maior cantidade de cromosomas co\u00f1ecida en calquera mam\u00edfero.\nAs cinco especies vivas se subdividen en catro x\u00e9neros:\nRinoceronte branco.\nO rinoceronte branco ou rinoceronte de mand\u00edbula cadrada (\"Ceratotherium simum\") \u00e9, tras o elefante, o maior dos animais terrestres a\u00ednda existentes no mundo, xunto co rinoceronte indio, que \u00e9 comparable en tama\u00f1o, e alg\u00fans exemplares macho dalgunhas especies de hipop\u00f3tamo. Existen dous subespecies do mesmo; no 2005, Sur\u00e1frica era o maior h\u00e1bitat natural da primeira delas, o rinoceronte branco do sur (\"Ceratotherium simum simum\"), cunha poboaci\u00f3n de 20.150 exemplares, o que converte ao rinoceronte branco na especie de rinoceronte m\u00e1is abundante do mundo.\nO rinoceronte branco ten un corpo compacto e grande, e unha cabeza proporcionalmente maior que a das demais especies, pescozo curto e un peito m\u00e1is ancho. Pode exceder as 3 t, adoita medir de 3,35 a 4,2 m de cabeza a cola, e mide en cruz entre 150 e 185\u00a0cm. O maior exemplar medido pesaba uns 3.600 kg. Presentan dous cornos sobre o morro; o frontal \u00e9 maior que o posterior, e adoita medir uns 90 cm de longo, a\u00ednda que pode alcanzar os 1,5 m nos exemplares de maior tama\u00f1o. O rinoceronte branco pos\u00fae na caluga unha especie de abultamiento que corresponde \u00e1 inserci\u00f3n do ligamento que soporta o peso da s\u00faa impresionante cabeza. Os anchos beizos do rinoceronte branco perm\u00edtenlle dar grandes \"dentelladas\" nas plantas non le\u00f1osas, co que suplen a s\u00faa falta de incisivos. Adoitan alimentarse de herba curta e matoxos.\nA pesar do seu nome, a cor da pel dos rinocerontes brancos \u00e9 en realidade principalmente gris, en tonalidades que poden inclu\u00edr do marr\u00f3n-amarelado ata o gris pedra. A confusi\u00f3n no nome prov\u00e9n dunha mala traduci\u00f3n: como os primeiros exemplares foron observados en Sur\u00e1frica, o nome orixinal en ingl\u00e9s (\"white rhino\") tomouse do nome en afrikaans \"wyd\", que en realidade non significa \"branco\"' (\"white\"), sen\u00f3n \"ancho\"; a forma da boca era o principal xeito de distinguilo do rinoceronte negro, cuxa boca non \u00e9 ancha e cadrada, sen\u00f3n estreita e picuda.\nRinoceronte negro.\nA\u00ednda que o nome das d\u00faas especies africanas elixiuse para distinguilas, en realidade resulta moi confuso, xa que ambas presentan practicamente o mesmo cor de pel, igual ao do resto de especies de rinoceronte existentes na actualidade. Existen catro subespecies de rinoceronte negro. A m\u00e1is numerosa \u00e9 o rinoceronte negro do Centro-Sur (\"Diceros bicornis minor\"), que en tempos se estend\u00eda desde o centro de Tanzania cara ao sur, a trav\u00e9s de Zambia, Cimbabue e Mozambique, ata o norte e o leste de Sur\u00e1frica. O rinoceronte negro do Suroeste (\"Diceros bicornis bicornis\") est\u00e1 mellor adaptado \u00e1s sabanas des\u00e9rticas e semides\u00e9rticas de Namibia, o sur de Angola e o oeste de Botswana e Sur\u00e1frica. O rinoceronte negro do leste (\"Diceros bicornis michaeli\") habita principalmente en Tanzania, e o rinoceronte negro do oeste (\"Diceros bicornis longipes\") foi declarado extinto de forma preliminar en 2006\nUn rinoceronte negro adulto mide entre 147 e 160\u00a0cm de altura ata as costas, e entre 3,3 e 3,6 m de lonxitude. Os adultos pesan entre 800 e 1.400 kg, podendo chegar excepcionalmente aos 1.820\u00a0kg; as femias adoitan ser de tama\u00f1o inferior aos machos. Presentan dous cornos sobre o foci\u00f1o, feitos de queratina. O frontal adoita medir uns 50, a\u00ednda que en casos excepcionais pode chegar aos 1,4 m. \u00c1s veces poden desenvolver un terceiro corno nunha posici\u00f3n m\u00e1is atrasada, sempre inferior aos dous anteriores. O rinoceronte negro \u00e9 m\u00e1is pequeno que o branco e ten unha boca puntiaguda, no canto de ancha e plana. A diferenza do seu parente africano, alim\u00e9ntase principalmente de arbustos e follas baixas de \u00e1rbores no canto de pastos e matoxos; iso permite a ambas as especies coexistir nun mesmo h\u00e1bitat sen competir polos recursos naturais.\n\u00c9 co\u00f1ecido por ser violento e perigoso, pois moitas persoas morren polos seus ataques.\nDebido ao seu tama\u00f1o, o rinoceronte adulto \u00e9 presa imposible pero as s\u00faas cr\u00edas descoidadas ser\u00edan v\u00edtimas f\u00e1ciles dos le\u00f3ns e hienas, ou, m\u00e1is estra\u00f1o, dos crocodilos.\nRinoceronte indio.\nO rinoceronte indio ou gran rinoceronte unicornio (\"Rhinoceros unicornis\") tivo o seu h\u00e1bitat natural en \u00e1reas desde Paquist\u00e1n ata Birmania (chegando ata a China), pero hoxe en d\u00eda, e debido \u00e1 acci\u00f3n do home, s\u00f3 pode atoparse en liberdade nalgunhas \u00e1reas do Nepal e Assam, na India, nas zonas de prader\u00edas e bosques que forman os outeiros ao sur do Himalaia.\nO rinoceronte indio ten unha pel grosa, de ton prateado, que forma grandes pliegues sobre o seu corpo, d\u00e1ndolle un aspecto a\u00ednda m\u00e1is acoirazado que o doutras especies de rinoceronte. O seu tama\u00f1o \u00e9 comparable ao do rinoceronte branco africano. Os machos adultos son maiores que as femias, pesando entre 2.200 e 3.000\u00a0kg, mentres estas pesan uns 1.600\u00a0kg. Os machos adultos miden entre 1,7 e 2 m de altura, e ata uns 4 m de lonxitude. O maior exemplar medido nunca pesaba uns 3.500 kg. O rinoceronte indio ten un s\u00f3 corno, que pode medir entre 20 e 100\u00a0cm.\nRinoceronte de Xava.\nO rinoceronte de Xava (\"Rhinoceros sondaicus\") \u00e9 unha das especies de mam\u00edferos m\u00e1is raras e en maior perigo de extinci\u00f3n do mundo.\nSegundo estimaci\u00f3ns do 2002, tan s\u00f3 quedan uns 60 en liberdade, repartidos en pequenas comunidades en Xava (Indonesia) e Vietnam. De todas as especies de rinocerontes, a de Xava \u00e9 a menos co\u00f1ecida. Estes animais prefiren as selvas tropicais densas, as zonas de herbas altas e leitos de canles pluviais con grandes extensi\u00f3ns de marismas. A\u00ednda que en tempos estiveron estendidos por toda Asia, na d\u00e9cada de 1930 xa foran cazados ata a extinci\u00f3n na India, Birmania, Malaisia e Sumatra, debido principalmente \u00e1s supostas propiedades medicinais do seu corno e o seu sangue.\nDo mesmo xeito que o seu parente pr\u00f3ximo, o rinoceronte indio, o rinoceronte de Xava ten un s\u00f3 corno, e a s\u00faa pel forma grandes pliegues en pescozo, costas e cuartos traseiros, d\u00e1ndolle un aspecto moi acoirazado. O corpo dun macho adulto pode medir entre 3,1 e 3,2 m de longo, e entre 1,5 e 1,7 m de altura. Os adultos poden variar no seu peso desde os 900 ata os 1.400 kg,\nou de 1.360 a 2.000\u00a0kg,\nsegundo as fontes. O corno dun macho adulto pode chegar aos 26\u00a0cm, mentres que as femias non te\u00f1en corno.\nRinoceronte de Sumatra.\nO rinoceronte de Sumatra (\"Dicerorhinus sumatrensis\") \u00e9 a m\u00e1is pequena das especies de rinoceronte existentes, as\u00ed como a m\u00e1is peluda, o que lle permite sobrevivir a grande altitude en Borneo e Sumatra. Por mor da caza furtiva, o seu n\u00famero descendeu paulatinamente, e \u00e9 un dos mam\u00edferos m\u00e1is raros e en maior perigo de extinci\u00f3n, con tan s\u00f3 uns 300 exemplares vivos en liberdade.\nUn rinoceronte de Sumatra adulto adoita medir uns 1,3 m de altura ata a cruz, cunha lonxitude de entre 2,4 e 3,15 m e un peso roldando os 700 kg, a\u00ednda que o exemplar m\u00e1is grande xamais medido chegaba \u00e1 tonelada. Do mesmo xeito que as especies africanas, ten dous cornos, o maior na parte frontal (de 25 a 79\u00a0cm), e o menor detr\u00e1s, normalmente de menos de 10\u00a0cm. Os machos te\u00f1en cornos moito maiores que os das femias. O pelo pode ser denso (sobre todo nas cr\u00edas), ou escaso. A cor do pelo e a pel \u00e9 dun marr\u00f3n avermellado. O corpo \u00e9 curto, con patas rechonchas, e tam\u00e9n te\u00f1en uns beizos prensiles.\nEvoluci\u00f3n.\nOs membros da familia Rhinocerotidae diferenci\u00e1ronse doutros perisod\u00e1ctilos a principios do Eoceno: atop\u00e1ronse f\u00f3siles de \"Hyrachyus eximus\" no norte de Am\u00e9rica datados nese per\u00edodo. Este pequeno antecesor sen corno parec\u00eda m\u00e1is un tapir ou un cabalo pequeno que un rinoceronte. Durante o final do per\u00edodo Eoceno desenvolv\u00e9ronse tres familias, \u00e1s veces inclu\u00eddas na superfam\u00edlia Rhinocerotoidea: Hyracodontidae, Amynodontidae e Rhinocerotidae.\nOs Hyracodontidae, tam\u00e9n chamados \"rinocerontes corredores\", presentaban adaptaci\u00f3ns enfocadas cara \u00e1 velocidade en carreira, e parec\u00e9ronse m\u00e1is aos cabalos que aos actuais rinocerontes. Os hyracodontidos m\u00e1is pequenos ti\u00f1an o tama\u00f1o dun can medio; o maior, o \"Indricotherium\", desprovisto de cornos, crese que ser\u00eda o maior mam\u00edfero terrestre en pisar o planeta, con sete metros de altura, dez de lonxitude, e pesando unhas 15 t. Como as xirafas, aliment\u00e1base das follas das \u00e1rbores, e estendeuse por todo o continente euroasi\u00e1tico durante o Eoceno medio ata o Mioceno inicial.\nA familia dos Amynodontidae, tam\u00e9n co\u00f1ecidos como \"rinocerontes acu\u00e1ticos\", dispersouse por todo o norte de Am\u00e9rica e o continente euroasi\u00e1tico desde o Eoceno tard\u00edo ata o Oligoceno inicial. Os amynod\u00f3ntidos eran similares aos hipop\u00f3tamos en ecolox\u00eda e aparencia, habitando r\u00edos e lagos, e compartindo con eles a maior\u00eda das s\u00faas adaptaci\u00f3ns \u00e1 vida acu\u00e1tica.\nA familia da que forman parte todos os rinocerontes modernos, Rhinocerotidae, apareceu por primeira vez no Eoceno tard\u00edo en Eurasia. Os primeiros membros da familia eran pequenos e numerosos; polo menos 26 x\u00e9neros viviron en Eurasia e Am\u00e9rica do Norte, ata que unha onda de extinci\u00f3ns no Oligoceno medio acabou coa maior\u00eda das especies menores. Con todo, sobreviviron varias li\u00f1axes independentes, como os \"Menoceras\", un rinoceronte do tama\u00f1o dun porco con dous cornos situados ao car\u00f3n e outro da cabeza, ou o \"Teleoceras\" norteamericano, de pernas curtas e corpo rechoncho, que viviu fai 5 mill\u00f3ns de anos. Os \u00faltimos rinocerontes do continente americano extingu\u00edronse no Plioceno.\nCrese que os rinocerontes modernos dispers\u00e1ronse por Asia a partir do Mioceno. D\u00faas especies sobreviviron \u00e1 glaciaci\u00f3n m\u00e1is recente e habitaron en Europa ata fai apenas 10.000 anos. O rinoceronte lanudo (\"Coelodonta antiquitatis\") apareceu na China hai un mill\u00f3n de anos, e chegou a Europa hai uns 600.000. Xunto co mamut lanudo, sobreviviu \u00e1 \u00faltima glaciaci\u00f3n, e ambos se fixeron numerosos en Eurasia, pero finalmente foron cazados ata a extinci\u00f3n polos primeiros seres humanos. Outra especie de rinoceronte de gran tama\u00f1o, o \"Elasmotherium sibiricum\", co\u00f1ecido tam\u00e9n como o \"unicornio xigante\", med\u00eda dous metros de altura, cinco de lonxitude e pesaba unhas 5 t, contaba cun enorme e \u00fanico corno e pod\u00eda correr como un cabalo.\nDas especies a\u00ednda existentes, o rinoceronte de Sumatra (\"Dicerorhinus sumatrensis\") \u00e9 a m\u00e1is arcaica, cuns 15 mill\u00f3ns de anos de antig\u00fcidade. Estaba emparentado de cerca co rinoceronte lanudo, pero non con ningunha outra das especies actuais. O rinoceronte indio e o de Xava son parentes pr\u00f3ximos, membros dunha li\u00f1axe de rinoceronte asi\u00e1tico m\u00e1is recente, orixinado fai entre 2 e 4 mill\u00f3ns de anos\nA orixe das d\u00faas especies de rinocerontes africanas actuais pode atribu\u00edrse a un devanceiro com\u00fan, o \"Ceratotherium neumayri\", de finais do Mioceno. Ambas as li\u00f1axes separ\u00e1ronse a principios do Plioceno, coa aparici\u00f3n de f\u00f3siles do m\u00e1is probable antecesor do rinoceronte negro, o \"Diceros praecox\" De feito, as especies africanas est\u00e1n tan pr\u00f3ximas que poden aparearse e reproducirse con \u00e9xito entre si.\nTaxonom\u00eda.\nA seguinte lista presenta a clasificaci\u00f3n dos x\u00e9neros de rinocerontes co\u00f1ecidos. Todos os precedidos co s\u00edmbolo \"\u2020\" est\u00e1n extinguidos.\nVisi\u00f3n cultural dos rinocerontes.\nNa cultura euroasi\u00e1tica, o rinoceronte (m\u00e1is concretamente o \"elasmoterio \" (Elasmotherium) \u00e9 seguramente a orixe do mito do unicornio, un cabalo cun s\u00f3 corno en metade da fronte, que en \u00e9pocas posteriores modificouse ata tomar a forma rom\u00e1ntica con que se asocia o termo hoxe en d\u00eda.\nEn Asia existen varias lendas, com\u00fans en Malaisia, a India e Birmania, sobre rinocerontes que apagan lumes pisoteandoos. Ata te\u00f1en un nome especial en malaio, \"badak api\" (\"rinoceronte de lume\"). Nelas, o animal xurdir\u00eda da selva no momento en que se declarase un incendio no bosque para esmagalo baixo as s\u00faas patas e extinguilo. \u00c9 posible que haxa algo de certo na lenda, pero resulta imposible de verificar, dado que o avistamento de rinocerontes en liberdade en Asia volveuse case imposible debido \u00e1 presi\u00f3n realizada sobre as especies pola caza ilegal. Esta lenda aparece claramente mencionada na pel\u00edcula The Gods Must Be Crazy (Os deuses deben estar tolos ) (Jamie Uys, 1980), as\u00ed como nun episodio de Os Simpson.\nAlbrecht D\u00fcrer creou un famoso gravado dun rinoceronte en 1515, a\u00ednda que nunca vira un. De modo que, a pesar das s\u00faas imprecisi\u00f3ns anat\u00f3micas, o Rinoceronte de Durero foi considerado durante moitos s\u00e9culos como un debuxo fiel \u00e1 forma real dun rinoceronte. Segundo Jes\u00fas Marchamalo , o primeiro rinoceronte co\u00f1ecido en Europa chegou en 1515 a Lisboa como regalo para o zool\u00f3xico que posu\u00eda o rei Manuel I. Foi estudado por artistas e naturalistas ata que o rei decidiu enviarllo a Roma como regalo para o papa Le\u00f3n X, pero o barco naufragou cerca de X\u00e9nova e o animal morreu.\nO corno do rinoceronte como remedio.\nComo xa se mencionou, a caracter\u00edstica m\u00e1is evidente do rinoceronte \u00e9 o seu corno ou cornos, situados sobre o foci\u00f1o e un tras outro no caso de que haxa dous. A diferenza doutros cornos de mam\u00edferos, o do rinoceronte est\u00e1 composto de queratina e carece dun n\u00facleo de \u00f3so. O corno do rinoceronte foi empregado durante s\u00e9culos pola medicamento chin\u00e9s tradicional, as\u00ed como para a confecci\u00f3n de mangos de daga e ornamentos no Iemen, Om\u00e1n e a India.\nUn mito moi com\u00fan \u00e9 a de afirmar que se emprega na China como afrodis\u00edaco. De feito, empr\u00e9gase no tratamento de febres e convulsi\u00f3ns. Os intentos de lograr que se deixe de empregar como remedio tiveron resultados dispares, xa que moitos practicantes do medicamento tradicional chinesa consideran que o corno de rinoceronte \u00e9 un medicamento que salva vidas, e de moita mellor calidade que as s\u00faas substitutivos. Con todo, China asinou o tratado CITES. Co fin de previr a caza furtiva, nalgunhas zonas se anestesia aos rinocerontes e c\u00f3rtaselles o corno de forma regular. Moitos pa\u00edses mante\u00f1en almac\u00e9ns de cornos de rinoceronte, recortados legalmente ou incautados, que deben ser vixiados coidadosamente"}
{"id": "19252", "revid": "12452", "url": "https://gl.wikipedia.org/wiki?curid=19252", "title": "Rinoceronte", "text": ""}
{"id": "19254", "revid": "23204", "url": "https://gl.wikipedia.org/wiki?curid=19254", "title": "Ray Bradbury", "text": "Ray Douglas Bradbury, nado en Waukegan (Illinois) o 22 de agosto de 1920 e finado o 6 de xu\u00f1o de 2012, foi un escritor estadounidense de ciencia ficci\u00f3n e de misterio. Deuse a co\u00f1ecer polos seus relatos breves de ciencia ficci\u00f3n, que deron lugar \u00e1 colecci\u00f3n de \"Cr\u00f3nicas marcianas\" publicadas en 1950. \u00c9 co\u00f1ecido sobre todo pola s\u00faa novela \"Fahrenheit 451\" na que se describe un mundo no que os libros est\u00e1n prohibidos e o pensamento cr\u00edtico \u00e9 perseguido.\nTraxectoria.\n\u00c9 fillo de nai sueca e pai americano. O seu av\u00f3 e bisav\u00f3 foran editores de xornais. Dende pequeno revelouse como un \u00e1vido lector e incipiente escritor. Os seus primeiros dous libros \"Dandelion Wine\" e \"Something Wicked This Way Comes\" representan a cidade de Waukegan como \"unha vila verde\" e son autobiogr\u00e1ficos. A familia de Bradbury viviu en Tucson (Arizona) dende 1926 a 1927 e dende 1932 a 1933, retornando sempre a Waukegan. Finalmente traslad\u00e1ronse aos \u00c1nxeles (California) en 1934 cando ti\u00f1a 13 anos.\nEstudou ata bacharelato nesta cidade pero decidiu non ir \u00e1 universidade. Para vivir tivo que dedicarse a vender peri\u00f3dicos, form\u00e1ndose a si mesmo nos lugares dos que sempre m\u00e1is gustou, as bibliotecas. Influenciado polos heroes de ciencia ficci\u00f3n como Flash Gordon e Buck Rogers, Bradbury comezou a publicar contos de ciencia ficci\u00f3n en fancines en 1938. A escribir como medio de vida dedicouse dende 1942. O seu primeiro libro, a colecci\u00f3n \"Dark Carnival\", foi publicado en 1947. Casou con Marguerite McClure en 1947, e ten 4 fillas.\nObra.\nAdaptaci\u00f3ns cinematogr\u00e1ficas.\nOs filmes \"Chegou do espazo exterior\" (1953) de Jack Arnold, \"Fahrenheit 451\"(1966) de Fran\u00e7ois Truffaut, e \"O ru\u00eddo do trono\" (2005) de Peter Hyams est\u00e1n baseados nos textos hom\u00f3nimos de Ray Bradbury."}
{"id": "19255", "revid": "22570", "url": "https://gl.wikipedia.org/wiki?curid=19255", "title": "Quintas (m\u00fasica)", "text": "As quintas baleiras son os acordes formados s\u00f3 pola t\u00f3nica e a quinta xusta, \u00e9 dicir, sen a terceira. Estes acordes non son por si mesmos nin maiores nin menores. No cifrado anglosax\u00f3n ind\u00edcase coma C5, no latino coma C (no 3).\nUs\u00e1banse moito na m\u00fasica do renacemento e no barroco para pechar a composici\u00f3n.\nRenaceron coa m\u00fasica rock, particularmente na m\u00fasica con guitarra el\u00e9ctrica, por mor dun feito f\u00edsico: ao executar un acorde de tr\u00edade nunha guitarra el\u00e9ctrica cun efecto de distorsi\u00f3n, os harm\u00f3nicos da terceira provoca interferencias coas demais notas. Para solucionar este problema, om\u00edtese esta nota.\nA\u00ednda que moitos dos guitarristas de blues e de rock se limitan a \"tapar\" a corda que se corresponda coa terceira, bloque\u00e1ndoa coa man que forma o acorde e imped\u00edndolle as\u00ed soar, moitos outros guitarristas atoparon m\u00e1is c\u00f3modo e simple eliminar todas as notas redundantes (en particular, cando o sinal da guitarra se satura moito), quedando a figura do acorde formada por unicamente d\u00faas cordas (t\u00f3nica e quinta) ou tres (t\u00f3nica, quinta e t\u00f3nica unha oitava superior). Isto permite tocar con maior fluidez e rapidez, ademais de ser moito m\u00e1is doado de aprender."}
{"id": "19256", "revid": "98629", "url": "https://gl.wikipedia.org/wiki?curid=19256", "title": "Gamma Ray", "text": "Gamma Ray \u00e9 un grupo alem\u00e1n de power metal formado en 1988 por Kai Hansen (que fora membro cofundador de Helloween), chegando a ser o m\u00e1is popular deste subx\u00e9nero. A tem\u00e1tica das s\u00faas canci\u00f3ns adoita tomar elementos da ciencia ficci\u00f3n, e satisfai a maior\u00eda dos elementos m\u00e1is propios do Heavy Metal m\u00e1is cl\u00e1sico (a oposici\u00f3n ben-mal, a case que eterna busca da liberdade e da felicidade, a inconformidade, a autocr\u00edtica etc.). O s\u00edmbolo adoitado para o grupo \u00e9 o Ying-Yang.\nHistoria.\nNo ano 1989, despois de pasar 4 anos en Helloween, Kai Hansen deixou a banda, e despois de aparecer nos primeiros discos de Blind Guardian decidiu formar un proxecto propio. As\u00ed xunto a Ralf Scheepers (voz), Uwe Wessel (baixo) e Mathias Burchard (bater\u00eda) formou Gamma Ray.\nEn febreiro de 1990 lanzaron o seu primeiro \u00e1lbum, \"Heading For Tomorrow\", e ese mesmo ano un EP chamado \"Heaven Can Wait\". No seguinte disco, \"Sigh No More\" (1991), Uli Kusch substitu\u00edu a Mathias Burchard na bater\u00eda e Dirk Schl\u00e4chter apareceu como segundo guitarrista. En 1993 a banda lanzou o seu terceiro \u00e1lbum, \"Insanity And Genius\", incorporando a Thomas Nack \u00e1 bater\u00eda e a Jan Rubach no baixo, substitu\u00edndo a Uli e a Uwe respectivamente, debido a problemas persoais.\nM\u00e1is tarde Ralf Scheppers abandonou a banda coa intenci\u00f3n de ser o novo vocalista de Judas Priest, e finalmente formando Primal Fear xunto a Matt Sinner en 1998. Debido a isto, Kai Hansen viuse forzado a encargarse das voces, e con esa formaci\u00f3n editaron \"Land Of The Free\" no ano 1995. A ese lanzamento seguiulle unha xira europea onde se gravar\u00eda o \u00e1lbum en directo \"Alive '95\".\nDespois diso haber\u00eda novos cambios na formaci\u00f3n. Thomas e Jan deixaron a banda e Dirk Schl\u00e4chter cambiou a guitarra polo baixo. Incorporar\u00edanse Dan Zimmermann (bater\u00eda) e Henjo Richter (guitarra). Con estes compo\u00f1entes gravaron o \u00e1lbum conceptual \"Somewhere Out In Space\", editado en 1997. En 1999 lanzaron \"Power Plant\", considerado un dos mellores polos seareiros da banda. No ano 2000 aparecer\u00eda o recompilatorio \"Blast from the Past\", composto por temas escollidos polos propios seareiros e cantados todos por Kai Hansen.\nNo ano 2001 a banda editou o \u00e1lbum \"No World Order\", un disco conceptual que fala sobre a nova orde mundial e un ano despois apareceu un disco duplo en directo, \"Skeletons in the Closet\". No 2005 editar\u00edan \"Majestic\" e no 2007 \"Land of the Free II\", que representa a continuaci\u00f3n conceptual de \"Land of the Free\" de 1995. Ese ano sa\u00edron de xira con Helloween e Axxis na \"Hellish Rock Tour 2007/08\", despois de reconciliarse cos membros do seu antigo grupo. Nesa xira gravouse o concerto de Barcelona, celebrado o 16 de xaneiro do 2008, para ser inclu\u00eddo como extra no DVD \"Hell Yeah! The Awesome Foursome\", lanzado o 27 de outubro dese ano.\nO d\u00eda 29 de xaneiro do 2010 Gamma Ray editou o seu \u00faltimo \u00e1lbum ata a data, titulado \"To The Metal\"."}
{"id": "19257", "revid": "89787", "url": "https://gl.wikipedia.org/wiki?curid=19257", "title": "Minas Xerais", "text": "Minas Xerais (en portugu\u00e9s, \"Minas Gerais\") \u00e9 o cuarto maior estado do Brasil, cunha extensi\u00f3n semellante \u00e1 de Francia: 588 384,30\u00a0km\u00b2. Local\u00edzase no Sueste e ten coma l\u00edmites \u00f3 norte e nordeste a Ba\u00eda, \u00f3 leste o Esp\u00edrito Santo, \u00f3 sursueste o Estado do R\u00edo de Xaneiro, \u00f3 sur e suroeste o estado de S\u00e3o Paulo, \u00f3 oeste o Mato Groso do Sur e \u00f3 noroeste o estado de Goi\u00e1s.\nHistoria.\nA exploraci\u00f3n da rexi\u00f3n iniciouse no comezo do s\u00e9culo XVI, por \"bandeirantes\" (exploradores) orixinarios de San Paulo, que buscaban ouro e pedras preciosas. En 1693 as primeiras descubertas importantes de ouro na Serra do Sabara\u00e7u provocaron un grande afluente de persoas. En 1696 fundouse a primeira fregues\u00eda, \"Nosa Se\u00f1ora do Ribeir\u00e3o do Carmo\", que en 1711 tornouse a primeira vila da rexi\u00f3n e actualmente ch\u00e1mase Mariana.\nDurante a primeira metade do s\u00e9culo XVIII, Minas Xerais tornouse a m\u00e1is importante rexi\u00f3n econ\u00f3mica do Brasil. En 1720 foi separada de San Paulo e tornouse capitan\u00eda. Entre tanto, a produci\u00f3n de ouro comezou a caer despois de 1750, o que levou Portugal a buscar medios de aumentar a recadaci\u00f3n de impostos, xerando a mecha dunha conspiraci\u00f3n co\u00f1ecida na historia como Inconfidencia Mineira.\nCoa independencia do Brasil en 1822, a capitan\u00eda volveuse provincia do Imperio. Despois da proclamaci\u00f3n da rep\u00fablica en 1889, tornouse estado.\nDurante o s\u00e9culo XIX e comezos do s\u00e9culo XX, o caf\u00e9 e o gando foron dous importantes produtos na s\u00faa econom\u00eda. Despois da segunda metade do s\u00e9culo XX, a miner\u00eda de ferro, a produci\u00f3n de enerx\u00eda hidroel\u00e9ctrica en Furnas e Tres Mar\u00edas, a siderurxia e o crecemento de parques industriais en varias cidades (especialmente na rexi\u00f3n metropolitana da capital, \u00f3 sur do estado, en Juiz de Fora e no \"Tri\u00e2ngulo Mineiro\" \u00f3 oeste) trouxeron unha acentuada diversificaci\u00f3n econ\u00f3mica. Hoxe \u00e9 o terceiro estado en actividade econ\u00f3mica do Brasil, despois de San Paulo e case superando o R\u00edo de Xaneiro.\nXeograf\u00eda.\nMinas Xerais esta sita entre os paralelos de 14\u00ba13'58\" e 22\u00ba54'00\" de latitude sur, e entre os meridianos de 39\u00ba51'32\" e 51\u00ba02'35\" \u00f3 oeste de Greenwich. \u00c9 o segundo Estado brasilleiro en poboaci\u00f3n total, con 18 mill\u00f3ns de habitantes. \u00c9 tam\u00e9n o Estado brasileiro co maior n\u00famero de municipios, 853, ou sexa, 15,5% do total de municipios do Brasil.\nA s\u00faa capital e a cidade m\u00e1is poboada \u00e9 Belo Horizonte, con 2,4 mill\u00f3ns de habitantes (m\u00e1is de 5 mill\u00f3ns na s\u00faa rexi\u00f3n metropolitana, chamada \"Grande Belo Horizonte\" ou \"Grande BH\"). Outras cidades importantes son: Contagem (situada na \"Grande BH\"), Uberl\u00e2ndia, Juiz de Fora e Itabira.\nRelevo.\nAs maiores altitudes est\u00e1n nas serras de Mantiqueira, de Espinha\u00e7o, de Canastra e no Parque Nacional do Capara\u00f3, onde hai terreos localizados por riba dos 1700 metros. O punto culminante do estado \u00e9 o Pico da Bandeira, con 2.891,9 metros de altitude, situado en divisa co estado do Esp\u00edrito Santo.\nClima.\nOs climas predominantes en Minas Xerais son o tropical e o tropical de altitude. As rexi\u00f3ns m\u00e1is altas e o sur do estado presentan as temperaturas m\u00e1is baixas, chegando pr\u00f3ximas de 0\u00a0\u00b0C en invernos rigorosos na rexi\u00f3n da Serra da Mantiqueira. \u00d3 sur, sursueste, leste e centro do estado son rexistrados os maiores \u00edndices pluviom\u00e9tricos.\nNoutro extremo, nas porci\u00f3ns norte e nordeste (parte do \"sert\u00e3o\" brasileiro), as choivas escasas e as altas temperaturas fan esas rexi\u00f3ns moi susceptibles \u00e1 seca.\nHidrograf\u00eda.\nO principal r\u00edo do estado \u00e9 o S\u00e3o Francisco, que nace na Serra da Canastra a 1200 m de altitude e corta boa parte do estado. Outros r\u00edos importantes son o Parana\u00edba e o Grande, que forman parte da conca hidrogr\u00e1fica do r\u00edo Paran\u00e1.\nEconom\u00eda.\nO Estado \u00e9 un importante produtor de caf\u00e9, soia, leite, carne e outros produtos agropecuarios, e tam\u00e9n de produtos de miner\u00eda: ferro, aluminio, calcario e outros. Actualmente tam\u00e9n a industria \u00e9 moi importante: transformaci\u00f3n mineral, siderurxia (aceiro), electr\u00f3nica, autom\u00f3biles (FIAT, Iveco e Mercedes Benz pos\u00faen f\u00e1bricas no estado), ademais de t\u00e9xtiles, alimentos e bebidas.\nOutra actividade importante \u00e9 o turismo. O Estado, dentre outros, ten como atractivos:"}
{"id": "19258", "revid": "5132", "url": "https://gl.wikipedia.org/wiki?curid=19258", "title": "Minas Gerais", "text": ""}
{"id": "19259", "revid": "89787", "url": "https://gl.wikipedia.org/wiki?curid=19259", "title": "Braille", "text": "O braille \u00e9 un sistema de escrita t\u00e1ctil pensado para as persoas cegas. Foi inventado polo franc\u00e9s Louis Braille (1809-1852), cego dende a s\u00faa infancia debido a un accidente, a mediados do s\u00e9culo XIX. Creou o c\u00f3digo cando ti\u00f1a 15 anos base\u00e1ndose nun sistema militar dese\u00f1ado por Charles Barbier de la Serre para a lectura de ordes durante os per\u00edodos nocturnos sen necesidade de prender ningunha luz.\nO braille resulta tam\u00e9n interesante por tratase dun sistema de numeraci\u00f3n binario, que precedeu \u00e1 invenci\u00f3n dos ordenadores.\nO D\u00eda mundial do braille cel\u00e9brase o 4 de xaneiro, d\u00eda de nacemento de Louis Braille.\nPrincipios.\nEste sistema consiste xeralmente en celas de seis puntos en relevo, organizados como unha matriz de tres filas por d\u00faas columnas, que convencionalmente se numeran de arriba abaixo e de esquerda a dereita, tal e como se mostra no seguinte apartado.\nA presenza ou ausencia de puntos permite a codificaci\u00f3n dos s\u00edmbolos. Os signos das letras min\u00fasculas, a maior\u00eda dos signos de puntuaci\u00f3n, alg\u00fans caracteres especiais e algunhas palabras, codif\u00edcanse directamente cunha cela, pero outros signos como as mai\u00fasculas e os n\u00fameros son representados combinando unha letra con outro s\u00edmbolo como prefixo.\nExisten c\u00f3digos braille para representar taquigraf\u00eda (xerado por unha m\u00e1quina que marca os puntos sobre unha cinta de papel) e para representar notaci\u00f3ns matem\u00e1ticas e musicais.\nO braille foi ampliado a oito puntos para o seu uso na inform\u00e1tica, de tal maneira que un signo individual pode ser codificado nunha soa cela, podendo representar unha cela calquera car\u00e1cter ASCII. As 256 combinaci\u00f3ns posibles de oito puntos est\u00e1n codificadas segundo o est\u00e1ndar Unicode.\nO braille pode ser escrito manualmente usando unha prancha e un buril, de forma que cada punto \u00e9 xerado dende o dorso da p\u00e1xina, escrito nunha imaxe sim\u00e9trica (como a que se obt\u00e9n ao mirar por un espello), impreso cunha m\u00e1quina de escribir braille (Perkins, Blista ou Writer), cunha impresora braille conectada a un ordenador, ou mediante un dispositivo braille.\nAlfabeto braille de seis puntos.\nNotaci\u00f3n xeral.\nSigno xerador.\nO signo braille componse de 6 puntos dispostos en d\u00faas columnas de 3. Num\u00e9ranse para podermos identificar cada un e describir os signos con facilidade. O signo z, anteriormente indicado, describir\u00edase cos puntos 1, 3, 5 e 6. Como a escrita manual se realiza en espello (de dereita a esquerda) para que se poida ler adecuadamente ao darlle a volta \u00e1 folla (de esquerda a dereita), o signo xerador para escribir \u00e9 sim\u00e9trico sobre o eixe vertical respecto do signo para ler.\nTama\u00f1o.\nDe acordo cos documentos t\u00e9cnicos relacionados co braille, o tama\u00f1o da cela braille \u00e9:\nSeries de xeraci\u00f3n.\nO alfabeto braille bas\u00e9ase nas series de xeraci\u00f3n. F\u00f3rmanse os dez primeiros signos para as dez primeiras letras, que tam\u00e9n son as dez cifras do sistema decimal de numeraci\u00f3n. A segunda serie f\u00f3rmase a partir da primeira; a terceira f\u00f3rmase a partir da segunda. Por tanto, co\u00f1ecendo a primeira serie, que son s\u00f3 dez signos, imos constru\u00edndo o resto do alfabeto e signograf\u00eda.\nPrimeira serie de xeraci\u00f3n.\nA primeira serie de xeraci\u00f3n est\u00e1 formada polos dez primeiros signos. Estes signos s\u00f3 utilizan os catro puntos superiores: 1, 2, 4 e 5.\nSegunda serie de xeraci\u00f3n.\nA segunda serie de xeraci\u00f3n engade o punto 3 \u00e1 primeira serie. Anot\u00e1molo de rosa para que se vexa a relaci\u00f3n.\nTerceira serie de xeraci\u00f3n.\nA terceira serie de xeraci\u00f3n engade o punto 6 \u00e1 segunda serie. Anot\u00e1molo de verde para que destaque.\nConsecuencias.\nEste procedemento de x\u00e9nese dos signos \u00e9 un recurso intelixente de construci\u00f3n que facilita tam\u00e9n a s\u00faa aprendizaxe. Mais o signo xerador \u00e9 unha limitaci\u00f3n importante para as posibilidades da escrita posto que non admite a colocaci\u00f3n de puntos f\u00f3ra desta forma, nin por arriba, nin por abaixo. Iso obriga a crear novos signos para as vogais con tiles ou as consoantes con variaci\u00f3ns coma o \u00f1 ou o \u00e7. Nestes casos, haber\u00e1 signos totalmente diferentes, que non gardan ningunha relaci\u00f3n coa letra que modifican. Por tanto, como veremos, o \u00e1 non garda ningunha analox\u00eda co a; o \u00f1 non garda ningunha analox\u00eda co n e o \u00e7 non garda ningunha analox\u00eda co c. Tam\u00e9n c\u00f3mpre indicar que os d\u00edgrafos (sons representados con d\u00faas letras) son as combinaci\u00f3ns das mesmas letras como as utilizamos en vista:\nAlg\u00fans signos poden usarse de forma diferente en linguas diferentes, pero son casos moi raros. Por exemplo, o \"\u00ef\" do franc\u00e9s \u00e9 o \"\u00f1\".\nExemplo de texto.\nGaleguidade:\nExemplos de n\u00fameros.\nOs n\u00fameros son letras precedidas do signo de n\u00famero (obs\u00e9rvense os pulsadores dos ascensores): \nEscrita braille.\nA pesar de que \u00e9 posible escribir braille substitu\u00edndo cada car\u00e1cter polo seu equivalente impreso, este tipo de transcrici\u00f3n car\u00e1cter a car\u00e1cter, co\u00f1ecida como \"braille de grao 1\", s\u00f3 a utilizan os principiantes.\nOs caracteres braille ocupan moito m\u00e1is espazo que os seus equivalentes impresos, e a p\u00e1xina est\u00e1ndar de 28\u00a0cm \u00d7 28\u00a0cm (11\" \u00d7 11\") s\u00f3 ten espazo para 25 li\u00f1as de 40 caracteres. Coa fin de reducir espazo e aumentar a velocidade de lectura, practicamente t\u00f3dolos libros impresos en braille empregan o sistema de transcrici\u00f3n \"braille de grao 2\", que se basea nun sistema de contracci\u00f3ns. \u00d3 igual que a maior\u00eda das actividades ling\u00fc\u00edsticas, o \"braille de grao 2\" abrangue unha gran variedade de m\u00e9todos, estilos e pr\u00e1cticas. O libro \"Instruction Manual for Braille Transcribing\" consta de preto de 200 p\u00e1xinas. A escrita do braille \u00e9 un traballo especializado, e os profesionais que se dedican a el te\u00f1en que ter unha serie de certificados.\nO sistema \"braille de grao 3\" incl\u00fae un maior n\u00famero de contracci\u00f3ns, a maior\u00eda de taquigraf\u00eda. Non se emprega para a publicaci\u00f3n, pero si \u00e9 usado por moitos particulares para a s\u00faa propia comodidade.\nO braille noutros idiomas.\nExisten m\u00faltiples extensi\u00f3ns do braille para inclu\u00edr as letras propias de cada idioma. Cando o braille se adapta a idiomas que non empregan o alfabeto latino, os s\u00edmbolos do dito alfabeto as\u00edgnanse de acordo a como se transcribir\u00edan no alfabeto latino, sen ter en conta a orde alfab\u00e9tica. Este \u00e9 o caso do ruso, o grego, o hebreo, o \u00e1rabe e o chin\u00e9s. En grego, por exemplo, \"gamma\" escr\u00edbese coma a letra latina \"g\", a pesar de que a s\u00faa posici\u00f3n \u00e9 a terceira no alfabeto (\u00f3 igual que o \"c\" no alfabeto latino). A letra hebrea \"beth\", a segunda do alfabeto e a que se corresponde co \"b\" latina, escr\u00edbese por\u00e9n \"v\", xa que \u00e9 as\u00ed como habitualmente se pronuncia. O \"ts\" rusa, escr\u00edbese como \"c\", porque esa \u00e9 comunmente a letra para /ts/ nos idiomas eslavos que empregan o alfabeto latino. En \u00e1rabe, \"f\" escr\u00edbese como \"f\", a\u00ednda que historicamente ser\u00eda un \"p\". No braille chin\u00e9s, baseado no alfabeto Zhuyin, existen s\u00edmbolos adicionais para os sons, ditongos e combinaci\u00f3ns de vogal m\u00e1is consoante final, ademais dos s\u00edmbolos do braille latino para as consoantes iniciais e as vogais simples; hai sistemas diferentes dependendo da variedade do chin\u00e9s que se considere.\nPolo menos d\u00faas adaptaci\u00f3ns do braille tiveron que reasignar completamente os sons dos diferentes s\u00edmbolos:\nNo braille xapon\u00e9s, os signos alfab\u00e9ticos para unha consoante e unha vogal comb\u00ednanse nun s\u00f3 s\u00edmbolo sil\u00e1bico. No braille coreano, por outra parte, as consoantes te\u00f1en formas diferentes dependendo de se van \u00f3 comezo ou \u00f3 final da s\u00edlaba. Estas modificaci\u00f3ns fan que o braille sexa moito m\u00e1is compatible c\u00f3 xapon\u00e9s e o coreano, pero implica que os sons latinos non se poden manter.\nOs d\u00f3lares canadenses actualmente en curso constan dunha serie de puntos nos seus billetes, que indican a s\u00faa denominaci\u00f3n e poden ser facilmente identificables por xente con problemas de vista. Este sistema non se basea no sistema braille, sen\u00f3n que foi desenvolto en colaboraci\u00f3n con xente invidente e con problemas de vista, despois de que un estudo indicase que non t\u00f3dolos potenciais usuarios eran capaces de ler braille.\nA pesar de que o braille est\u00e1 pensado para ser o principal sistema de lectura e escrita para persoas invidentes, o seu uso \u00e9 minoritario. Por exemplo, en Gran Breta\u00f1a, de entre dous mill\u00f3ns de persoas con problemas de vista est\u00edmase que tan s\u00f3 entre 15.000 e 20.000 delas empregan o sistema braille. A mocidade prefire no seu lugar o texto electr\u00f3nico, xa que \u00e9 m\u00e1is port\u00e1til e lles permite ademais comunicarse m\u00e1is facilmente. Por iso hai un debate aberto de como facer m\u00e1is atractivo o braille, e como conseguir m\u00e1is mestres que sexan capaces de ensinalo.\nEn Espa\u00f1a, a ONCE ensina a ler e escribir neste c\u00f3digo e edita unha gran cantidade de documentos en braille."}
{"id": "19261", "revid": "56817", "url": "https://gl.wikipedia.org/wiki?curid=19261", "title": "Impedancia ac\u00fastica", "text": "Def\u00ednese a impedancia ac\u00fastica (Z) dun medio material como a raz\u00f3n entre a presi\u00f3n sonora (p) e a velocidade das part\u00edculas(v) no medio material. Isto \u00e9,\n\u00c9 caracter\u00edstica de cada material e p\u00f3dese calcular co produto da densidade (formula_2) e m\u00e1is a vecidade do son (c) no material.\n\"\u00c9 importante non confundir v (velocidade das part\u00edculas) con c (velocidade do son).\"\nO nome de impedancia ac\u00fastica ven da analox\u00eda coa lei de Ohm da teor\u00eda de circu\u00edtos, pola que se enuncia unha lei de Ohm ac\u00fastica, na que a presi\u00f3n sonora xoga o papel de do potencial el\u00e9ctrico e a velocidade v o da corrente el\u00e9ctrica.\nOutras relaci\u00f3ns \u00fatiles,\nonde J \u00e9 a intensidade sonora e xoga un papel an\u00e1logo \u00e1 potencia el\u00e9ctrica.\nUnidades.\nA Impedancia ac\u00fastica (Z) m\u00eddese en Pa\u00b7s/m.\nTam\u00e9n se emprega o rayl.\nPara as outras magnitudes empregadas enriba:\n\"p\" (presi\u00f3n sonora) m\u00eddese en N/m2 =Pa= pascal.\n\"v\" (velocidade da part\u00edcula) m\u00eddese en m/s.\n\"\u03c1\" (densidade do aire m\u00eddese en kg/m3\n\"J\" (intensidade sonora) m\u00eddese en W/m2."}
{"id": "19262", "revid": "85894", "url": "https://gl.wikipedia.org/wiki?curid=19262", "title": "Cangas, Foz", "text": "San Pedro de Cangas \u00e9 unha parroquia do concello de Foz, na provincia de Lugo, cunha superficie de 9,25\u00a0km\u00b2. Segundo o Instituto Galego de Estat\u00edstica en 2017 ti\u00f1a 813 habitantes (411 mulleres e 402 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 877 habitantes.\nXeograf\u00eda.\nCangas est\u00e1 situada no extremo noroccidental do concello de Foz, nunha zona limitada ao Sur pola parroquia de Cordido deste mesmo concello, ao leste pola parroquia de Nois (concello de Foz), ao Norte polo mar Cant\u00e1brico e ao oeste polo concello de Burela.\nO territorio parroquial sit\u00faase no val inferior do r\u00edo Moucide, que cruza a parroquia en sentido norte-sur at\u00e9 a s\u00faa desembocadura no Cant\u00e1brico na zona denominada Riosmar. As maiores altitudes ac\u00e1danse na zona occidental, no l\u00edmite con Burela, onde se acadan alturas de at\u00e9 460 m no denominado Pico do Pelobrinco, nunha zona onde os montes do Buio acadan a zona costeira \u00e1 altura da praia da Areoura.\nEconom\u00eda.\nA\u00ednda que situada no concello de Foz, a vida socioecon\u00f3mica da s\u00faa poboaci\u00f3n est\u00e1 moi ligada \u00e1 vila de Burela, no concello hom\u00f3nimo, da que dista ao redor 3 quil\u00f3metros (8\u00a0km da capital municipal de Foz). As tradicionais ocupaci\u00f3ns agrogandeiras deron paso nos \u00faltimos anos a unha base econ\u00f3mica m\u00e1is diversificada, estando moitos dos seus habitantes empregados no sector terciario (basicamente no comercio e nos equipamentos administrativos existentes nas pr\u00f3ximas poboaci\u00f3ns de Burela e Foz) ou no sector industrial, principalmente na f\u00e1brica de alumina e aluminio que a multinacional Alcoa ten en San Cibrao. Tam\u00e9n \u00e9 importante, a\u00ednda que cada vez menor, o n\u00famero dos seus habitantes que est\u00e1 enrolado nos barcos pesqueiros con base no porto de Burela."}
{"id": "19268", "revid": "98629", "url": "https://gl.wikipedia.org/wiki?curid=19268", "title": "Velabrum", "text": "En Roma, o Velabro (Velabrum en lat\u00edn) era a zona que constitu\u00eda a sa\u00edda do foro entre os outeiros Capitolino e o Palatino e que levaba ao \"Forum Boarium\".\nCruz\u00e1banna d\u00faas r\u00faas principais, o \"vicus tuscus\", ao sul, e o \"vicus iugarius\" ao norte. Constaba de d\u00faas partes e por iso alg\u00fans autores cham\u00e1banna Velabra. Hoxe en d\u00eda fican o arco dos Cambistas e o arco de \"Ianus quadrifons\".\nO Velabrum Minus era outra zona distinta. Estaba situada entre Celio, Aventino e Palatino, era pantanosa e nela se ergueu o coliseo ou anfiteatro Flavio."}
{"id": "19270", "revid": "114", "url": "https://gl.wikipedia.org/wiki?curid=19270", "title": "Velabro", "text": ""}
{"id": "19275", "revid": "25871", "url": "https://gl.wikipedia.org/wiki?curid=19275", "title": "Vicus", "text": "Na Roma Antiga, un vicus era un barrio ou r\u00faa normal, como o \"Vicus Tuscus\", que atravesaba o Velabro e no que habitaban artes\u00e1ns etruscos, o \"Vicus Iugarius\", na beira do Capitolio, o \"Vicus Patricius\", o \"Vicus Sandalarius\" etc.\nVicus \u00e9 a orixe etimol\u00f3xica de numerosas poboaci\u00f3ns chamadas Vigo, Vic, Norwich, Wyck, Wijk etc."}
{"id": "19278", "revid": "23204", "url": "https://gl.wikipedia.org/wiki?curid=19278", "title": "Desinencia", "text": "En morfolox\u00eda ch\u00e1maselle desinencia \u00e9 un afixo que se coloca a continuaci\u00f3n dunha ra\u00edz (e, \u00e1s veces, dun elemento tem\u00e1tico), para constitu\u00edr unha forma flexionada. Hai dous tipos de desinencias:"}
{"id": "19282", "revid": "56817", "url": "https://gl.wikipedia.org/wiki?curid=19282", "title": "Glote", "text": "A glote \u00e9 un \u00f3rgano da larinxe formado polas cordas vocais e a abertura existente entre elas (abertura gl\u00f3tica). Ten forma triangular, un tama\u00f1o duns 16\u00a0mm e p\u00f3dese abrir 12\u00a0mm. A s\u00faa abertura ou fechamento total ou parcial prod\u00facese mediante o afastamento ou achegamento das cordas vocais, arrastradas polos aritenoides e os m\u00fasculos que as controlan.\nDurante a respiraci\u00f3n normal e durante a articulaci\u00f3n das consoantes aspiradas, a glote fica aberta. Para articular as vogais e a maior\u00eda das consoantes sonoras, f\u00e9chase a glote e s\u00f3 se abre periodicamente baixo a presi\u00f3n do aire. Esas aberturas e fechamentos sucesivos provocan unhas ondas que producen o murmurio lar\u00ednxeo chamado voz. Cando se fala en voz baixa, a glote fica medio fechada."}
{"id": "19283", "revid": "27155", "url": "https://gl.wikipedia.org/wiki?curid=19283", "title": "Efecto invernadoiro", "text": "Denom\u00ednase efecto invernadoiro \u00e1 absorci\u00f3n por parte da atmosfera das radiaci\u00f3ns t\u00e9rmicas (emisi\u00f3ns infravermellas) que desprende a Terra, impedindo que escapen ao espazo exterior, aumentando polo tanto as temperaturas medias do planeta.\nUnha vez que a Terra foi quentada polo Sol, arrefr\u00eda posteriomente pola noite emitindo radiaci\u00f3n calor\u00edfica. O efecto invernadoiro evita que a calor que emite a Terra ao arrefriar deixe a atmosfera e volva ao espazo. Isto quenta a superficie da Terra. Unha serie de gases presentes na atmosfera, chamados \"gases de invernadoiro\", como o di\u00f3xido de carbono (CO2), provocan este efecto. Actividades como a queima de combustibles f\u00f3siles emiten grandes cantidades de CO2 e son especialmente importantes para o efecto invernadoiro. Outros gases que contrib\u00faen ao problema incl\u00faen o vapor de auga, metano, os \u00f3xidos nitrosos e o ozono troposf\u00e9rico, entre outros. Unha cantidade moderada de efecto invernadoiro \u00e9 beneficiosa, porque suaviza a temperatura media da Terra, que doutro modo ser\u00eda demasiado fr\u00eda, pero un exceso \u00e9 malo, xa que o consenso cient\u00edfico \u00e9 que como consecuencia se est\u00e1 producindo o quecemento global, de efectos negativos.\nFundamentos.\nA radiaci\u00f3n electromagn\u00e9tica \u00e9 capaz de elevar o estado t\u00e9rmico de calquera corpo a un nivel superior (maior temperatura), incluso a trav\u00e9s do baleiro. Todos os corpos, polo mero feito de estaren a unha certa temperatura superior ao cero absoluto, emiten unha determinada cantidade de radiaci\u00f3n electromagn\u00e9tica (v\u00e9xase corpo negro) arrefri\u00e1ndose e quentando outros corpos. Tam\u00e9n son capaces de absorber esa radiaci\u00f3n, quent\u00e1ndose.\nCando a radiaci\u00f3n solar chega \u00e1 superficie da Terra, esta qu\u00e9ntase. A enerx\u00eda absorbida \u00e9 remitida como radiaci\u00f3n infravermella. Por\u00e9n, non toda esta radiaci\u00f3n pode escapar de volta \u00f3 espazo, xa que unha parte \u00e9 absorbida de novo pola atmosfera (ao redor dun 90%), sendo un fen\u00f3meno similar ao que mant\u00e9n a temperatura c\u00e1lida no interior dun invernadoiro, fen\u00f3meno do cal recibe o seu nome. Deste xeito, o equilibrio t\u00e9rmico establ\u00e9cese a unha temperatura superior \u00e1 que se obter\u00eda sen este efecto. En zonas da Terra cuxa atmosfera ten pouca proporci\u00f3n de gases de efecto invernadoiro (especialmente de vapor de auga), como nos grandes desertos, as flutuaci\u00f3ns de temperatura entre o d\u00eda (absorci\u00f3n de radiaci\u00f3n solar) e a noite (emisi\u00f3n cara ao ceo nocturno) son moi grandes.\nA importancia dos efectos de absorci\u00f3n e reemisi\u00f3n de radiaci\u00f3n na atmosfera son fundamentais para o desenvolvemento da vida tal e como a co\u00f1ecemos. De feito, se non existise este efecto, a temperatura media da Terra ser\u00eda entre 30 \u00b0C e 40\u00a0\u00b0C menor, situ\u00e1ndose a case 20\u00a0\u00b0C baixo cero. (Ver: Balance radiativo terrestre)\nGases de efecto invernadoiro e actividade industrial.\nOs denominados gases de efecto invernadoiro ou gases invernadoiro, responsables do efecto descrito son:\nSe ben moitos deles son naturais, en tanto que xa exist\u00edan na atmosfera antes da aparici\u00f3n do home, desde a Revoluci\u00f3n Industrial e debido principalmente ao uso intensivo dos combustibles f\u00f3siles nas actividades industriais e o transporte, produc\u00edronse sensibles incrementos nas cantidades de \u00f3xidos de nitr\u00f3xeno e di\u00f3xido de carbono emitidas \u00e1 atmosfera, co agravante de que outros problemas como a deforestaci\u00f3n limitaron a capacidade rexenerativa da atmosfera para eliminar o CO2 (principal responsable do efecto invernadoiro). O feito de que en setembro de 2020 o fume dos incendios na costa oeste dos EUA cheguase a Europa d\u00e1 unha imaxe do impacto ambiental que poden ter os incendios forestais, amais doutra morea de causas produtoras de CO2 e outros gases de efecto invernadoiro derivadas das actividades humanas.\nOs gases invernadoiro poden ter un efecto directo (absorben eles directamente a radiaci\u00f3n calor\u00edfica) ou indirecto (non a absorben significativamente, pero orixinan outros gases invernadoiro). Entre os de efecto directo est\u00e1n o vapor de auga, o di\u00f3xido de carbono e o ozono troposf\u00e9rico. Entre os indirectos est\u00e1n, por exemplo, o metano, que interv\u00e9n na produci\u00f3n de ozono troposf\u00e9rico e de di\u00f3xido de carbono, e o NOx e o CO, que poden producir tam\u00e9n ozono troposf\u00e9rico e di\u00f3xido de carbono por procesos fotoqu\u00edmicos.\nO potencial de quecemento global (ou GWP, do ingl\u00e9s \"global warming potential\") dun gas de invernadoiro calc\u00falase cuantificando a s\u00faa vida media na atmosfera e a s\u00faa eficiencia na produci\u00f3n de efecto invernadoiro. Por exemplo, o \u00f3xido nitroso ten unha vida media duns 121 anos, e un potencial de quecemento global 270 veces maior que o di\u00f3xido de carbono nun per\u00edodo de 20 anos. O hexafluoruro de xofre ten unha vida duns 3000 anos e un potencial 25000 veces maior que o di\u00f3xido de carbono, segundo o Sesto Informe de Avaliaci\u00f3n do IPCC.\nOs cambios que orixinan causan un paulatino incremento da temperatura terrestre, o chamado cambio clim\u00e1tico ou quecemento global, que \u00e1 s\u00faa vez \u00e9 orixe doutros problemas medioambientais:\nProtocolo de Quioto.\nTr\u00e1tase dun convenio internacional que intenta limitar globalmente as emisi\u00f3ns de gases de efecto invernadoiro. O protocolo xorde da preocupaci\u00f3n internacional polo quentamento global, provocado polo aumento das emisi\u00f3ns destes gases.\nEfecto invernadoiro na atmosfera de Venus.\nDe t\u00f3dolos planetas do sistema solar, Venus \u00e9 o que ten un efecto invernadoiro m\u00e1is intenso debido \u00e1 densidade e composici\u00f3n da s\u00faa atmosfera, xa que cont\u00e9n un 96% de CO2 e ten unha presi\u00f3n superficial de 90 bar. Nestas condici\u00f3ns a superficie acada temperaturas de ata 460\u00a0\u00b0C. Cando comezou o estudo da atmosfera de Venus nas d\u00e9cadas de 1960-70, xurdiron os primeiros sinais de alarma sobre un posible efecto invernadoiro na Terra provocado polo aumento da concentraci\u00f3n de di\u00f3xido de carbono na atmosfera. Sendo ambos os planetas xeoloxicamente moi similares a s\u00faa principal diferenza \u00e1chase no enorme efecto invernadoiro en Venus."}
{"id": "19285", "revid": "114", "url": "https://gl.wikipedia.org/wiki?curid=19285", "title": "Protocolo de Kyoto", "text": ""}
{"id": "19286", "revid": "23204", "url": "https://gl.wikipedia.org/wiki?curid=19286", "title": "Historia da Cidade de M\u00e9xico", "text": "A cidade de M\u00e9xico fundouse no ano 1356 baixo o nome de Tenochtitl\u00e1n polos aztecas e dende esa data foi a capital, primeiro do Imperio Mexica, despois do Vicerreinado da Nova Espa\u00f1a, posteriormente do Imperio Mexicano e finalmente dos Estados Unidos Mexicanos.\nTenochtitlan.\nOs mexicas ou aztecas, pobo do altipl\u00e1n mexicano, arribaron na s\u00faa pelegrinaxe ata o val onde se atopaba o lago de Texcoco, os pes do gran volc\u00e1n Popocat\u00e9petl, en torno o que xa hab\u00eda asentamentos doutros pobos . Coma no medio do lago exist\u00edan algunhas illas decidiron asentarse na maior. Corr\u00eda o ano 1325. Mediante a achega de barro e ra\u00edces de plantas (chinampas) foron unindo as illas ata crear unha soa onde foi configur\u00e1ndose a s\u00faa capital, \u00e1 que chamaron Tenochtitl\u00e1n, na honra do seu sacerdote Tenoch quen lles profetizara o sitio pola visi\u00f3n dunha aguia sobor dun nopal. En 1377, un grupo de descontentos fundan Tlatelolco, centro secundario ao noroeste .\nTenochtitl\u00e1n vai crecer pola actividade comercial primeiro e despois coa expansi\u00f3n do imperio azteca polo territorio circundante (1434). Constru\u00edronse diques (albarradas) para prevenir inundaci\u00f3ns e acuedutos (1445-66). A cidade organ\u00edzase en torno ao centro cerimonial (1487) coa gran pir\u00e1mide templo maior do deus Huitzilopocht, outros templos e os palacios do emperador . Dende al\u00ed part\u00edan catro calzadas segundo os puntos cardinais das que tres levaban a terra firme e divid\u00edan a capital en catro barrios atravesados por canais .\nCando Hern\u00e1n Cort\u00e9s chega en 1519 a Tenochtitl\u00e1n, esta era a m\u00e1is esplendorosa cidade de Am\u00e9rica e pod\u00eda rivalizar coas contempor\u00e1neas europeas : templos , palacios, prazas, escolas, zool\u00f3xicos, r\u00faas pavimentadas con beirar\u00faas e pontes levadizos sobor dos innumerables canais...\nEn 1521, durante o asedio e conquista, a gran capital \u00e9 destru\u00edda.\n\u00c9poca colonial : capital de Nova Espa\u00f1a.\nEn 1523, en contra dos consellos, Cort\u00e9s decide fundar a capital da Nova Espa\u00f1a no mesmo lugar, polo prestixio e poder que representaba. Faise a traza renacentista en damero t\u00edpica das fundaci\u00f3ns coloniais hispanas pero sobor dos eixos maiores de Tenochtitl\u00e1n : o centro, palacio de Cort\u00e9s e futura catedral no que foran palacios de Montezuma e templo do sol respectivamente, no sur do anterior gran recinto cerimonial ; e as catro v\u00edas m\u00e1is importantes segundo as antigas aztecas. Util\u00edzanse os cascallos da cidade destru\u00edda para as novas construci\u00f3ns e tam\u00e9n para cegar moitos dos canais que exist\u00edan. En todo caso a traza da nova capital, a Cidade de M\u00e9xico, ocupa s\u00f3 o centro da anterior, deix\u00e1ndose os barrios para os indios ( 1555).\nNos s\u00e9culos XVII e XVIII, a cidade vaise configurando : o palacio virreinal e a catedral arredor da Praza Maior, o futuro Z\u00f3colo, centro da actual metr\u00f3pole; edificios das ordes relixiosas, universidade, hospital, tribunal da inquisici\u00f3n..., sempre a beira das r\u00faas principais. Na de sa\u00edda de po\u00f1ente cara a terra firme vaise desecando a lagoa para dar lugar ao que ser\u00e1 a Alameda, ademais de reconstruirse o acueduto de Chapultepec. A capital, ao trav\u00e9s das fachadas dos seus edificios, adquire o seu aspecto barroco colonial caracter\u00edstico .\nEn todo caso, a cidade sofre de frecuentes inundaci\u00f3ns froito da ruptura do delicado equilibrio hidrol\u00f3xico do lago trala conquista. Novos diques e obras de desaugadoiro do val no rematan de solucionar o problema.\nIndependencia : distrito federal.\nTrala independencia en 1821, se constit\u00fae o distrito federal coma sede do goberno republicano. Despois, a metade de s\u00e9culo, coa desamortizaci\u00f3n das propiedades eclesi\u00e1sticas e o imperio, a cidade busca a s\u00faa expansi\u00f3n mediante a apertura de novas r\u00faas e o trazado de amplas avenidas seguindo o exemplo dos bulevares parisienses. A m\u00e1is representativa ata hoxe \u00e9 o Paseo da Reforma, dese\u00f1ada para conectar o centro co Castelo de Chapultepec e ampliada ata Tlatelolco ; \u00e9 o verdadeiro coraz\u00f3n en diagonal da metr\u00f3pole actual ."}
{"id": "19287", "revid": "8354", "url": "https://gl.wikipedia.org/wiki?curid=19287", "title": "Frederick Forsyth", "text": "Frederick Forsyth, nado en Ashford en 1938, \u00e9 un escritor brit\u00e1nico.\nTraxectoria.\nEstudou en Tonbridge School e na Universidade de Granada. En 1956 converteuse no piloto m\u00e1is novo que nunca tivera a Royal Air Force. Logo de deixar a carreira militar en 1958 traballou como xornalista para pequenos xornais ata que en 1961 entrou en Reuters, foi correspondente en Francia, B\u00e9lxica, Espa\u00f1a, Alema\u00f1a Oriental, Alema\u00f1a Occidental e Checoslovaquia. En 1965 comeza a traballar para a BBC. Entre xullo e setembro de 1967 cubriu a Guerra de Biafra entre Biafra e Nixeria.\nEn 1968 deixou a BBC debido \u00e1s acusaci\u00f3ns que as s\u00faas cr\u00f3nicas durante a Guerra de Biafra tomaran partido pola causa de Biafra e de falsificar informaci\u00f3ns, e volveu a Biafra para cubrir a guerra pola s\u00faa conta.\nEn 1969 escribiu un libro sobre a Guerra de Biafra, \"The Biafra Story\". Forsyth decidiu escribir unha novela coas mesmas t\u00e9cnicas de investigaci\u00f3n que utilizaba no xornalismo, \"The Day of the Jackal\", que se publicou en 1970 e que se converteu nun \u00e9xito de vendas internacional. Ao igual que o resto das novelas que publicou nos anos seguintes."}
{"id": "19288", "revid": "23204", "url": "https://gl.wikipedia.org/wiki?curid=19288", "title": "J.D. Salinger", "text": "Jerome David Salinger, nado en Nova York o 1 de xaneiro de 1919 e finado o 27 de xaneiro de 2010, foi un escritor norteamericano.\nTraxectoria.\nDe pai xudeu e nai cat\u00f3lica irlandesa. Estudou na Academia Militar de Valley Forge, e posteriormente nas Universidades de Nova York e Columbia, mobilizado durante a segunda guerra mundial serviu na mari\u00f1a, e entrou en combate coa 4\u00aa Divisi\u00f3n de Infanter\u00eda, a participaci\u00f3n nalgunhas das campa\u00f1as m\u00e1is feroces da guerra afectoulle emocionalmente, contou as s\u00faas experiencias da guerra en moitos relatos como \"For Esm\u00e9 with Love and Squalor\".\nComezou a escribir relatos para revistas locais logo de licenciarse do ex\u00e9rcito en 1945, que foron ben recibidas. \"A Perfect Day for Bananafish\" (1949) \u00e9 o relato m\u00e1is popular desa \u00e9poca, tam\u00e9n publicou dous episodios que posteriormente inclu\u00edra en \"The Catcher in the Rye\": \"I'm Crazy\" e \"Slight Rebellion\".\nEn 1951 publicou \"O vix\u00eda no centeo\" (en ingl\u00e9s \"The Catcher in the Rye\") a s\u00faa primeira e m\u00e1is famosa novela, orixinalmente foi mal recibida pola cr\u00edtica e non tivo \u00e9xito de vendas, pero m\u00e1is tarde ga\u00f1ou a aceptaci\u00f3n de p\u00fablica e cr\u00edtica. Moito da trama da novela ten car\u00e1cter autobiogr\u00e1fico: presenta a un adolescente, Holden Caulfield, con episodios de paranoia, que escapa da academia onde estuda para volver a Nova York. A novela escrita cun estilo e linguaxe propio dos adolescentes converteuse nun cl\u00e1sico.\nPosteriormente Salinger publicou as colecci\u00f3ns de relatos \"Nove contos\" (en ingl\u00e9s \"Nine Stories\") en 1953; \"Franny e Zooey\", en 1961; e \"Erguede, carpinteiros, a viga do tellado\" e \"Seymour: unha introduci\u00f3n\", que apareceron xuntos en 1963, estes \u00faltimos protagonizados pola disfuncional familia Glass.\nDespois de conseguir fama e notoriedade con \"O vix\u00eda no centeo\", Salinger converteuse nun eremita, apart\u00e1ndose do mundo e protexendo ao m\u00e1ximo a s\u00faa privacidade. Mudouse de Nova York a Cornish (Nova Hampshire), onde continuou escribindo historias que nunca publicou."}
{"id": "19289", "revid": "56817", "url": "https://gl.wikipedia.org/wiki?curid=19289", "title": "Lingua akolet", "text": "O akolet \u00e9 unha lingua malaio-polinesia que se fala en Pap\u00faa Nova Guinea.\nISO/DIS 639-3: akt\nDistribuci\u00f3n xeogr\u00e1fica.\nF\u00e1lase nas localidades de Pililo, Kambun e Sauren na costa suroeste da provincia de Nova Breta\u00f1a Oriental\nFalantes.\n1500 (2002)\nLigaz\u00f3ns.\nO akolet no Ethnologue"}
{"id": "19290", "revid": "181", "url": "https://gl.wikipedia.org/wiki?curid=19290", "title": "Akolet", "text": ""}
{"id": "19292", "revid": "181", "url": "https://gl.wikipedia.org/wiki?curid=19292", "title": "Furado negro", "text": ""}
{"id": "19295", "revid": "72012", "url": "https://gl.wikipedia.org/wiki?curid=19295", "title": "Jan Terlouw", "text": "Jan Cornelis Terlouw, nado en Kamperveen en 1931, \u00e9 un cient\u00edfico, pol\u00edtico e escritor neerland\u00e9s.\nTraxectoria.\nEstudou matem\u00e1ticas e f\u00edsica na Universidade de Utrecht, traballou como f\u00edsico nos Pa\u00edses Baixos, nos Estados Unidos e Suecia. En 1966 sa\u00edu elixido polo partido pol\u00edtico Dem\u00f3cratas 66 como deputado no parlamento holand\u00e9s, e foi o l\u00edder do partido entre 1973 e 1982.\n\u00c9 autor de libros para nenos e xente nova e est\u00e1 inscrito na lista de honra do premio Hans Christian Andersen ."}
{"id": "19296", "revid": "15490", "url": "https://gl.wikipedia.org/wiki?curid=19296", "title": "Jos\u00e9 Mar\u00eda Merino", "text": "Jos\u00e9 Mar\u00eda Merino S\u00e1nchez, nado na Coru\u00f1a o 5 de marzo de 1941 \u00e9 un escritor en lingua castel\u00e1. En 2013 recibiu Premio Nacional de Narrativa de Espa\u00f1a pola s\u00faa novela \"El r\u00edo del Ed\u00e9n\" e en 2021 o Premio Nacional das Letras Espa\u00f1olas.\nEn 2022 foi Premio Rosal\u00eda de Castro do PEN Club.\nTraxectoria.\nA\u00ednda que naceu en Galicia, pouco despois a familia marchou \u00e1 cidade do pai, Le\u00f3n, onde pasou a infancia e a adolescencia. Estudou dereito na Universidade Complutense de Madrid e logo de exercer un tempo como avogado, ingresou como funcionario no Ministerio de Educaci\u00f3n. Foi director do Centro das Letras do Ministerio de Cultura (1987-1989).\nEn 1972 publicou o seu primeiro libro, o poemario \"Sitio de Tarifa\". A\u00ednda que Merino \u00e9 sobre todo co\u00f1ecido polas s\u00faas novelas e contos, a primeira novela publicouna en 1976, \"Novela de Andres Choz.\"\nDende 2008, \u00e9 membro da RAE, tam\u00e9n \u00e9 membro correspondente da Academia Paname\u00f1a da Lingua e da Academia Norteamericana da Lingua Espa\u00f1ola.\nReco\u00f1ecementos.\nEn 2013 recibiu Premio Nacional de Narrativa de Espa\u00f1a, pola s\u00faa novela \"El r\u00edo del Ed\u00e9n\" e en 2021 o Premio Nacional das Letras Espa\u00f1olas."}
{"id": "19297", "revid": "5863", "url": "https://gl.wikipedia.org/wiki?curid=19297", "title": "Gonzalo Torrente Ballester", "text": "Gonzalo Torrente Ballester, nado en Serantes (Ferrol) o 13 de xu\u00f1o de 1910 e finado en Salamanca o 27 de xaneiro de 1999, foi un novelista galego en lingua castel\u00e1. Entre outros reco\u00f1ecementos, recibiu o Premio Cervantes, o Premio Pr\u00edncipe de Asturias das Letras e o Premio Nacional de Narrativa.\nTraxectoria.\nGonzalo Torrente Ballester naceu no concello de Serantes, dende 1940 integrado no concello de Ferrol. Era fillo de Gonzalo Torrente Pi\u00f1\u00f3n, militar da Mari\u00f1a, e de \u00c1ngela Ballester Freire. Estudou no Colexio da Nosa Se\u00f1ora da Mercede, e fixo o bacharelato na Coru\u00f1a como alumno libre do Instituto Eusebio da Guarda. A s\u00faa miop\u00eda disuadiuno de facer carreira na Armada. En 1926 matriculouse por libre na Universidade de Santiago de Compostela para facer Filosof\u00eda e Letras.\nPor motivos familiares, en 1927, trasladouse a Oviedo, onde comezou a estudar Dereito. Al\u00ed tivo os seus primeiros contactos coas vangardas literarias, e iniciou a s\u00faa actividade period\u00edstica no diario \"El Carbay\u00f3n\". En 1928 foi vivir ao Concello de Lavadores, e en 1929 marchou a Madrid, onde co\u00f1eceu a Valle-Incl\u00e1n, comezou a estudar Filosof\u00eda e Letras e colaborou na publicaci\u00f3n anarquista \"La Tierra\". En 1930 volveu a Ferrol, e en 1931 marcha coa familia a Bueu. Al\u00ed co\u00f1eceu a Josefina Malvido Lorenzo, mestra, coa que casou en 1932 e coa que tivo catro fillos entre 1934 e 1938. Logo dunha estancia en Valencia, regresou a Ferrol por mor da asma da s\u00faa muller. Nesta cidade traballou como profesor de gram\u00e1tica, lat\u00edn e historia na academia Rapariz. Matriculouse de novo como alumno libre na Facultade de Letras de Santiago e afiliouse ao Partido Galeguista. En 1935 licenciouse en Historia, e exerceu de secretario local do partido. En 1936 aprobou a oposici\u00f3n para profesor auxiliar na universidade compostel\u00e1 na especialidade de Historia Antiga.\nGuerra e posguerra.\nO Golpe de Estado do 18 de xullo de 1936 que deu p\u00e9 \u00e1 guerra civil espa\u00f1ola colleuno en Par\u00eds, onde preparaba a s\u00faa tese doutoral. Regresou a Galiza en outubro para estar coa familia. Por consello dun sacerdote co\u00f1ecido seu afiliouse \u00e1 Falange Espa\u00f1ola. En 1937 co\u00f1eceu en Pamplona a Dionisio Ridruejo e os demais intelectuais falanxistas do Grupo de Burgos, como Pedro La\u00edn Entralgo, Luis Rosales ou Luis Felipe Vivanco, cos que en 1941 creou \"revista Escorial\". Publicou o ensaio \"Raz\u00f3n y ser de la dram\u00e1tica futura\" na revista \"Jerarqu\u00eda\". En 1938 marchou a Burgos, onde publicou \"El viaje del joven Tob\u00edas. Milagro representable en siete coloquios\". En 1939 incorporouse como profesor auxiliar \u00e1 Universidade de Santiago, e publicou \"\", \"Antecedentes hist\u00f3ricos de la subversi\u00f3n universal\" e \"El Casamiento enga\u00f1oso\" (Premio Nacional de Autos Sacramentales). En 1940 preparou a oposici\u00f3n para ser docente de ensino medio e ga\u00f1ou a praza en \u00c1vila, pero permaneceu en Santiago en comisi\u00f3n de servizo. Publicou \"Lope de Aguirre\", na revista \"V\u00e9rtice\". En 1942 volveu a Ferrol, dando clases no instituto Concepci\u00f3n Arenal. Publicou \"Rep\u00fablica Barataria. Teomaquia en tres actos, el primero dividido en dos cuadros\" e \"Siete ensayos y una farsa\".\nEn 1943 publicou a s\u00faa primeira novela, \"Javier Mari\u00f1o\", que foi secuestrada pola censura aos vinte d\u00edas de sa\u00edr. En 1944 publicou os relatos \"Gerineldo\" no diario \"Arriba\", e \"C\u00f3mo se fue Miguela\", en \"El Espa\u00f1ol\". En 1946 publicou \"El retorno de Ulises. Comedia\" e \"El Golpe de Estado de Guadalupe Lim\u00f3n\", e traduciu, prologou e anotou \"Las eleg\u00edas de Duino\" de Rainer Mar\u00eda Rilke en \"Nueva \u00c9poca\", xunto coa alem\u00e1 Metchild von Hesse Podewils.\nMadrid.\nEn 1947 trasladouse a Madrid como profesor de Historia Universal na Escola de Guerra Naval, onde permaneceu at\u00e9 1962. En 1948 iniciou a s\u00faa actividade como cr\u00edtico teatral no diario \"Arriba\" e publicou \"Compostela y su \u00e1ngel\". En 1949 comezou como cr\u00edtico teatral en Radio Nacional de Espa\u00f1a, publicou \"Literatura Espa\u00f1ola Contempor\u00e1nea\" e participou nos gui\u00f3ns das pel\u00edculas \"Llegada de noche\" e \"El cerco del diablo\" de Jos\u00e9 Antonio Nieves Conde. En 1950 escribiu \"La Princesa durmiente va a la escuela\" (editada en 1983), e publicou \"Ifigenia\", e \"Atardecer en Longwood\". En 1951 escribiu o gui\u00f3n da pel\u00edcula \"Surcos\" e en 1953 o de \"Rebeld\u00eda\", as d\u00faas de Jos\u00e9 Antonio Nieves Conde. En 1954 publicou \"Farruqui\u00f1o\", en \"Cid (La novela del S\u00e1bado)\".\nEn 1957 publicou \"El se\u00f1or llega\" (primeiro volume da trilox\u00eda \"Los gozos y las sombras\"), e \"Teatro Espa\u00f1ol Contempor\u00e1neo\". En xaneiro de 1958 enviuvou, e ao mes seguinte faleceu o seu pai. En 1959 publicou \"El se\u00f1or llega\", que recibiu o Premio de Novela da Fundaci\u00f3n Joan March. Viaxou a Mallorca para continuar a trilox\u00eda, e al\u00ed escribiu \"Donde da la vuelta el aire\". En xaneiro de 1960 co\u00f1eceu a Mar\u00eda Fernanda S\u00e1nchez-Guisande Caama\u00f1o (Ordes 1928), coa que casou en maio e coa que tivo sete fillos. Viaxou a Par\u00eds e Alema\u00f1a, e en Ferrol mercou o seu primeiro magnet\u00f3fono, que utilizou desde ent\u00f3n no seu traballo. Nese mesmo ano publicou \"Donde da la vuelta el aire\". En 1961 publicou \"Panorama de la literatura espa\u00f1ola contempor\u00e1nea\" (2\u00a0volumes, Ediciones Guadarrama).\nEn 1962 firmou un manifesto na defensa da folga dos mineiros en Asturias, o que lle custou o posto de traballo como docente e como colaborador en RNE e \"Arriba\". Tam\u00e9n neste ano rematou a trilox\u00eda con \"La Pascua triste\". En 1963 publicou \"Don Juan\", que tivo problemas coa censura e pouca acollida entre o p\u00fablico, motivo polo que deixou de lado durante un tempo a escritura e se adicou \u00e1 traduci\u00f3n. Interveu no Congreso de Escritores de Madrid. En 1964 solicitou a reincorporaci\u00f3n no ensino medio, sendo destinado a Pontevedra. Comezou a colaborar no \"Faro de Vigo\" coa columna \"Amodo\". En 1965 publicou \"Aprendiz de hombre\".\nEstados Unidos.\nEn 1966 foi invitado como profesor distinguido \u00e1 State University of New York en Albany. Cruzou o Atl\u00e1ntico en agosto, cos seus cinco fillos do segundo matrimonio e a s\u00faa biblioteca particular. En 1968 recibiu as visitas de Dionisio Ridruejo, Ram\u00f3n Pi\u00f1eiro e D\u00e1maso Alonso. Rematou a novela \"Off-side\", escrita cunha bolsa da Fundaci\u00f3n Joan March, e comezou a escritura de \"Campana y piedra\", que deu p\u00e9 a \"La saga/fuga de J. B.\".\nTrala morte da s\u00faa nai en 1970, regresou a Espa\u00f1a e foi destinado ao instituto de Orcasitas (Madrid). En 1971 regresou temporalmente Albany e rematou \"La saga/fuga de J. B.\", que recibiu o premio da Cr\u00edtica e o Ciudad de Barcelona en 1972. En 1973 abandonou a docencia nos EUA, sendo destinado ao instituto da Gu\u00eda, en Vigo. Iniciou a columna \"Cuadernos de la Romana\" en \"Informaciones\". En 1975 foi elixido membro da Real Academia Espa\u00f1ola.\nReco\u00f1ecemento.\nTrasladouse a Salamanca para impartir aulas no instituto Torres Villarroel. Durante os case vinte e cinco anos que viviu en Salamanca congregou arredor s\u00faa a vida cultural da cidade universitaria, e era habitual velo no centenario caf\u00e9 Novelty da praza Maior, onde actualmente hai unha escultura na s\u00faa memoria. Publicou o ensaio \"El Quijote como juego\", e apareceu en libro a columna \"Cuadernos de la Romana\". En 1976 sufriu un infarto, e publicou \"Nuevos Cuadernos de la Romana\", continuaci\u00f3n da columna de \"Informaciones\". En 1977 leu o seu discurso de ingreso na RAE, na que ocupou a cadeira E, co t\u00edtulo \"Acerca del novelista y de su arte\". Foi contestado por Camilo Jos\u00e9 Cela. Publicou \"Fragmentos de Apocalipsis\" e sa\u00edu o primeiro volume dun proxecto de \"Obra Completa\", que non rematou. En 1978 iniciou a redacci\u00f3n de relatos para \"Las sombras recobradas\", libro publicado en 1979. En 1980 xubilouse da docencia. En 1981 acadou o Premio Nacional de Narrativa por \"La isla de los Jacintos Cortados\" e iniciou a serie de artigos \"Cotufas en el golfo\", no diario \"ABC\". Publicou un \"Curriculum, en cierto modo\", na revista \"Triunfo\". Supervisou o gui\u00f3n e a produci\u00f3n da serie de TV \"Los gozos y las sombras\", baseada na s\u00faa trilox\u00eda e rodada en Pontevedra. A serie emitiuse ao ano seguinte en TVE, con grande \u00e9xito de cr\u00edtica e p\u00fablico.\nEn 1982 recibiu o Premio Pr\u00edncipe de Asturias das Letras, \"ex aequo\" con Miguel Delibes. Publicou \"Ensayos cr\u00edticos\", \"Los cuadernos de un vate vago\" e \"Dafne y ensue\u00f1os\". En 1983 foi nomeado Fillo Predilecto de Ferrol e publicou \"La Princesa Durmiente va a la escuela\". En 1984 foi nomeado Fillo Adoptivo de Salamanca e publicou \"Quiz\u00e1 nos lleve el viento al infinito\". En 1985 recibiu o Premio Miguel de Cervantes, sendo o primeiro novelista espa\u00f1ol en acadalo; recibiu tam\u00e9n o Premio Vitalicio da Fundaci\u00f3n Pedro Barri\u00e9 de la Maza polo conxunto da s\u00faa obra. Publicou \"La rosa de los vientos\". En 1986 viaxou como conferenciante aos Pa\u00edses Baixos, Dinamarca e a Arxentina. Publicou \"Cotufas en el golfo\" e representouse por vez primeira unha versi\u00f3n dunha obra teatral s\u00faa, \"\u00a1Oh, Pen\u00e9lope!\", baseada en \"El retorno de Ulises\".\nEn 1987 publicou \"Yo no soy yo, evidentemente\" e foi nomeado Doutor \"Honoris Causa\" pola Universidade de Salamanca. En 1988 foino polas universidades de Santiago de Compostela e Dijon, e foi nomeado Cabaleiro de Honor das Artes e as Letras da Rep\u00fablica de Francia. Ga\u00f1ou o Premio Planeta con \"Filomeno, a mi pesar\", e publicou \"Ifigenia otros cuentos\". En 1989, ano en que foi operado de cataratas, publicou \"Cr\u00f3nica del rey pasmado\" e \"Santiago de Rosal\u00eda Castro\". A Deputaci\u00f3n da Coru\u00f1a institu\u00edu o Premio de Narrativa Torrente Ballester. En 1990 recibiu o premio Libro de Ouro da Confederaci\u00f3n Espa\u00f1ola de Libreiros e a Medalla de Ouro ao m\u00e9rito cultural de Santiago de Compostela. Supervisou o gui\u00f3n da pel\u00edcula \"El rey pasmado\", escrito polo seu fillo Gonzalo Torrente Malvido e mais por Juan Potau. O filme, dirixido por Imanol Uribe, acadou oito Premios Goya.\nEn 1991 publicou \"Las islas extraordinarias\". En 1992 viaxou a Cuba para inaugurar a C\u00e1tedra de Cultura Galega da Universidade da Habana, e reuniuse con Fidel Castro e foi nomeado Doutor \"Honoris Causa\" pola Universidade da Habana. Inaugurouse unha praza co seu nome na Coru\u00f1a e publicou \"La muerte del decano\" e \"Torre del Aire\", onde recompilou os artigos firmados con ese t\u00edtulo. En 1993 tivo lugar unha semana de estudos sobre a s\u00faa obra na Universidade de Vigo. En 1994 recibiu o Premio Azor\u00edn de novela por \"La novela de Pepe Ans\u00farez\", unha s\u00e1tira dos c\u00edrculos literarios de provincias. En 1995 publicou \"La boda de Chon Recalde\". Ao ano seguinte recibiu o Premio Castilla y Le\u00f3n de las Letras. Viaxou a Luxemburgo para un encontro cos tradutores da s\u00faa obra (Claude Bleton, Colin Smith e Ant\u00f3nio Gon\u00e7alves). En 1997 visitou en Lanzarote a Fundaci\u00f3n C\u00e9sar Manrique e a Jos\u00e9 Saramago. Participou nunha homenaxe en Lugo a D\u00e1maso Alonso. En setembro ingresou no hospital durante d\u00faas semanas por mor dunha pneumon\u00eda. Obtivo o Premio Rosal\u00eda de Castro do PEN Clube de Galicia. Foi nomeado Fillo adoptivo de Santiago de Compostela, Pontevedra, Nigr\u00e1n e Fene. Publicou \"Memoria de un inconformista\", recompilaci\u00f3n dos artigos publicados baixo o t\u00edtulo \"Amodo\", en \"Faro de Vigo\". Publicou \"Los a\u00f1os indecisos\". En 1998 ingresou no hospital en xullo e setembro. Foi nomeado Cabaleiro da Orde de Santiago da Espada, m\u00e1xima condecoraci\u00f3n \u00e1s Artes da Rep\u00fablica de Portugal.\nFaleceu en Salamanca o 27 de xaneiro de 1999. Foi soterrado no camposanto de Serantes, nunha cerimonia na que Carlos N\u00fa\u00f1ez interpretou na gaita \"Negra Sombra\".\nEntre os once fillos e fillas dos seus dous matrimonios, est\u00e1n o novelista Gonzalo Torrente Malvido, o music\u00f3logo \u00c1lvaro Torrente S\u00e1nchez-Guisande (especializado no barroco espa\u00f1ol e profesor da Universidad Complutense de Madrid, actual presidente da Fundaci\u00f3n Gonzalo Torrente Ballester), o historiador Juan Pablo Torrente S\u00e1nchez-Guisande, o periodista Luis Felipe Torrente S\u00e1nchez-Guisande e a profesora da Universidade de Florencia Francisca \u00c1ngela Torrente S\u00e1nchez-Guisande.\nObra.\nTorrente Ballester reco\u00f1eceu a influencia fundamental da narrativa oral galega de principios do s\u00e9culo XX, como por exemplo a mari\u00f1eiros que falaban de pelexas en Hong-Kong. Como narrador destacou na exposici\u00f3n e resoluci\u00f3n ir\u00f3nicas das narraci\u00f3ns. Esta iron\u00eda est\u00e1 baseada na percepci\u00f3n do real no marabilloso e do marabilloso no real.\nTorrente Ballester escribiu sempre en castel\u00e1n, ag\u00e1s alg\u00fan artigo en revistas literarias galegas. A\u00ednda as\u00ed declarou o seguinte:"}
{"id": "19299", "revid": "98629", "url": "https://gl.wikipedia.org/wiki?curid=19299", "title": "Cambio clim\u00e1tico", "text": "O cambio clim\u00e1tico \u00e9 a variaci\u00f3n global do clima da Terra a diversas escalas de tempo e sobre t\u00f3dolos par\u00e1metros clim\u00e1ticos: temperatura, precipitaci\u00f3ns, nubosidade etc\u00e9tera. Son debidos a causas naturais e, nos \u00faltimos s\u00e9culos, tam\u00e9n \u00e1 acci\u00f3n do home na biosfera.\nA expresi\u00f3n moitas veces \u00fasase de xeito reducionista para facer referencia tan s\u00f3 \u00f3s cambios clim\u00e1ticos que suceden no presente, como sin\u00f3nimo de quecemento global. O UNFCC (United Nations Framework Convention on Climate Change) usa o termo \"cambio clim\u00e1tico\" s\u00f3 para referirse \u00f3 cambio por causas humanas. \u00d3 producido por causas naturais denom\u00ednao \"variabilidade clim\u00e1tica\". Nalg\u00fans casos, para referirse \u00f3 cambio de orixe humana \u00fasase tam\u00e9n a expresi\u00f3n \"cambio clim\u00e1tico antropox\u00e9nico\".\nO d\u00eda 12 de decembro de 2009 celebrouse o \"D\u00eda de acci\u00f3n global contra o cambio clim\u00e1tico\". Pouco a pouco est\u00e1n a desenvolverse acci\u00f3ns de presi\u00f3n para tomar medidas contra o cambio clim\u00e1tico, protagonizadas por diversos movementos, como a Folga escolar polo clima.\nCausas dos cambios clim\u00e1ticos.\nO clima \u00e9 unha media, a unha escala de tempo dada, da temperie ou tempo atmosf\u00e9rico. Sobre o clima infl\u00faen moitos fen\u00f3menos; consecuentemente, cambios nestes fen\u00f3menos provocan cambios clim\u00e1ticos: un cambio na emisi\u00f3n do Sol, na composici\u00f3n da atmosfera, na disposici\u00f3n dos continentes, nas correntes mari\u00f1as ou na \u00f3rbita da Terra pode modificar a distribuci\u00f3n de enerx\u00eda e o balance radiativo terrestre, alterando as\u00ed profundamente o clima planetario. Segundo o criterio de lugar de onde prove\u00f1en, estas influencias p\u00f3dense clasificar en externas e internas \u00e1 Terra. As externas tam\u00e9n reciben o nome de forzamentos dado que normalmente act\u00faan de forma sistem\u00e1tica sobre o clima, a\u00ednda que tam\u00e9n os hai aleatorios como \u00e9 o caso dos impactos de meteoritos. A influencia humana sobre o clima en moitos casos consid\u00e9rase forzamento externo xa que a s\u00faa influencia \u00e9 m\u00e1is sistem\u00e1tica ca ca\u00f3tica, pero tam\u00e9n \u00e9 certo que o \"homo sapiens\" pertence \u00e1 propia biosfera terrestre pod\u00e9ndose considerar tam\u00e9n como internas segundo as definici\u00f3ns que se usen. Nas causas internas encontramos unha maior\u00eda de factores non sistem\u00e1ticos ou ca\u00f3ticos. \u00c9 neste grupo onde se encontran os factores amplificadores e moderadores que act\u00faan en resposta \u00f3s cambios introducindo unha variable m\u00e1is \u00f3 problema xa que non s\u00f3 hai que ter en conta os factores que act\u00faan sen\u00f3n tam\u00e9n as respostas que ditas modificaci\u00f3ns poden supor. Por todo iso o clima \u00e9 considerado un sistema complexo en toda regra. Segundo que tipo de factores dominen a variaci\u00f3n do clima ser\u00e1 sistem\u00e1tica ou ca\u00f3tica. Disto depende a escala de tempo e que se observe a variaci\u00f3n xa que poden quedar patr\u00f3ns regulares de baixa frecuencia ocultos en variaci\u00f3ns ca\u00f3ticas de alta frecuencia e viceversa.\nInfluencias externas.\nVariaci\u00f3ns solares.\nA temperatura media da Terra depende, en gran medida, do fluxo de radiaci\u00f3n solar que recibe. As\u00ed a todo, debido a que esa achega de enerx\u00eda case non var\u00eda na escala temporal humana, non se considera que sexa unha contribuci\u00f3n importante para a variabilidade clim\u00e1tica actual. Isto sucede porque o Sol \u00e9 unha estrela de tipo G en fase de secuencia principal, resultando moi estable. O fluxo de radiaci\u00f3n \u00e9, ademais, o motor dos fen\u00f3menos atmosf\u00e9ricos xa que achega a enerx\u00eda necesaria \u00e1 atmosfera para que estes se produzan.\nPor outro lado, a longo prazo as variaci\u00f3ns fanse apreciables xa que o Sol aumenta a s\u00faa luminosidade a raz\u00f3n dun 10% cada 1000 mill\u00f3ns de anos. Debido a este fen\u00f3meno, na primitiva Terra quente que sustentou o nacemento da vida, hai 3800 mill\u00f3ns de anos, o brillo do Sol era un 70% do actual.\nAs variaci\u00f3ns no campo magn\u00e9tico solar e, polo tanto, nas emisi\u00f3ns de vento solar, tam\u00e9n son importantes, xa que a interacci\u00f3n da alta atmosfera terrestre coas part\u00edculas provenientes do Sol pode xerar reacci\u00f3ns qu\u00edmicas nun sentido ou outro, modificando a composici\u00f3n do aire e das nubes as\u00ed como a formaci\u00f3n destas.\nVariaci\u00f3ns orbitais.\nSe ben a luminosidade solar se mant\u00e9n practicamente constante \u00f3 longo de mill\u00f3ns de anos, non ocorre o mesmo coa \u00f3rbita terrestre. Esta oscila periodicamente, facendo que a cantidade media de radiaci\u00f3n que recibe cada hemisferio flut\u00fae \u00f3 longo do tempo, e estas variaci\u00f3ns provocan as pulsaci\u00f3ns glaciares a modo de ver\u00e1ns e invernos de longo per\u00edodo. Son os chamados per\u00edodos glaciais e interglaciais. Hai tres factores que contrib\u00faen a modificar as caracter\u00edsticas orbitais facendo que a insolaci\u00f3n media nun e noutro hemisferio var\u00ede a\u00ednda que non o faga o fluxo de radiaci\u00f3n global. Tr\u00e1tase da precesi\u00f3n dos equinoccios, a excentricidade orbital e a oblicuidade da \u00f3rbita ou inclinaci\u00f3n do eixo terrestre.\nImpactos de meteoritos.\nEn raras ocasi\u00f3ns ocorren eventos de tipo catastr\u00f3fico que cambian a face da Terra para sempre. O \u00faltimo de tales acontecementos catastr\u00f3ficos sucedeu hai 65 mill\u00f3ns de anos. Tr\u00e1tase dos impactos de meteoritos de gran tama\u00f1o. \u00c9 indubidable que tales fen\u00f3menos poden provocar un efecto devastador sobre o clima \u00f3 liberar \u00e1 atmosfera grandes cantidades de po debido \u00f3 impacto, CO2 e cinzas debido \u00e1 queima de grandes extensi\u00f3ns boscosas. Da mesma forma, tales sucesos poder\u00edan intensificar a actividade volc\u00e1nica en certas rexi\u00f3ns. No suceso de Chicxulub (no Iucat\u00e1n) hai quen relaciona o per\u00edodo de fortes erupci\u00f3ns en volc\u00e1ns da India co feito de que este continente se sit\u00fae preto dos ant\u00edpodas do cr\u00e1ter de impacto. Tras un impacto suficientemente poderoso a atmosfera cambiar\u00eda rapidamente, \u00f3 igual que a actividade xeol\u00f3xica do planeta e, mesmo, as s\u00faas caracter\u00edsticas orbitais.\nInfluencias internas.\nDeriva continental.\nA Terra sufriu moitos cambios dende a s\u00faa orixe hai 4600 mill\u00f3ns de anos. Hai 225 mill\u00f3ns de anos t\u00f3dolos continentes estaban unidos, formando Panxea, e hab\u00eda un oc\u00e9ano universal chamado Panthalassa. Esta disposici\u00f3n favoreceu o aumento das correntes oce\u00e1nicas e provocou que a diferenza de temperatura entre o Ecuador e o Polo fose moit\u00edsimo menor ca na actualidade. A tect\u00f3nica de placas separou os continentes e p\u00faxoos na situaci\u00f3n actual. O oc\u00e9ano Atl\u00e1ntico foise formando dende hai 200 mill\u00f3ns de anos.\nA deriva continental \u00e9 un proceso sumamente lento, polo que a posici\u00f3n dos continentes fixa o comportamento do clima durante mill\u00f3ns de anos. Hai dous aspectos a ter en conta. Por unha parte, as latitudes nas que se concentra a masa continental: se as masas continentais est\u00e1n situadas en latitudes baixas haber\u00e1 poucos glaciares continentais e, en xeral, temperaturas medias menos extremas. As\u00ed mesmo, se os continentes se achan moi fragmentados haber\u00e1 menos continentalidade.\nComposici\u00f3n atmosf\u00e9rica.\nA atmosfera primitiva, cuxa composici\u00f3n era parecida \u00e1 nebulosa inicial, perdeu os seus elementos vol\u00e1tiles H2 e He, gases moi lixeiros que se elevan na atmosfera e pasan \u00f3 medio superior nun proceso chamado desgasificaci\u00f3n, e substitu\u00edunos polos gases procedentes das emisi\u00f3ns volc\u00e1nicas do planeta, especialmente CO2, dando lugar a unha atmosfera de segunda xeraci\u00f3n. En dita atmosfera son importantes os efectos dos gases de invernadoiro emitidos de forma natural en volc\u00e1ns e sumidoiros termais. Por outro lado, a cantidade de \u00f3xidos de xofre e outros aerosoles emitidos polos volc\u00e1ns contrib\u00faen \u00f3 contrario, a arrefriar a Terra, \u00f3 facela m\u00e1is reflectante. Do equilibrio entre ambas as emisi\u00f3ns sair\u00e1 un balance radioactivo determinado.\nCoa aparici\u00f3n da vida na Terra sumouse como axente incidente o total de organismos vivos, a biosfera. Inicialmente, unha maior\u00eda de organismos fotosint\u00e9ticos capturaron gran parte do abundante CO2 da atmosfera primitiva e emitiron gran cantidade de os\u00edxeno. Isto foi modificando a atmosfera, o que propiciou a aparici\u00f3n de novas formas de vida aerobias que se aproveitaban da nova composici\u00f3n do aire. Aumentou as\u00ed o consumo de os\u00edxeno e diminu\u00edu o consumo neto de CO2 cheg\u00e1ndose a outro equilibrio diferente e form\u00e1ndose a atmosfera de terceira xeraci\u00f3n actual. Este delicado equilibrio entre o que se emite e o que se absorbe faise evidente no ciclo do CO2, a presenza do cal flut\u00faa \u00f3 longo do ano segundo as estaci\u00f3ns de crecemento das plantas.\nCorrentes oce\u00e1nicas.\nAs correntes oce\u00e1nicas, ou mari\u00f1as, son un factor regulador do clima que act\u00faa como moderador, suavizando as temperaturas de rexi\u00f3ns como Europa. Un exemplo claro \u00e9 a corrente do golfo, que remata o seu percorrido superficial nunha corrente termohalina que, axudada pola diferenza de temperaturas e de salinidade, se afunde no Atl\u00e1ntico Norte.\nAlg\u00fans cient\u00edficos (como Matthew Schmidt, do Instituto Tecnol\u00f3xico de Xeorxia) est\u00e1n estudando o desxeo do Oc\u00e9ano \u00c1rtico, arredor do Polo Norte e o cambio de salinidade da auga que se est\u00e1 producindo. Esta mudanza poder\u00eda provocar a paralizaci\u00f3n ou grandes cambios na corrente do Golfo.\nCampo magn\u00e9tico terrestre.\nDa mesma forma que o vento solar pode afectar \u00f3 clima de forma directa, as variaci\u00f3ns no campo magn\u00e9tico terrestre poden afectalo de maneira indirecta xa que, segundo o seu estado, det\u00e9n as part\u00edculas emitidas polo Sol. Comprobouse que en \u00e9pocas pasadas houbo inversi\u00f3ns de polaridade magn\u00e9tica e grandes variaci\u00f3ns na s\u00faa intensidade, chegando a estar case anulado nalg\u00fans momentos. S\u00e1bese tam\u00e9n que os polos magn\u00e9ticos, se ben tenden a encontrarse pr\u00f3ximos \u00f3s polos xeogr\u00e1ficos, nalgunhas ocasi\u00f3ns aproxim\u00e1ronse \u00f3 Ecuador. Estes sucesos tiveron que influ\u00edr na maneira en que o vento solar chegaba \u00e1 atmosfera terrestre.\nEfectos antropox\u00e9nicos.\nO home \u00e9 o \u00faltimo dos axentes clim\u00e1ticos de importancia, incorpor\u00e1ndose \u00e1 listaxe hai relativamente pouco tempo. A s\u00faa influencia comezou coa deforestaci\u00f3n de bosques para convertelos en terras de cultivo e pastoreo, e chegou \u00e1 emisi\u00f3n abundante de gases que producen un efecto invernadoiro: CO2 en f\u00e1bricas e medios de transporte e metano en granxas de gandar\u00eda intensiva e arrozais. Actualmente tanto as emisi\u00f3ns de gases como a deforestaci\u00f3n increment\u00e1ronse ata tal nivel que parece dif\u00edcil que se reduzan a curto e medio prazo, polas implicaci\u00f3ns t\u00e9cnicas e econ\u00f3micas das actividades involucradas.\nO feito de que en setembro de 2020 o fume dos incendios na costa oeste dos EUA cheguase a Europa d\u00e1 unha imaxe do impacto ambiental que poden ter os incendios forestais, amais doutra morea de causas produtoras de CO2 e outros gases de efecto invernadoiro derivadas das actividades humanas.\nEstase a considerar en moitos pa\u00edses, e noutros xa \u00e9 efectiva, a introduci\u00f3n dunha taxa sobre o consumo de combustibles pola emisi\u00f3n de di\u00f3xido de carbono que producen, e en relaci\u00f3n co impacto ambiental da produci\u00f3n. As\u00ed, est\u00edmase (2019) que a non introduci\u00f3n dunha taxa efectiva sobre o di\u00f3xido de carbono producido nos EUA pode aumentar o custo adicional do impacto do cambio clim\u00e1tico en 1 bill\u00f3n de d\u00f3lares se se dilata 1 ano, 24 bill\u00f3ns se son 5 anos e 100 bill\u00f3ns se son 10 anos.\nRetroalimentaci\u00f3ns e factores moderadores.\nMoitos dos cambios clim\u00e1ticos importantes danse por pequenos desencadeamentos causados polos factores que se citaron, xa sexan forzamentos sistem\u00e1ticos ou sucesos imprevistos. Ditos desencadeamentos poden formar un mecanismo que se reforza a si mesmo (retroalimentaci\u00f3n ou \"\"feedback positivo\") amplificando o efecto. As\u00ed mesmo, a Terra pode responder con mecanismos moderadores (\"feedbacks negativos\"\") ou cos dous fen\u00f3menos \u00e1 vez. Do balance de t\u00f3dolos efectos sair\u00e1 alg\u00fan tipo de cambio m\u00e1is ou menos brusco pero impredicible a longo prazo xa que o sistema clim\u00e1tico \u00e9 un sistema ca\u00f3tico e complexo.\nUn exemplo de \"feedback positivo\" \u00e9 o \"efecto albedo\", un aumento da masa xeada que incrementa a reflexi\u00f3n da radiaci\u00f3n directa e, por conseguinte, amplifica o arrefriamento. Tam\u00e9n pode actuar \u00e1 inversa, amplificando o quecemento cando hai unha desaparici\u00f3n de masa xeada. Tam\u00e9n \u00e9 unha retroalimentaci\u00f3n a fusi\u00f3n dos casquetes polares, xa que crean un efecto de estancamento polo cal as correntes oce\u00e1nicas non poden cruzar esa rexi\u00f3n. No momento en que comeza a abrirse o paso \u00e1s correntes contrib\u00faese a homoxeneizar as temperaturas e favorece a fusi\u00f3n completa de todo o casquete e a suavizar as temperaturas polares, levando o planeta a un maior quecemento \u00f3 reducir o albedo.\nA Terra tivo per\u00edodos c\u00e1lidos sen casquetes polares e recentemente viuse que hai unha lagoa no Polo Norte durante o ver\u00e1n boreal, polo que os cient\u00edficos noruegueses pred\u00edn que en 50 anos o \u00c1rtico ser\u00e1 navegable nesa estaci\u00f3n. Un planeta sen casquetes polares tam\u00e9n pode permitir unha mellor circulaci\u00f3n das correntes mari\u00f1as, sobre todo no hemisferio norte, e diminu\u00edr a diferenza de temperatura entre o ecuador e os Polos.\nTam\u00e9n hai factores moderadores do cambio. Un \u00e9 o efecto da biosfera e, m\u00e1is concretamente, dos organismos fotosint\u00e9ticos (fitoplancto, algas e plantas) sobre o aumento do di\u00f3xido de carbono na atmosfera. Est\u00edmase que o incremento de dito gas comportar\u00e1 un aumento no crecemento dos organismos que fagan uso del, fen\u00f3meno que se comprobou experimentalmente no laboratorio. Os cient\u00edficos cren, por\u00e9n, que os organismos ser\u00e1n capaces de absorber s\u00f3 unha parte e que o aumento global de CO2 proseguir\u00e1.\nHai tam\u00e9n mecanismos retroalimentadores para os cales \u00e9 dif\u00edcil aclarar en que sentido actuar\u00e1n. \u00c9 o caso das nubes. Actualmente chegouse \u00e1 conclusi\u00f3n, mediante observaci\u00f3ns dende o espazo, de que o efecto total que producen as nubes \u00e9 de arrefriamento. Pero este estudo s\u00f3 se refire \u00e1s nubes actuais. O efecto neto futuro e pasado \u00e9 dif\u00edcil de saber xa que depende da composici\u00f3n e formaci\u00f3n das nubes.\nOs datos actuais conducen a que o 90% da calor extra na atmosfera foi absobido polo oc\u00e9ano, a m\u00e1is da absorci\u00f3n de di\u00f3xido de carbono, estimada nun terzo da produci\u00f3n antropox\u00e9nica anual, que contribu\u00edu a diminu\u00edr a importancia do efecto invernadoiro causado polo aumento de dito gas.\nA\u00ednda que en li\u00f1as xerais os diversos factores son co\u00f1ecidos e reco\u00f1ecidos, existen grandes lagoas de co\u00f1ecemento sobre a s\u00faa importancia. as\u00ed, un estudo liberado en 2020 sinala que os oc\u00e9anos est\u00e1n absorbendo moito m\u00e1is di\u00f3xido de carbono do esperado, con implicaci\u00f3ns directas para a evoluci\u00f3n futura do clima.\nCambios clim\u00e1ticos no pasado.\nOs estudos do clima pasado (paleoclima) real\u00edzanse estudando os rexistros f\u00f3siles, as acumulaci\u00f3ns de sedimentos nos leitos mari\u00f1os, as burbullas de aire capturadas nos glaciares, os sinais erosivos nas rochas e as marcas de crecemento das \u00e1rbores. Con base en todos estes datos p\u00faidose confeccionar unha historia clim\u00e1tica recente relativamente precisa, e unha historia clim\u00e1tica prehist\u00f3rica con non tan boa precisi\u00f3n. A medida que se retrocede no tempo os datos red\u00facense e chegado un punto a climatolox\u00eda s\u00e9rvese s\u00f3 de modelos de predici\u00f3n futura e pasada.\nO paradoxo do Sol feble.\nA partir dos modelos de evoluci\u00f3n estelar p\u00f3dese calcular con relativa precisi\u00f3n a variaci\u00f3n do brillo solar a longo prazo, polo cal se sabe que, nos primeiros momentos da existencia da Terra, o Sol emit\u00eda o 70% da enerx\u00eda actual e a temperatura de equilibrio era de -41\u00a0\u00b0C. Por\u00e9n, hai constancia da existencia de oc\u00e9anos e de vida dende hai 3800 mill\u00f3ns de anos, polo que o paradoxo do Sol feble s\u00f3 pode explicarse por unha atmosfera con moita maior concentraci\u00f3n de CO2 c\u00e1 actual e cun efecto invernadoiro m\u00e1is grande.\nO efecto invernadoiro no pasado.\nA atmosfera infl\u00fae fundamentalmente no clima a trav\u00e9s do efecto invernadoiro. Se non existise, a temperatura na Terra ser\u00eda de -20\u00a0\u00b0C. A atmosfera comp\u00f3rtase de maneira diferente segundo a lonxitude de onda da radiaci\u00f3n. O Sol pola s\u00faa alta temperatura emite fundamentalmente a 5 micr\u00f3metros e a atmosfera deixa pasar a radiaci\u00f3n. A Terra ten unha temperatura moito menor, e reemite parte da radiaci\u00f3n pero a unha lonxitude moito m\u00e1is longa, duns quince micr\u00f3metros, para a que a atmosfera xa non \u00e9 transparente. O CO2 que est\u00e1 actualmente na atmosfera, nunha proporci\u00f3n de m\u00e1is de 400 p.p.m. (2019), absorbe esta radiaci\u00f3n \u00f3 igual c\u00f3 vapor de auga. O resultado \u00e9 que a atmosfera se quenta e devolve \u00e1 terra parte desa enerx\u00eda polo que a temperatura superficial \u00e9 duns 15\u00a0\u00b0C, e dista moito do valor de equilibrio sen atmosfera. A este fen\u00f3meno ch\u00e1maselle o efecto invernadoiro, do que o CO2 e o H2O son os principais responsables. Grazas \u00f3 efecto invernadoiro podemos vivir, e a variaci\u00f3n qu\u00edmica da atmosfera fai que a s\u00faa intensidade var\u00ede.\nA concentraci\u00f3n de CO2 e outros importantes gases invernadoiro coma o metano p\u00faidose medir a partir das burbullas atrapadas no xeo e mostras de fondos mari\u00f1os, o que permitiu observar que flutuou \u00f3 longo das eras. Desco\u00f1\u00e9cense as causas exactas polas cales se producir\u00edan estas diminuci\u00f3ns e aumentos a\u00ednda que hai varias hip\u00f3teses en estudo. O balance \u00e9 complexo xa que a\u00ednda que se co\u00f1ecen os fen\u00f3menos que capturan CO2 e os que o emiten a interacci\u00f3n entre estes e o balance final \u00e9 dificilmente calculable.\nO CO2 como regulador do clima.\nDurante as \u00faltimas d\u00e9cadas as medici\u00f3ns nas diferentes estaci\u00f3ns meteorol\u00f3xicas indican que o planeta est\u00e1 a se quentar. No s\u00e9culo XXI, os primeiros 10 anos foron os m\u00e1is calorosos dende que se levan rexistros, e os cient\u00edficos anuncian que no futuro ser\u00e1n a\u00ednda m\u00e1is quentes. A maior\u00eda dos expertos est\u00e1n de acordo en que os humanos exercen un impacto directo sobre este proceso, xeralmente co\u00f1ecido como o efecto invernadoiro. A medida que o planeta quece, os casquetes polares f\u00fandense. Dado que a neve ten un elevado albedo, devolve \u00f3 espazo a maior parte de radiaci\u00f3n que incide sobre ela. A diminuci\u00f3n de ditos casquetes tam\u00e9n afectar\u00e1, pois, \u00f3 albedo terrestre, o que far\u00e1 que a Terra se quente a\u00ednda m\u00e1is. O quecemento global tam\u00e9n ocasionar\u00e1 que se evapore m\u00e1is auga dos oc\u00e9anos. O vapor de auga act\u00faa como un gas invernadoiro. As\u00ed pois, haber\u00e1 un maior quecemento. Isto produce o que se chama \"efecto amplificador\". Da mesma forma, un aumento da nubosidade debido a unha maior evaporaci\u00f3n contribuir\u00e1 a un aumento do albedo. A predici\u00f3n vese dificultada polo balance cambiante das retroalimentaci\u00f3ns positivas e negativas.\nNaturalmente, hai efectos compensadores. O CO2 xoga un importante papel no efecto invernadoiro: se a temperatura \u00e9 alta, favor\u00e9cese o seu intercambio cos oc\u00e9anos para formar carbonatos, acidificando o mar. Ent\u00f3n o efecto invernadoiro decae e a temperatura tam\u00e9n. Se a temperatura \u00e9 baixa, o CO2 acum\u00falase porque non se favorece a s\u00faa extracci\u00f3n co que aumenta a temperatura. O CO2 desempe\u00f1a pois un papel regulador.\nAparece a vida na Terra.\nCoa aparici\u00f3n das plantas, na Terra produciuse a fotos\u00edntese. As plantas absorben CO2 e emiten O2. A s\u00faa acumulaci\u00f3n na atmosfera favoreceu a aparici\u00f3n dos animais que o usan para respiraren e devolven CO2. O O2 nunha atmosfera \u00e9 o resultado dun proceso vivo e non \u00f3 rev\u00e9s. Os bosques son pois os pulm\u00f3ns da Terra. Actualmente os bosques tropicais ocupan a rexi\u00f3n ecuatorial do planeta e entre o Ecuador e o Polo hai unha diferenza t\u00e9rmica media de 50\u00a0\u00b0C. Hai 65 mill\u00f3ns de anos a temperatura era 8\u00a0\u00b0C superior \u00e1 actual e a diferenza t\u00e9rmica entre o Ecuador e o Polo era duns poucos graos. Todo o planeta ti\u00f1a un clima tropical e apto para os animais dominantes da Terra desta \u00e9poca: os dinosauros. Un cataclismo acabou con eles. As extinci\u00f3ns masivas de animais produc\u00edronse periodicamente na historia da Terra.\nGlaciaci\u00f3ns do Plistoceno.\nO home apareceu hai uns tres mill\u00f3ns de anos. Dende hai uns dous mill\u00f3ns, a terra sufriu per\u00edodos glaciares durante os cales gran parte de Norteam\u00e9rica e Europa quedou baixo grosas capas de xeo durante moitos anos. Logo rapidamente os xeos desapareceron e deron lugar a un per\u00edodo interglaciar no cal vivimos. O proceso rep\u00edtese cunha perioricidade duns cen mil anos. A \u00faltima \u00e9poca glacial acabou hai uns quince mil anos e deu lugar a un cambio fundamental nos h\u00e1bitos do home co descubrimento da agricultura e a gander\u00eda. A mellora das condici\u00f3ns t\u00e9rmicas provocou o paso do Paleol\u00edtico \u00f3 Neol\u00edtico hai uns cinco mil anos.\nNon foi ata 1941 que o matem\u00e1tico e astr\u00f3nomo serbio Milutin Milankovi\u0107\u200e propuxo a teor\u00eda de que as variaci\u00f3ns orbitais da Terra causaran as glaciaci\u00f3ns do Plistoceno.\nCalculou a insolaci\u00f3n en latitudes altas do H. Norte \u00f3 longo das estaci\u00f3ns. A s\u00faa tese afirma que \u00e9 necesaria a existencia de ver\u00e1ns fr\u00edos, en vez de invernos severos, para iniciarse unha idade do xeo. A s\u00faa teor\u00eda non foi admitida no seu tempo, houbo que esperar a principios dos anos cincuenta, Cesare Emiliani que traballaba nun laboratorio da Universidade de Chicago, presentou a primeira historia completa que mostraba o avance e retroceso dos xeos durante as \u00faltimas glaciaci\u00f3ns.\nO m\u00ednimo de Maunder.\nDende que en 1610 Galileo inventou o telescopio, o Sol e as s\u00faas manchas foron observados con asiduidade. Non foi ata 1851 que o astr\u00f3nomo H. Schwabe observou que a actividade solar variaba segundo un ciclo de once anos, con m\u00e1ximos e m\u00ednimos. O astr\u00f3nomo solar E. W. Maunder decatouse de que dende 1645 a 1715 o Sol dimin\u00fae a intensidade do ciclo de once anos e acontece unha \u00e9poca onde case non aparecen manchas, denominado m\u00ednimo de Maunder. O Sol e as estrelas acostuman pasar un terzo da s\u00faa vida nesta crise e durante elas a enerx\u00eda que emite \u00e9 menor e corresp\u00f3ndese con per\u00edodos fr\u00edos no clima terrestre. As auroras boreais ou austrais causadas pola actividade solar desaparecen ou son raras. Houbo 6 m\u00ednimos solares similares \u00f3 de Maunder dende o m\u00ednimo exipcio do ano 1300 a. C. ata o \u00faltimo, que \u00e9 o de Maunder. Pero a s\u00faa aparici\u00f3n \u00e9 moi irregular, con lapsos de s\u00f3 180 anos, ata 1100 anos, entre m\u00ednimos. Por termo medio os per\u00edodos de escasa actividade solar duran uns 115 anos e rep\u00edtense aproximadamente cada 600. Na actualidade estamos no M\u00e1ximo Moderno que empezou en 1780 cando volve a reaparecer o ciclo de 11 anos. Est\u00e1 previsto que ocorra un novo m\u00ednimo antes do ano 2900 d. C. Asemade, prevese un novo per\u00edodo glacial cuxo ciclo \u00e9 duns cen mil anos, cara \u00f3 ano 44 000 d. C.\nO cambio clim\u00e1tico actual.\nCombustibles f\u00f3siles e quecemento global.\nA finais do s\u00e9culo XVII o home empezou a utilizar combustibles f\u00f3siles que a Terra acumulara no subsolo durante a s\u00faa historia xeol\u00f3xica. A queima de petr\u00f3leo e gas natural causou un aumento do CO2 na atmosfera, estimable no s\u00e9culo XXI en 1,4 p.p.m. \u00f3 ano, e produce o conseguinte aumento da temperatura. Est\u00edmase que dende que o home mide a temperatura hai uns 150 anos (sempre dentro da \u00e9poca industrial, 1865-2015) esta aumentou 1,5\u00a0\u00b0C e prevese un aumento acelerado nas pr\u00f3ximas d\u00e9cadas.\nA principios do s\u00e9culo XXI o quecemento global parece irrefutable, a\u00ednda contando que as estaci\u00f3ns meteorol\u00f3xicas nas grandes cidades pasaron de estaren na periferia da cidade \u00f3 centro desta e o efecto de illa urbana tam\u00e9n influ\u00edu no aumento observado. Dende os \u00faltimos anos do s\u00e9culo XX, as temperaturas medias do \u00faltimo ano adoitan estar repetidamente entre as m\u00e1is altas obvservadas.\nDatos sobre o cambio.\nOs efectos que se est\u00e1n a comprobar a comezos do s\u00e9culo XXI en relaci\u00f3n \u00f3 cambio clim\u00e1tico, son, principalmente:\nAs marcas clim\u00e1ticas son batidas ano tras ano. O ano 2018 foi o ano coa cuarta temperatura media dende que existen rexistros, e cada vez vese mellor a tendencia ascendente das temperaturas. No ver\u00e1n de 2020 acad\u00e1ronse os 38 \u00b0C en Verkhoiansk (67\u00ba 33' N), e 21,9 \u00b0C a 80\u00ba N, na estaci\u00f3n Nunavut (Canad\u00e1),\nO efecto do quecemento clim\u00e1tico non \u00e9 igual en tdos os contornos terrestres. As\u00ed, a zona do \u00c1rtico estase a quecer d\u00faas ou tres veces m\u00e1is r\u00e1pido que a media. No 2019 sufriu a m\u00e1xima perda de xeo no ver\u00e1n (constatada ata 2023), perdendo 444 000 mill\u00f3ns de toneladas s\u00f3 Groenlandia.\nNa tempada 2020/2021 a falta de xeo no \u00c1rtico est\u00e1 a bateu novas marcas, constat\u00e1ndose a diminuci\u00f3n do groso da capa de xeo pola denominada 'atlantificaci\u00f3n', a inxecci\u00f3n de auga cada vez m\u00e1is c\u00e1lida a partir do Atl\u00e1ntico, non permitindo engrosar o xeo a partir da solidificaci\u00f3n na interfase auga l\u00edquida-xeo.\nHai que ter en conta que o cambio clim\u00e1tico prod\u00facese a nivel global, mais en contornas particulares poe non notarse ou a\u00ednda percibir un certo enfriamento, como ocorre coa 'anomal\u00eda do Karakorum', onde hai glaciares que mesmo est\u00e1n ampli\u00e1ndose en troques de retroceder.\nEfectos.\nSobre os seres vivos.\nAmais das medici\u00f3ns feitas sobre a variaci\u00f3n clim\u00e1tica, t\u00e9\u00f1ense xa observado efectos de dita variaci\u00f3n, inclu\u00edda a migraci\u00f3n de osos polares \u00f3 non atopar comida, invadindo zonas habitadas, a desaparici\u00f3n dun pequeno rato (o Bramble Cay melomys) nunha pequena illa australiana ou a desaparici\u00f3n de algas de gran tama\u00f1o (e en consecuencia, diminuci\u00f3n de pesca) no Cant\u00e1brico. Asemade, hai preocupaci\u00f3n a nivel mundial pola desaparici\u00f3n do coral.\nXeos e nivel do mar.\nA fusi\u00f3n acelerada de xeo glacial, coa aparici\u00f3n de grandes iceberg, e a rotura de barreiras de contenci\u00f3n de xeo para evitar o seu desaugadoiro no mar est\u00e1n sendo asemade cada vez m\u00e1is dram\u00e1ticos. As\u00ed, no ver\u00e1n de 2020 desintegrouse parte da maior barreira do hemisferio norte, a zona Spalte da barreira 79N. No 2020 a subida do nivel do mar debido \u00f3 desxeo das capas de xeo permanente en Groenlandia e na Ant\u00e1rtida supera como causa \u00e1 expansi\u00f3n debido \u00f3 quecemento da auga do mar. \nAs primeiras medici\u00f3ns da altura da superficie mari\u00f1a d\u00e9bense \u00f3 sat\u00e9lite franco-estadounidense Topex-Poseidon, sucedido por tres misi\u00f3ns Jason, e, en 2020, por Copernicus Sentinel-6. Os seus datos amosan que, desde 1993, o nivel do mar mundial ten subido de media algo m\u00e1is de 3 mm/ano, e nos \u00faltimos anos os oc\u00e9anos te\u00f1en subido de media 4,8 mm/ano, estimando que se duplicou a velocidade de suba entre finais do s\u00e9culo XX e os anos 2020, tendo aumentado dende o comezo do s\u00e9culo XX uns 0,2m. No 2019 un informe do Grupo intergobernamental sobre o cambio clim\u00e1tico amosou como previsi\u00f3n que a finais do s\u00e9culo XXI o mar poder\u00eda ter subido por termo medio entre 0,29 m e 1,1 m. Do incremento a comezos do s\u00e9culo XXI, est\u00edmase que un terzo corresponde \u00e1 dilataci\u00f3n t\u00e9rmica mari\u00f1a e os dous terzos restantes, \u00f3 derretemento dos xeos sobre os continentes e \u00e1 liberaci\u00f3n de auga do subsolo. \nOutros efectos incl\u00faen a diminuci\u00f3n do permafrost, coa liberaci\u00f3n de metano e con iso, a realimentaci\u00f3n do proceso de quecemento. Ademais, desestabiliza o chan, causando prexu\u00edzos diversos, como o colapso do dep\u00f3sito que liberou 20 000 toneladas de petr\u00f3leo preto de Norilsk (Siberia).\nSeca e inundaci\u00f3ns.\nO cambio clim\u00e1tico infl\u00fae na cantidade e distribuci\u00f3n de chuvias sobre o globo terrestre, producindo fen\u00f3menos de seca e inundaci\u00f3ns de xeito m\u00e1is frecuente e incisivo, como es est\u00e1 a producir a comezos dos 2020 en California, con extrema seca de varios anos e inundaci\u00f3ns a comezos do 2023, ou est\u00e1 sendo seguido pola ESA, comprobando a diminuci\u00f3n de precipitaci\u00f3ns no sur de Europa. \nPlaneamento de futuro.\nA finais da segunda d\u00e9cada do s\u00e9culo XXI comezaron a po\u00f1erse en pr\u00e1ctica diversas medidas para diminu\u00edr a emisi\u00f3n de gases que aumentan o efecto invernadoiro, \u00f3 tempo que se estudan efectos compensadores ou sumidoiros de CO2, mais non \u00e9 de esperar que efectos naturais (sexa a absorci\u00f3n de gas polo oc\u00e9ano, un m\u00ednimo solar etc) poidan compensar dun xeito r\u00e1pido e mantido os efectos antropox\u00e9nicos. \u00d3 tempo, est\u00e1 comezando a adaptaci\u00f3n \u00f3 cambio non s\u00f3 pola distribuci\u00f3n da vida (migraci\u00f3ns, variaci\u00f3n da cota de altura l\u00edmite de endemismos...) sen\u00f3n tam\u00e9n en detalles m\u00ednimos das persoas e organizaci\u00f3n social.\nNo Cret\u00e1ceo, sen intervenci\u00f3n humana, a cantidade de CO2 era m\u00e1is elevada c\u00e1 actual, e a Terra ti\u00f1a unha temperatura media m\u00e1is c\u00e1lida. A pesar diso a humanidade ten que adquirir conciencia ecol\u00f3xica e diminu\u00edr as emisi\u00f3ns de CO2, impedir a destruci\u00f3n da capa de ozono ou non deforestar en exceso, pois a evidencia indica que o aumento actual antropox\u00e9nico de gases de invernadoiro, de non cambiar, leva o clima a un punto de alteraci\u00f3n sen retorno que modificar\u00e1 de xeito irreversible as condici\u00f3ns da vida no planeta. Comeza a haber mobilizaci\u00f3ns polo clima, como a 'folga escolar polo clima'.\nClima de planetas veci\u00f1os.\nComo se ten dito, o di\u00f3xido de carbono cumpre un papel regulador fundamental no noso planeta, as\u00ed a todo, o CO2 non pode conxugar calquera desv\u00edo e mesmo \u00e1s veces pode fomentar un efecto invernadoiro desbocado mediante un proceso de retroalimentaci\u00f3n.\nMateria multidisciplinar.\nNo estudo do cambio clim\u00e1tico hai que considerar cuesti\u00f3ns pertencentes \u00f3s m\u00e1is diversos campos da Ciencia: Meteorolox\u00eda, F\u00edsica, Qu\u00edmica, Astronom\u00eda, Xeograf\u00eda, Xeolox\u00eda e Biolox\u00eda te\u00f1en moitas cousas que dicir constitu\u00edndo este tema un campo multidisciplinar. As consecuencias de comprender ou non plenamente as cuesti\u00f3ns relativas \u00f3 cambio clim\u00e1tico te\u00f1en profundas influencias sobre a sociedade humana debendo abordarse estas dende puntos de vista moi distintos \u00f3s anteriores, como o econ\u00f3mico ou o pol\u00edtico."}
{"id": "19301", "revid": "98629", "url": "https://gl.wikipedia.org/wiki?curid=19301", "title": "Alan Moore", "text": "Alan Moore, nado o 18 de novembro de 1953, en Northampton, Inglaterra, \u00e9 un escritor brit\u00e1nico co\u00f1ecido polo seu traballo como creador e guionista de bandas dese\u00f1adas para adultos. As s\u00faas obras son consideradas obras mestras da novena arte. \u00c9 coautor de obras cl\u00e1sicas do x\u00e9nero como Watchmen, V de Vendetta e From Hell.\nTraxectoria.\nA infancia e adolescencia foron conturbadas, debido \u00e1 influencia da pobreza do seu medio social e da familia. Cando era novo, foi expulsado dunha escola conservadora. Tal motivo fixo que outras escolas nas que Moore quer\u00eda estudar non o aceptasen. Con 18 anos, estaba desempregado e sen ningunha formaci\u00f3n profesional. Por\u00e9n, Moore comezou a traballar na revista \"Embryo\", un proxecto elaborado xunto cuns amigos seus. A s\u00faa convivencia na \u00e1rea fixo que se involucrase co Laboratorio de Artes de Northampton. Al\u00ed co\u00f1eceu a Phyllis, con quen casar\u00eda en 1974. Tivo d\u00faas fillas con ela: Leah e Amber.\nAlan Moore traballou en 1979 para a revista semanal musical \"Sounds\". Como debuxante, escribiu e dese\u00f1ou unha historia de detective chamada \"Roscoe Moscou\", utilizando o pseud\u00f3nimo \"Curt Vile\". Avaliando os seus traballos, Moore conclu\u00edu que non era un bo ilustrador, o que o fixo centrar o seu traballo en escribir historias.\nAs s\u00faas primeiras contribuci\u00f3ns de ficci\u00f3n foron para o \"Doctor Who Weekly\" e o famoso t\u00edtulo \"2000 A.D.\", onde elaborou varias series populares, como \"D.R. &amp; Quinch\", \"A Balada de Halo Jones\" e \"SKIZZ\".\nEn seguida, Alan traballou para revista brit\u00e1nica \"Warrior\". Nela comezou a escribir d\u00faas importantes series en banda dese\u00f1ada. V for Vendetta foi un conto sobre a loita dignidade e liberdade nunha Inglaterra dominada polo fascismo, e \"Marvelman\", co\u00f1ecido nos Estados Unidos como \"Miracleman\". Ambas as series conferiron a Moore o t\u00edtulo do mellor escritor de banda dese\u00f1ada en 1982 e 1983 pola British Eagle Awards.\nMoore e o cine.\nVarios dos seus c\u00f3mics m\u00e1is emblem\u00e1ticos foron levados ao cine. Os primeiros, \"From Hell\" e \"A liga dos cabaleiros extraordinarios\" (\"The League of Extraordinary Gentlemen\"), foron versionados en pel\u00edculas de Hollywood en 2001 e 2003, respectivamente. Ademais, outro filme, \"Constantine\" (2005), dirixido por Francis Lawrence, bas\u00e9ase na personaxe John Constantine, creado por Moore para \"A saga da Cousa do Pantano\". Moore, decepcionado polos resultados art\u00edsticos destas interpretaci\u00f3ns, rexeitou recibir cartos por adaptaci\u00f3ns futuras do seu traballo. Dende ent\u00f3n xurdiron dous filmes m\u00e1is: o 17 de marzo de 2006 \"V de Vendetta\", dirixida por James McTeigue e guionizada-producida polos Irm\u00e1ns Watchowsky, e protagonizada por Natalie Portman e Hugo Weaving. M\u00e1is tarde, en 2009, estr\u00e9ase \"Watchmen\", dirixida por Zack Snyder. \u00c1mbalas d\u00faas pel\u00edculas dividiron bastante tanto a cr\u00edticos como a fans no tocante \u00e1 s\u00faa valoraci\u00f3n como obra cinematogr\u00e1fica e como adaptaci\u00f3n. Moore, pola s\u00faa banda, rexeitou de pleno \u00e1mbalas d\u00faas adaptaci\u00f3ns por atopalas tremendamente mediocres.\nObras destacadas.\nEtapa brit\u00e1nica:\nEtapa estadounidense:\nDentro da s\u00faa li\u00f1a \"America's Best Comics\":"}
{"id": "19302", "revid": "181", "url": "https://gl.wikipedia.org/wiki?curid=19302", "title": "Follas Novas", "text": ""}
{"id": "19303", "revid": "181", "url": "https://gl.wikipedia.org/wiki?curid=19303", "title": "Cantares Gallegos", "text": ""}
{"id": "19304", "revid": "5863", "url": "https://gl.wikipedia.org/wiki?curid=19304", "title": "\u00c5land", "text": "\u00c5land (en sueco: \"\u00c5land\", en fin\u00e9s: \"Ahvenanmaa\") \u00e9 unha rexi\u00f3n aut\u00f3noma e desmilitarizada de Finlandia desde 1920 por decisi\u00f3n da Liga de Naci\u00f3ns. \u00c9 a rexi\u00f3n de Finlandia m\u00e1is pequena por superficie e poboaci\u00f3n, cunha extensi\u00f3n de 1.580\u00a0km2, e unha poboaci\u00f3n de 30.129, (11.736 dos cales viven na capital) que constit\u00fae o 0,51% da s\u00faa poboaci\u00f3n. superficie terrestre e o 0,54% da s\u00faa poboaci\u00f3n. Constit\u00fae unha das 19 rexi\u00f3ns con que conta a organizaci\u00f3n pol\u00edtico-administrativa rexional da Rep\u00fablica de Finlandia desde a reforma de 2010. A s\u00faa \u00fanica lingua oficial \u00e9 o sueco e a capital \u00e9 Mariehamn (en fin\u00e9s \"Maarianhamina\"). A rexi\u00f3n consta de 16 municipios, entre os cales Marehamn \u00e9 o \u00fanico que ten o rango de cidade. \n\u00c5land est\u00e1 situada nun arquip\u00e9lago, chamado as illas \u00c5land, \u00e1 entrada do Golfo de Botnia no Mar B\u00e1ltico pertencente a Finlandia. Comprende a illa principal de Fasta \u00c5land na que reside o 90% da poboaci\u00f3n e preto de 6.500 illas, illotes e escollos ao leste. Das miles de illas de \u00c5land, entre 60 e 80 est\u00e1n habitadas. Fasta \u00c5land est\u00e1 separada da costa de Roslagen en Suecia por 38 km. de augas abertas ao oeste. No leste, o arquip\u00e9lago de \u00c5land \u00e9 contigua co arquip\u00e9lago finland\u00e9s. A \u00fanica fronteira terrestre de \u00c5land est\u00e1 situada no deshabitado escollo de M\u00e4rket, que comparte con Suecia. Desde Mariehamn, hai unha distancia en transbordador duns 160 km. ata Turku, unha cidade costeira da Finlandia continental, e tam\u00e9n ata Estocolmo, a capital de Suecia.\nO estatuto de autonom\u00eda de \u00c5land significa que os poderes rexionais que normalmente exercen os representantes do goberno finland\u00e9s central son exercidos en gran parte polo seu propio goberno. O Estatuto de Autonom\u00eda garante, entre outros, a posici\u00f3n predominante do idioma sueco no territorio rexional. A actual posici\u00f3n neutral e desmilitarizada de \u00c5land rem\u00f3ntase aos d\u00edas do Tratado de Paz de Par\u00eds despois da Guerra de \u00c5land na d\u00e9cada de 1850. En 2022 celebrouse o 100 aniversario do estatuto de autonom\u00eda.\n\u00c9 membro asociado do Consello N\u00f3rdico.\nAutonom\u00eda.\nO estatuto de autonom\u00eda de \u00c5land foi afirmado por unha decisi\u00f3n tomada pola Liga das Naci\u00f3ns en 1921 tras a disputa das Illas \u00c5land. Reafirmouse dentro do tratado que admit\u00eda a Finlandia na Uni\u00f3n Europea. Por lei, \u00c5land \u00e9 politicamente neutral e totalmente desmilitarizada, e os residentes est\u00e1n exentos da conscrici\u00f3n \u00e1s Forzas de Defensa finlandesas. O Parlamento de Finlandia concedeu a \u00c5land unha ampla autonom\u00eda na Lei sobre a Autonom\u00eda de \u00c5land de 1920, que posteriormente foi substitu\u00edda pola nova lexislaci\u00f3n co mesmo nome en 1951 e 1991. A constituci\u00f3n de Finlandia define unha \"constituci\u00f3n de \u00c5land\" facendo referencia a este acto. \u00c5land segue sendo exclusivamente de fala sueca por este acto. \nA\u00ednda que o referendo para ingresar na Uni\u00f3n Europea se celebrou na Finlandia continental o 16 de outubro de 1994, \u00c5land celebrou unha votaci\u00f3n separada o 20 de novembro xa que era unha xurisdici\u00f3n aduaneira separada. A adhesi\u00f3n \u00e1 UE foi aprobada polo 73,64% dos votantes. En relaci\u00f3n coa admisi\u00f3n de Finlandia na Uni\u00f3n Europea, asinouse un protocolo relativo a \u00c5land que estipula, entre outras cousas, que as disposici\u00f3ns do Tratado da Comunidade Europea non obrigar\u00e1n a cambiar as restrici\u00f3ns existentes para que os estranxeiros (\u00e9 dicir, persoas que non gozan de \"dereitos da rexi\u00f3n de orixe\" () en \u00c5land) adquiran e te\u00f1an bens inmobles ou presten determinados servizos.\nHistoria.\nMembros da neol\u00edtica Cultura da oler\u00eda do peite comezaron a asentarse no arquip\u00e9lago hai uns 7000 anos, despois de que as illas comezaran a rexurdir do mar despois de ser empurradas polo peso do xeo continental da \u00faltima glaciaci\u00f3n. \nAs persoas da Idade de Pedra e da Idade de Bronce obtiveron alimento cazando focas e aves, pescando e recollendo plantas. Tam\u00e9n comezaron a agricultura cedo. Na Idade de Ferro, os contactos con Escandinavia aumentaron. Desde a Idade de Ferro, \u00c5land ten seis castros. Desde a Idade viquinga hai m\u00e1is de 380 lugares de enterramento documentados.\nPor erro, o escudo de armas de \u00c5land foi concedido orixinalmente \u00e1 provincia sueca insular de \u00d6land en 1560, e mostra un cervo vermello dourado (que non vive en \u00c5land) nun campo azul. Isto \u00e9 tradicionalmente rematado por unha coroa comital do antigo estilo sueco.\nXunto con Finlandia, \u00c5land formaba parte do territorio cedido a Rusia por Suecia no marco do Tratado de Fredrikshamn en setembro de 1809. Como resultado, pasaron a formar parte do semi-aut\u00f3nomo Gran Ducado de Finlandia (1809\u20131917). Durante as negociaci\u00f3ns, Suecia non conseguiu unha disposici\u00f3n para que as illas non fosen fortificadas. A cuesti\u00f3n foi importante non s\u00f3 para Suecia sen\u00f3n tam\u00e9n para o Reino Unido, que como resultado do Tratado de 1809 preocupouse de que unha presenza militar rusa nas illas puidese ameazar os intereses comerciais de Gran Breta\u00f1a no seu comercio que pasaba polo B\u00e1ltico.\nEn 1832, Rusia comezou a fortificar as illas, coa gran fortaleza de Bomarsund. En 1854, como parte da campa\u00f1a no B\u00e1ltico durante a Guerra de Crimea contra Rusia, unha forza combinada brit\u00e1nica e francesa de buques de guerra e mari\u00f1os capturou e destru\u00edu a fortaleza durante a Guerra de \u00c5land. O Tratado de Par\u00eds de 1856 desmilitarizou todo o arquip\u00e9lago de \u00c5land.\nDurante a Guerra civil finlandesa, en 1918, a as tropas suecas intervi\u00f1eron como forza de mantimento da paz entre as tropas rusas estacionadas nas illas e as tropas finlandesas \"Branca\"s e \"Vermella\"s que vi\u00f1an de Finlandia polo mar xeado. En poucas semanas, as tropas suecas deron paso \u00e1s tropas alem\u00e1s que ocuparon \u00c5land a petici\u00f3n do Senado de Finlandia (conservador)| \"Branco\".\nDespois de 1917, os veci\u00f1os de \u00c5land traballaron para que os cedesen a Suecia. En 1919, o 96,4% dos votantes de \u00c5land asinaron o unha petici\u00f3n para a secesi\u00f3n de Finlandia e para a integraci\u00f3n con Suecia, con m\u00e1is do 95% a favor. Os sentimentos nacionalistas suecos fortalec\u00e9ronse particularmente como resultado das tendencias antisuecas en Finlandia e como resultado do nacionalismo finland\u00e9s alimentado pola loita de Finlandia por manter a s\u00faa autonom\u00eda e resistencia contra a Rusificaci\u00f3n. O conflito entre a minor\u00eda de fala sueca e a maior\u00eda de fala finlandesa no continente finland\u00e9s, destacado na pol\u00edtica finlandesa desde a d\u00e9cada de 1840, contribu\u00edu \u00e1 aprehensi\u00f3n da poboaci\u00f3n de \u00c5land sobre un futuro dentro de Finlandia.\nFinlandia, con todo, rexeitou ceder as illas e, en cambio, ofreceu aos insulares un estatuto de autonom\u00eda. Con todo, os veci\u00f1os non aprobaron a oferta, e en 1921 a disputa sobre as illas presentouse ante a recentemente formada Liga das Naci\u00f3ns. Esta \u00faltima decidiu que Finlandia deber\u00eda manter a soberan\u00eda sobre a provincia, pero que \u00c5land deber\u00eda converterse nun territorio aut\u00f3nomo. Un dos grandes defensores dunha soluci\u00f3n diplom\u00e1tica para o caso foi Nitobe Inaz\u014d, que era un dos subsecretarios xerais da Liga e director da Secci\u00f3n de Oficinas Internacionais, a cargo do Comit\u00e9 Internacional de Cooperaci\u00f3n intelectual. A convenci\u00f3n de \u00c5land do 20 de outubro de 1921, asinada por Suecia, Finlandia, Alema\u00f1a, o Reino Unido, Francia, Italia, Dinamarca, Polonia, Estonia e Letonia, foi o primeiro acordo internacional logrado pola Liga. As\u00ed, Finlandia estaba obrigada a garantir aos residentes de \u00c5land o dereito a manter a lingua sueca, as\u00ed como a s\u00faa propia cultura e tradici\u00f3ns locais. A convenci\u00f3n de 1921 estableceu o status neutral de \u00c5land mediante un tratado internacional, prohibindo a colocaci\u00f3n de instalaci\u00f3ns ou forzas militares nas illas. A Asemblea Rexional de \u00c5land convocouse para a s\u00faa primeira sesi\u00f3n plenaria en Mariehamn o 9 de xu\u00f1o de 1922, hoxe, o d\u00eda cel\u00e9brase como o D\u00eda do Autogoberno de \u00c5land.\nA decepci\u00f3n dos insulares polo insuficiente apoio de Suecia na Sociedade de Naci\u00f3ns, a falta de respecto sueca polo status desmilitarizado de \u00c5land na d\u00e9cada de 1930 e alg\u00fans sentimentos dun destino compartido con Finlandia durante e despois da segunda guerra mundial, cambiou a s\u00faa percepci\u00f3n da s\u00faa relaci\u00f3n con Finlandia de \"unha provincia sueca en posesi\u00f3n finlandesa\" a \"unha parte aut\u00f3noma de Finlandia\".\nDebido \u00e1 condici\u00f3n de neutralidade baixo a Convenci\u00f3n de 1921, os insulares gozaron de seguridade no mar durante a guerra de 1939\u20131945, xa que a s\u00faa frota mercante navegaba tanto para os pa\u00edses aliados como para a Alema\u00f1a nazi. En consecuencia, o transporte mar\u00edtimo de \u00c5land non foi atacado en xeral, xa que as distintas forzas militares raramente sab\u00edan que carga se transportaba ou para quen.\nXeograf\u00eda.\nAs illas \u00c5land ocupan unha situaci\u00f3n estrat\u00e9xica de grande importancia, ao dominar unha das entradas do porto de Estocolmo, ademais de estar situadas na entrada do Golfo de Botnia, e cerca do Golfo de Finlandia.\nO arquip\u00e9lago de \u00c5land consta dunhas 300 illas habitables, das cales unhas 80 est\u00e1n habitadas; o resto son simplemente unhas 6.000 illotes de rocas espidas. O arquip\u00e9lago est\u00e1 sen soluci\u00f3n de continuidade xunto co arquip\u00e9lago de Turku no Leste, (fin\u00e9s: Turunmaan saaristo, sueco: \u00c5bolands sk\u00e4rg\u00e5rd), o arquip\u00e9lago adxacente \u00e1 costa suroeste de Finlandia.\nA superficie das illas xeralmente \u00e9 rochosa, a cuberta de chan delgada, o clima extremo. Hai varios portos excelentes, o m\u00e1is notable en Yttern\u00e4s.\nAs illas pos\u00faen unha extensi\u00f3n de terras emerxidas, \u00e1rea total de 1.512 km\u00b2. O noventa por cento da poboaci\u00f3n vive en Fasta \u00c5land (a illa maior e principal), que tam\u00e9n \u00e9 a localizaci\u00f3n da capital Mariehamn. Fasta \u00c5land, con 50 km de norte a sur e 45 de leste para oeste, pos\u00fae m\u00e1is do 70% da \u00e1rea total da rexi\u00f3n.\nConcellos.\nOs 16 concellos () de \u00c5land div\u00eddense en tres subrexi\u00f3ns: Mariehamn, o rural e o arquip\u00e9lago. M\u00e1is do corenta por cento de todos os habitantes viven en Mariehamn, a capital.\nEconom\u00eda.\nA econom\u00eda das \u00c5land est\u00e1 fortemente influ\u00edda polo comercio mar\u00edtimo e polo turismo. O comercio mar\u00edtimo representa o 40% da econom\u00eda, con varias compa\u00f1\u00edas cuxos propietarios son de f\u00f3ra das illas. A maior parte das compa\u00f1\u00edas das illas son pequenas cun m\u00e1ximo de 10 empregados. A agricultura e a pesca son de relevancia combinadas coa industria alimentaria. Unhas poucas compa\u00f1\u00edas contrib\u00faen ao bo desenvolvemento da econom\u00eda.\nOs portos m\u00e1is importantes son Mariehamn (sur), Berghamn (oeste) e L\u00e5ngn\u00e4s na beira oriental da illa principal.\nA abolici\u00f3n das vendas libres de impostos nos transbordadores que navegan entre destinos da Uni\u00f3n Europea e Finlandia require unha excepci\u00f3n para as illas \u00c5land con respecto ao IVE aplicado. A excepci\u00f3n permite vendas libres de impostos nos ferrys entre Suecia e Finlandia (permitida na s\u00faa parada en Mariehamn), pero fixo de \u00c5land, tam\u00e9n unha zona diferenciada de impostos, significando que as tarifas non se aplican nas mercador\u00edas que se traen \u00e1s illas.\nO desemprego ten unha porcentaxe menor que nas rexi\u00f3ns veci\u00f1as, 1,8% en 2004.\nDemograf\u00eda.\nA maior\u00eda dos habitantes falan sueco (a \u00fanica lingua oficial) como lingua materna: 93,5% en 2001, a\u00ednda que hai tam\u00e9n falantes de fin\u00e9s. No resto de Finlandia, ambos os idiomas fin\u00e9s e sueco son idiomas oficiais. A inmensa maior\u00eda da poboaci\u00f3n, 94,8%, pertencen \u00e1 igrexa evanx\u00e9lica luterana de Finlandia.\nO asunto da etnia \u00e1 que pertencen os habitantes das \u00c5land, e a correcta clasificaci\u00f3n ling\u00fc\u00edstica do seu idioma, permanece a\u00ednda no terreo da controversia. P\u00f3dense considerar etnicamente como suecos, ou sueco-finlandeses, con todo a s\u00faa lingua est\u00e1 m\u00e1is pr\u00f3xima aos dialectos de Suecia que aos dialectos da Finlandia sueca."}
{"id": "19305", "revid": "35560", "url": "https://gl.wikipedia.org/wiki?curid=19305", "title": "ICANN", "text": "ICANN \u00e9 o acr\u00f3nimo de \"Internet Corporation for Assigned Names and Numbers\". A ICANN \u00e9 unha entidade sen fins lucrativos, multilateral, que organiza a concesi\u00f3n de dominios e de enderezos IP no mundo. Est\u00e1 vencellada ao Departamento de Comercio dos Estados Unidos. A administraci\u00f3n e a xesti\u00f3n dos nomes de dominio e enderezos IP at\u00f3pase baixo a responsabilidade desta entidade."}
{"id": "19306", "revid": "23204", "url": "https://gl.wikipedia.org/wiki?curid=19306", "title": "Joshua Fishman", "text": "Joshua Fishman (Shikl Fishman), nado en 1926 en Filadelfia e finado o 1 de marzo de 2015, foi un socioling\u00fcista norteamericano, especialista en yiddish e creador do concepto de diglosia.\nTraxectoria.\nEstudou na Universidade de Pensylvania e na de Columbia. En 1960 obt\u00e9n o posto de profesor de psicolox\u00eda na Universidade Yeshiva de Nova York. Fundou o \"International Journal of the Sociology of Language\".\nEspecializado no biling\u00fcismo e nos procesos de substituci\u00f3n ling\u00fc\u00edstica, a s\u00faa obra \"Language Loyalty in the United States\" (1966) serviu de base para a aprobaci\u00f3n da Lei de educaci\u00f3n biling\u00fce dos Estados Unidos (1968).\nCoas s\u00faas obras \"Readings in the Sociology of Language\" (1968) e \"Advances in the Sociology of Language\" (1971-1972) foi un dos creadores da sociolox\u00eda da linguaxe. Fisham modificou a definici\u00f3n de diglosia dada por Charles Ferguson, para lle dar un matiz de funcionalidade comunicativa diferente para cada variedade ling\u00fc\u00edstica que fala a comunidade."}
{"id": "19308", "revid": "85894", "url": "https://gl.wikipedia.org/wiki?curid=19308", "title": "Auckland", "text": "Auckland (en ) \u00e9 a \u00e1rea metropolita m\u00e1is grande de Nova Zelandia e o maior n\u00facleo de poboaci\u00f3n do sur do Pac\u00edfico. A\u00ednda que Wellington \u00e9 a capital de Nova Zelandia, Auckland \u00e9 a cidade m\u00e1is importante, poboada e a capital econ\u00f3mica do pa\u00eds.\nA 37 graos de latitude sur, na illa Norte, a cidade de Auckland est\u00e1 situada sobre un estreito istmo que separa dous portos naturais: o porto de Manukau, aberto ao Mar de Tasmania, ao oeste e o de Waitemata, que se abre ao golfo de Hauraki do oc\u00e9ano Pac\u00edfico, ao leste. A \u00e1rea metropolitana de Auckland est\u00e9ndese aproximadamente entre Bombay Hills ao sur e a pen\u00ednsula de Whangaparaoa ao norte.\nEntidades territoriais.\nA \u00e1rea metropolitana de Auckland comprende cinco entidades territoriais diferentes. Tr\u00e1tase das cidades de North Shore ao norte, Waitakere ao oeste, a cidade de Auckland propiamente dita no centro, e Manukau, as\u00ed como o distrito de Papakura, ambos os dous no sur.\nTodas estas entidades territoriais pertencen \u00e1 rexi\u00f3n de Auckland, constitu\u00edndo a maior parte desa rexi\u00f3n. S\u00f3 se considera que non pertencen \u00e1 \u00e1rea metropolitana de Auckand o distrito de Rodney ao norte e a metade do distrito de Franklin ao sur (a outra metade do distrito de Franklin est\u00e1 situada na rexi\u00f3n de Waikato).\nPoboaci\u00f3n.\nA maior\u00eda dos habitantes \u00e9 de orixe europea (aproximadamente un 60%), predominantemente de orixe brit\u00e1nica, mais tam\u00e9n hai importantes comunidades maor\u00eds e das illas do Pac\u00edfico. De feito, Auckland \u00e9 a cidade con m\u00e1is habitantes polin\u00e9sicos do mundo. Tam\u00e9n existen importantes comunidades de asi\u00e1ticos (fundamentalmente chineses), debido \u00e1s altas taxas de emigraci\u00f3n a Nova Celanda, que desembocan principalmente en Auckland.\nVolc\u00e1ns.\nAuckland est\u00e1 constru\u00eddo entre e sobre volc\u00e1ns. Os volc\u00e1ns, dos que hai uns 48, toman forma de conos, lagos, estanques, illas e depresi\u00f3ns. Todos os volc\u00e1ns est\u00e1n extinguidos a\u00ednda que o campo no que est\u00e1n situados soamente est\u00e1 dormido. O m\u00e1is recente e o m\u00e1is grande de todos eles \u00e9 a illa de Rangitoto que se formou hai menos de 1000 anos. O seu tama\u00f1o, simetr\u00eda e posici\u00f3n que garda a entrada ao porto de Waitemata e a s\u00faa visibilidade desde moitas partes da rexi\u00f3n faina o elemento natural mais reco\u00f1ec\u00edbel de Auckland.\nTr\u00e1fico.\nAuckland sempre tivo problemas de tr\u00e1fico. Pouco despois da construci\u00f3n do Auckland Harbour Bridge, houbo que engadir catro carr\u00eds, dous en cada lado, xa que non era capaz de soportar o tr\u00e1fico existente.\nEn xullo de 2003 inaugurouse o Centro de Transporte Britomart. En marzo de 2004 o alcalde John Banks anunciou a construci\u00f3n do corredor de transporte do leste, que inclu\u00eda a construci\u00f3n dunha nova autoestrada. Non obstante a enorme oposi\u00f3n ao proxecto (cun custo de 4.000 mill\u00f3ns de NZ$) fixo que a construci\u00f3n da autoestrada finalmente se abandonase.\nClima.\nO clima da cidade \u00e9 temperado, con ver\u00e1ns longos e calorosos e invernos un pouco m\u00e1is fr\u00edos e tam\u00e9n longos. A temperatura en xaneiro \u00e9 duns 21-24 graos (a\u00ednda que en febreiro e marzo acostuma facer m\u00e1is calor que en xaneiro), e a temperatura de xullo acostuma ser duns 14-16\u00a0\u00b0C. Hai precipitaci\u00f3ns abundantes durante todo o ano (m\u00e1is de 1000\u00a0mm ao ano), especialmente en inverno.\nTurismo.\nA Sky Tower (torre do ceo) \u00e9 a edificaci\u00f3n m\u00e1is alta do hemisferio sur, con 328 metros.\nAeroporto.\nAuckland International Airport, o aeroporto m\u00e1is grande, local\u00edzase xunto ao porto de Manukau, no barrio de Mangere. Hai negociaci\u00f3ns desde hai moito tempo para desenvolver outro aeroporto en Whenuapay, aproveitando un campo militar fora do uso ao noroeste.\nO nacemento de Auckland.\nDespois da firma do tratado de Waitangi, a principios de 1840, o gobernador da colonia, William Hobson, tivo que elixir unha capital para a colonia. Ata ent\u00f3n, a capital efectiva era Kororareka, na actualidade chamado Russell, en Bay of Islands (a ba\u00eda das illas). Non obstante, Kororareka estaba moi lonxe do resto do pa\u00eds e ti\u00f1a unha mala reputaci\u00f3n debido \u00e1 embriaguez e inmoralidade dos seus habitantes.\nA opci\u00f3n obvia, incluso naquel tempo, era probabelmente Port Nicholson (Wellington). Situada ao sur da Illa Norte e coa s\u00faa poboaci\u00f3n medrando axi\u00f1a, ti\u00f1a moitas opci\u00f3ns. Non obstante, trat\u00e1base dunha localidade fundada e dominada pola New Zealand Company (Sociedade Neozelandesa) e polos irm\u00e1ns Wakefield. \u00c9 m\u00e1is, ti\u00f1a unha mala reputaci\u00f3n a conta dos seus relaci\u00f3ns cos maor\u00ed\u00e9 e a ocupaci\u00f3n pouco escrupulosa e pode que ilegal da terra.\nSobre a base dos consellos do misioneiro Henry Williamson, Hobson elixiu a praia sur do porto natural de Waitemata como a s\u00faa nova capital. A terra necesaria adquiriuse axi\u00f1a aos seus propetarios (a tribo maor\u00ed dos Ngati Whatua), e a cerimonia de fundaci\u00f3n tivo lugar \u00e1s 13 horas do 18 de setembro de 1840. Hobson elixiu o nome en honra de George Eden, primeiro duque de Auckland, protector e amigo de Hobson.\nDesde as primeiras \u00e9pocas, a zona leste de asentamento foi reservada a oficiais do goberno mentres que os mec\u00e1nicos e artes\u00e1ns, co\u00f1ecidos como colonos \"extraoficiais\", asent\u00e1ronse ao oeste. Esta divisi\u00f3n social existe a\u00ednda hoxe en d\u00eda.\nPor fin, a capital mudou a Port Nicholson, logo renomeado como Wellington. As vantaxes dunha posici\u00f3n central chegaron a ser a\u00ednda m\u00e1is obvias cando a Illa Sur creceu en prosperidade co descubrimento do ouro en Otago e o desenvolvemento da cr\u00eda de ovellas e a refrixeraci\u00f3n."}
{"id": "19309", "revid": "98629", "url": "https://gl.wikipedia.org/wiki?curid=19309", "title": "Manel Rodr\u00edguez-Castell\u00f3", "text": "Manel Rodr\u00edguez-Castell\u00f3, nado en Alcoi en 1958, \u00e9 un escritor valenciano en lingua valenciana.\nTraxectoria.\nComeza publicando poemas soltos en revistas locais e en 1979 publica o seu primeiro poemario, \"Ciutat del tr\u00e0ngol\". En 1983 publica \"Esb\u00f3s d'un cos\", ao que seguen \"De foc i danses\" (1987) e \"L'acr\u00f2bata dels ponts\" (1988).\nA s\u00faa \u00e9 unha poes\u00eda intimista, centrada no co\u00f1ecemento das vivencias persoais e nun uso preciso da linguaxe. Colabora tam\u00e9n en publicaci\u00f3ns valencianas como \"EMT Levante\" e \"Ciutat d'Alcoi\", que recolleu en libros como \"Els dies contats\" (2002)"}
{"id": "19310", "revid": "65337", "url": "https://gl.wikipedia.org/wiki?curid=19310", "title": "Winslow Homer", "text": "Winslow Homer, nado en Boston o 24 de febreiro de 1836 e finado en Prout's Neck, Maine o 29 de setembro de 1910, foi un pintor norteamericano.\nTraxectoria.\nEn 1854 comezou a traballar como aprendiz de lit\u00f3grafo en Boston e en 1857 estableceuse en Nova York pola s\u00faa conta, con encargos para revistas como \"Ballou's Pictorial\" e \"Harper's Weekly\".\nEn 1859, abriu o seu propio estudio e comeza a s\u00faa carreira como pintor, en 1861 realiza as s\u00faas primeiras pinturas ao \u00f3leo. En 1863 \"Harper's Weekly\" enviouno \u00e1 fronte durante a Guerra Civil americana para facer ilustraci\u00f3ns da guerra e de escenas mundanas, que non tiveron moita aceptaci\u00f3n no seu tempo, pero que tiveron moita influencia no seu traballo posterior. De volta ao seu estudio realizou numerosas pinturas baseadas nas experiencias vividas na fronte, caracterizadas polo seu realismo e obxectividade; entre as s\u00faas pinturas destacan \"Sharpshooter on Picket Duty\" e \"Prisoners from the Front\".\nEn 1867 viaxa a Par\u00eds e pinta paisaxes ensaiando coas posibilidades pict\u00f3ricas da luz.\nDe volta aos Estados Unidos pinta escenas da vida id\u00edlica no rural ou de nenos a xogar. En 1873 realiza a s\u00faa primeira serie de acuarelas, cun estilo natural, limpo, fresco e espont\u00e1neo. En 1875 realizou as \u00faltimas ilustraci\u00f3ns para o \"Harper's Weekly\" e visita por vez primeira Prout's Neck, preto de Scarborough.\nEn 1881 viaxa a Inglaterra, pasando un tempo na localidade de Cullercoats, Northumberland, onde pinta aos pescadores e o mar, restrinxiu a s\u00faa paleta e deixou a violencia presente nas s\u00faas obras anteriores\nEn 1883 establ\u00e9cese definitivamente en Prout's Neck, nun ambiente de soidade, pasando moitos invernos en Nassau, Cuba e Florida e alg\u00fans ver\u00e1ns en Adirondacks, onde pintou \"Jumping Trout\" (1889), unha das s\u00faas obras m\u00e1is co\u00f1ecidas. C\u00e9ntrase no estudo das zonas mari\u00f1as, con cadros como \"Banks Fisherman\", \"Eight Bells\", \"Gulf Stream\", \"Rum Cay\" ou \"Mending the Nets\"."}
{"id": "19311", "revid": "48203", "url": "https://gl.wikipedia.org/wiki?curid=19311", "title": "Esp\u00edrito Santo, Brasil", "text": "Esp\u00edrito Santo \u00e9 un estado brasileiro ao leste da Rexi\u00f3n Sueste. Limita ao leste co oc\u00e9ano Atl\u00e1ntico, ao norte cos estados de Ba\u00eda e Minas Xerais, ao oeste con Minas Xerais, e ao sur co estado do R\u00edo de Xaneiro. A s\u00faa capital \u00e9 Vit\u00f3ria.\nXeograf\u00eda.\nA s\u00faa superficie de 45.597\u00a0km\u00b2 \u00e9 semellante en tama\u00f1o \u00e1 de Estonia. Presenta unha variedade de h\u00e1bitats, inclu\u00edndose a planicie costeira, lagos, unha variedade de formaci\u00f3ns de monta\u00f1as, bosques de monta\u00f1a, mangleiral e moitos outros.\nTopograf\u00eda.\nO estado pode ser dividido en d\u00faas \u00e1reas: a planicie costeira e as monta\u00f1as interiores, que forman a \"serra\". A parte m\u00e1is alta da \"serra\" ch\u00e1mase \"Serra do Capara\u00f3\" (cuxo punto m\u00e1is alto -Pico da Bandeira- atinxe a 2.890 m de altitude).\nClima.\nO clima do Esp\u00edrito Santo \u00e9 seco en xeral, e quente ao norte do r\u00edo Doce. O clima de monta\u00f1a \u00e9 m\u00e1is fr\u00edo chegando ao clima tropical de altitude nas rexi\u00f3ns m\u00e1is altas, como o oeste e o suroeste. O clima predominante nas planicies costeiras \u00e9 o tropical, tendendo a tropical seco no norte. En xeral o ver\u00e1n \u00e9 chuvoso e o inverno \u00e9 seco.\nR\u00edos e lagos.\nO principal r\u00edo do estado \u00e9 o r\u00edo Doce, que nace no veci\u00f1o estado de Minas Xerais. Outro importante r\u00edo \u00e9 o Santa Mar\u00eda, que desemboca pr\u00f3ximo \u00e1 illa onde se sit\u00faa a capital, Vit\u00f3ria.\nO estado ten unhas 26 lagoas, pr\u00f3ximas \u00e1s marxes do r\u00edo Doce. A m\u00e1is importante delas \u00e9 a Lagoa Juparan\u00e3.\nEconom\u00eda.\nOs cultivos m\u00e1is importantes no estado son o arroz, o caf\u00e9 (un dos m\u00e1is importantes produtos de exportaci\u00f3n agr\u00edcolas do Brasil), o cacao, a cana de azucre, o feix\u00f3n, as froitas, (principalmente a banana e a papaia), e o millo.\nDa cr\u00eda de animais para fins comerciais, a m\u00e1is importante \u00e9 de gando, que \u00e9 criado tanto para produci\u00f3n de carne como de leite. Destaca tam\u00e9n a avicultura, que vende en todo Brasil e tam\u00e9n exporta. As industrias de enlatados, produtos forestais, t\u00e9xtiles, o aceiro e a miner\u00eda de ferro son tam\u00e9n grandes importantes. O estado acolle a maior f\u00e1brica de aproveitamento das minas de ferro do mundo (Val do Rio Doce), e unha das maiores industrias de produci\u00f3n de papel e celulosa do mundo, a Aracruz.\nOs portos de Vit\u00f3ria e Tubar\u00e3o son importantes para a exportaci\u00f3n do mineral de ferro e do aceiro, e ademais na costa da rexi\u00f3n de S\u00e3o Mateus atopouse recentemente petr\u00f3leo, o que impulsou a econom\u00eda estatal, estando en vigor acordos comerciais para a s\u00faa explotaci\u00f3n.\nO turismo v\u00e9n crecendo en importancia na econom\u00eda de estado pero a maior\u00eda dos viaxeiros son de estados veci\u00f1os, e non doutros pa\u00edses, as\u00ed que os beneficios do turismo a\u00ednda son pequenos, en comparaci\u00f3n con outros estados. Destinos tur\u00edsticos co\u00f1ecidos incl\u00faen a zona costeira con cidades como Guarapari, Jacara\u00edpe e Manguinhos. Pero cada vez m\u00e1is os destinos de monta\u00f1a ga\u00f1an popularidade, como Domingos Martins e Castelo."}
{"id": "19316", "revid": "98629", "url": "https://gl.wikipedia.org/wiki?curid=19316", "title": "Econom\u00eda de Tonga", "text": "Tonga ten unha econom\u00eda pequena e aberta, e unha base de exportaci\u00f3n reducida a poucos produtos agr\u00edcolas. Os principais son a cabaza, vainilla e o i\u00f1ame. Inclu\u00edndose tam\u00e9n o peixe, os produtos primarios representan o 2/3 das exportaci\u00f3ns. O pa\u00eds importa unha gran cantidade de alimentos, especialmente de Nova Zelandia.\nO pa\u00eds depende tam\u00e9n das remesas de di\u00f1eiro das comunidades tonganesas residentes no exterior para equilibrar o seu d\u00e9ficit comercial. O turismo representa a segunda fonte de ingresos do pa\u00eds: o 2006 39.000 persoas visitaron o pa\u00eds.\nO goberno estimula o desenvolvemento do sector privado, incentivando especialmente os investimentos, mentres concentra os gastos p\u00fablicos en sa\u00fade e educaci\u00f3n. Tonga ten unha infraestrutura b\u00e1sica razoable e un servizo social desenvolvido. O elevado desemprego entre os mozos, o crecemento da inflaci\u00f3n, as presi\u00f3ns por reformas democr\u00e1ticas e o crecemento dos gastos en servizos sociais son os principais desaf\u00edos do goberno."}
{"id": "19317", "revid": "89787", "url": "https://gl.wikipedia.org/wiki?curid=19317", "title": "Xeograf\u00eda de Tonga", "text": "Tonga \u00e9 un arquip\u00e9lago localizado ao sur de Samoa. As s\u00faas 169 illas, das cales 36 est\u00e1n habitadas, div\u00eddense en tres grupos principais: Vava'ou, Ten'apai e Tongatapu, que forman unha li\u00f1a norte-sur de 800 quil\u00f3metros de longo. Tongatapu, a illa m\u00e1is grande e que alberga a capital Nuku\u02bbalofa, cobre 257\u00a0km\u00b2. Xeoloxicamente, as illas de Tonga son de dous tipos: a maior\u00eda te\u00f1en unha base de pedra calcaria que se orixinou a partir de formaci\u00f3ns de coral levantadas; as demais consisten en pedra calcaria sobre unha base de orixe volc\u00e1nica.\nO clima \u00e9 basicamente subtropical cun per\u00edodo c\u00e1lido (de decembro a abril), durante o cal a temperatura sobe por riba dos 32\u00a0\u00b0C, e un per\u00edodo m\u00e1is fresco (de maio a novembro), no que as temperaturas non acostuman superar os 27\u00a0\u00b0C. A temperatura sobe de 23\u00a0\u00b0C a 27\u00a0\u00b0C, e a precipitaci\u00f3n anual var\u00eda de 170 a 297 cent\u00edmetros se se viaxa desde Tongatapu para o sur para as illas do norte m\u00e1is pr\u00f3ximas ao Ecuador. A humidade media diaria \u00e9 do 80%.\nTen unha \u00e1rea total de 748\u00a0km\u00b2, dos que 718\u00a0km\u00b2 son de terra e 30 de auga. Non ten fronteiras con outros pa\u00edses, e ten unha lonxitude de costas de 419\u00a0km.\nAccidentes mari\u00f1os:\n\"plataforma continental:\"\n200 m de profundidade\n\"zona econ\u00f3mica exclusiva:\"\n200 mn (370.4\u00a0km)\n\"territorio mari\u00f1o:\"\n12 mn (22.2\u00a0km)\nClima:\ntropical; alterado por ventos alisios; estaci\u00f3n c\u00e1lida (de decembro a maio), estaci\u00f3n fresca (de maio a decembro)\nTerreo:\na maior\u00eda das illas te\u00f1en unha base de pedra calcaria que se orixinou a partir de formaci\u00f3ns de coral levantadas; as demais consisten en pedra calcaria sobre unha base de orixe volc\u00e1nica.\nElevaci\u00f3ns do terreo:\n\"punto m\u00e1is baixo:\"\nOc\u00e9ano Pac\u00edfico 0 m\n\"punto m\u00e1is alto:\"\nlugar sen nome en Kao Island con 1.033 m\nRecursos naturais:\npescado, terreo f\u00e9rtil\nUso da terra:\n\"terreo cultiv\u00e1bel:\"\n24%\n\"cultivo permanente:\"\n43%\n\"pastos permanentes:\"\n6%\n\"bosque e selva:\"\n11%\n\"outros:\"\n16% (1993 est.)\nTerras de regad\u00edo:\nN/D km\u00b2\nPerigos naturais:\ncicl\u00f3ns (de outubro a abril); terremotos e actividade volc\u00e1nica en Fonuafo'ou (Illa Falc\u00f3n) e Late'iki (Illa Mete)"}
{"id": "19318", "revid": "56817", "url": "https://gl.wikipedia.org/wiki?curid=19318", "title": "Subdivisi\u00f3ns de Tonga", "text": "A\u00ednda que xeograficamente est\u00e1 composta por 169 illas (36 delas deshabitadas) o Reino de Tonga div\u00eddese politicamente en tres grupos de illas:\nExiste un cuarto arquip\u00e9lago setentrional moi afastado, e administrado directamente desde Nuku\u02bbalofa, capital da illa de Amsterdam:\nAdemais, tam\u00e9n dependen do reino de Tonga os arrecifes de Minerva, que xeograficamente est\u00e1n nas illas Fixi. Son dous aneis coralinos que s\u00f3 son vis\u00edbeis coa marea baixa.\nA maior parte das illas son coralinas, mais hai algunhas de orixe volc\u00e1nica. Lateiki (\"Mete Shoal\") e \"Fonuafo'ou\" son dous volc\u00e1ns mergullados que, desde o s\u00e9culo XIX, te\u00f1en emerxido en varias ocasi\u00f3ns.\nA capital do pa\u00eds \u00e9 Nuku\u02bbalofa, residencia habitual do rei Taufa'ahau Tupou IV."}
{"id": "19319", "revid": "89787", "url": "https://gl.wikipedia.org/wiki?curid=19319", "title": "Prefecturas do Xap\u00f3n", "text": "O Xap\u00f3n est\u00e1 subdividido en 47 prefecturas (de catro tipos: \u90fd, \"to\"; \u9053, \"d\u014d\"; \u5e9c, \"fu\" ou \u770c; \"ken\", de a\u00ed o nome xen\u00e9rico xapon\u00e9s \u90fd\u9053\u5e9c\u770c \"tod\u014dfuken\"). Toquio \u00e9 a \u00fanica metr\u00f3pole (\"to\"), Hokkaido \u00e9 un territorio (\"d\u014d\"), ambas Quioto e mais Osaca son prefecturas urbanas (\"fu\"), e o resto son \"ken\", prefecturas rurais.\nEsta divisi\u00f3n foi establecida polo goberno Meiji en 1871 no que se denomina a abolici\u00f3n do sistema Han. A\u00ednda que inicialmente foron creadas unhas 300 prefecturas, este n\u00famero foi diminu\u00edndo ata un total de 47 no ano 1888. A Lei do Goberno Local de 1947 outorgou m\u00e1is poder pol\u00edtico \u00e1s prefecturas, prov\u00e9ndoas da capacidade de escoller gobernadores mediante elecci\u00f3ns locais.\nSegundo a Lei antes mencionada cada prefectura subdiv\u00eddese en cidades (\u5e02 shi), vilas (\u753a ch\u014d), e distritos rurais (\u90e1 gun). Algunhas prefecturas te\u00f1en m\u00e1is delegaci\u00f3ns (\u652f\u5e81 shich\u014d) que levan a cabo funci\u00f3ns administrativas da prefectura f\u00f3ra da capital. En Hokkaido, estas delegaci\u00f3ns ch\u00e1manse subprefecturas."}
{"id": "19320", "revid": "98629", "url": "https://gl.wikipedia.org/wiki?curid=19320", "title": "Historia do Xap\u00f3n", "text": "A historia do Xap\u00f3n \u00e9 a sucesi\u00f3n de eventos que ocorreron no arquip\u00e9lago xapon\u00e9s. Alg\u00fans destes feitos son illados e influenciados pola natureza xeogr\u00e1fica do Xap\u00f3n como unha naci\u00f3n insular, mentres outro conxunto de acontecementos, obedece a influencias estranxeiras, como no caso do imperio Chin\u00e9s, o cal definiu a s\u00faa lingua, a s\u00faa escrita e, tam\u00e9n, s\u00faa cultura pol\u00edtica.\nComeza co asentamento de pobos nun grupo de illas ao sueste da pen\u00ednsula coreana, a uns 100.000 anos a.C. Os primeiros vestixios de industria, das pedras polidas, remonta a 32.000 anos. A cer\u00e1mica, das ind\u00fastrias mais antigas da humanidade, prod\u00facense a 16.500 a.C., per\u00edodo J\u014dmon, e incl\u00faen as primeiras formas de obras art\u00edsticas: os \"dog\u016b\". 400 anos antes s\u00e3o introduzidas tecnologias provenientes da China e da Corea como o cultivo de arroz e fundi\u00e7\u00e3o de bronce e ferro.\nPrehistoria.\nAs investigaci\u00f3ns arqueol\u00f3xicas indican que o Xap\u00f3n xa estaba ocupado por seres humanos durante o per\u00edodo paleol\u00edtico. Durante as eras glaciais, estivo conectado ao continente asi\u00e1tico, o que facilitou a migraci\u00f3n ao arquip\u00e9lago xapon\u00e9s.\nCoa fin da \u00faltima era glacial, xurdiu a cultura Jomon \u00f3 redor do 11000 a.C., caracterizada por un estilo de vida semi-sedentario, coa subsistencia baseada na colleita e caza. Durante este per\u00edodo fabric\u00e1ronse as m\u00e1is antigas cer\u00e1micas do mundo. Consid\u00e9rase que eses pobos Jomon son os devanceiros dos xaponeses e dos ainus. A partir do 300 a.C. comeza o per\u00edodo Yayoi, marcado polas tecnolox\u00edas de cultivo de arroz e irrigaci\u00f3n, tra\u00eddo por migrantes da Corea, China e outras partes da Asia.\nComezo da monarqu\u00eda.\nA familia imperial xaponesa mantense de forma continua no trono desde o principio do per\u00edodo mon\u00e1rquico, no s\u00e9culo VI a.C. Os emperadores trazan a s\u00faa ancestralidade ata o m\u00edtico reinado de deuses sobre a terra, dos cales ser\u00edan descendentes. O Emperador Jinmu \u00e9 o primeiro mortal da li\u00f1axe imperial.\nNa pr\u00e1ctica, unha migraci\u00f3n de familias probabelmente coreanas (cos que a lingua xaponesa est\u00e1 emparentada) ou chinesas (das que deriva a s\u00faa escrita) para o Xap\u00f3n, ocorrida pouco antes, formou comunidades suficientemente grandes e culturalmente identificadas entre si que se xuntar\u00edan baixo un monarca nos moldes do sistema pol\u00edtico dos seus pa\u00edses natais. A partir de ent\u00f3n, o poder imperial estender\u00edase aos pobos nativos pola asimilaci\u00f3n ou conquista militar.\nFeudalismo.\nA acumulaci\u00f3n de grandes extensi\u00f3ns de terra en mans de particulares posibilitou o ascenso dos administradores locais, os Daimyo. A medida que se quitaban as s\u00faas terras das listas de impostos, aumentaba a renda desa clase social. Gradualmente, os administradores comezaron a repelir a interferencia de funcionarios provinciais e centrais, e crearon forzas propias para manter a orde nas s\u00faas \u00e1reas. As\u00ed, o s\u00e9culo X foi de completa desorde. Os arist\u00f3cratas de Quioto non ti\u00f1an poder alg\u00fan para facer cumprir as ordes f\u00f3ra da capital, xa que os antigos ex\u00e9rcitos dexeneraran e os novos torn\u00e1ranse unha especie de asilo onde os nobres ben relacionados ocupaban sinecuras. Nalg\u00fans lugares, o propio pobo arm\u00e1base para se protexer. Os \"oficiais de pacificaci\u00f3n\" designados polo poder central pouco pod\u00edan facer, pois non contaban co apoio local. Acelerouse a fragmentaci\u00f3n do poder. En 1156 unha disputa sucesoria trouxo os guerreiros rurais \u00e1 capital, onde se estabeleceron.\nAs grandes ligas de guerreiros eran mandadas por familias que se consideraban de ascendencia imperial. Era pr\u00e1ctica com\u00fan enviar os fillos m\u00e1is novos do imperador ao campo, cando non hab\u00eda m\u00e1is lugar para eles na corte; por determinaci\u00f3n dos c\u00f3digos, deb\u00edan mudar de nome despois de seis xeraci\u00f3ns; as\u00ed, no s\u00e9culo X, os guerreiros afili\u00e1ronse a d\u00faas grandes ligas, lideradas polas familias Minamoto e Taira, que se dic\u00edan imperiais. A loita irrompeu en Quioto en 1156 e 1159. A primeira guerra - a da era Hoje - foi provocada por unha disputa sucesoria, despois da morte do imperador Toba, que tentou levar ao trono ao seu cuarto fillo Goshirakawa en vez de permitir que o seu fillo m\u00e1is vello, Konoe, permanecese como emperador. Venceron os partidarios de Goshirakawa e os l\u00edderes da oposici\u00f3n foron executados. Goshirakawa reinou ata 1158, cando se retirou, comezando a segunda guerra.\nUnificaci\u00f3n.\nNo s\u00e9culo XVI a\u00ednda perduraba a desorde e a desfragmentaci\u00f3n no Xap\u00f3n, que chegou a ter, de 1335 a 1392, d\u00faas cortes imperiais. Mais, ao fin do s\u00e9culo XVI, alcanzara unha unificaci\u00f3n substancial, ou polo menos a pacificaci\u00f3n. Iso foi obra de tres grandes xenerais: Oda Nobunaga, Toyotomi Hideyohi e Tokugawa Ieyasu. Homes de gran capacidade militar, crearon unha base est\u00e1bel para o exercicio da administraci\u00f3n Tokugawa, que durou ata 1867.\nImperialismo xapon\u00e9s.\nEn 1868 foi restaurado o poder imperial no Xap\u00f3n, subtraendo aos xoguns o poder feudal que exist\u00eda desde o s\u00e9culo XII. Subiu ao trono o novo imperador Mitsuhito, co\u00f1ecido polo nome de Meiji. A Era Meiji (1868-1912), como ficou co\u00f1ecida, representou un per\u00edodo de grandes mudanzas na historia do Xap\u00f3n.\nCompletadas as reformas internas, o goberno decidiuse a alcanzar unha condici\u00f3n de igualdade coas potencias occidentais. Unha reforma dos tratados, con vistas a extinguir os privilexios xudiciais e econ\u00f3micos gozados polos estranxeiros, foi probada desde o inicio, mais as potencias envolvidas rexeitaron tratar do asunto ata que as instituci\u00f3ns legais xaponesas se equiparasen \u00e1s occidentais. Os asuntos asi\u00e1ticos ocuparon un lugar secundario na pol\u00edtica externa dos primeiros anos, mais xa no comezo da d\u00e9cada de 90 torn\u00e1base clara a preponderancia chinesa en Corea, o que alarmaba a Toquio. En 1894, unha rebeli\u00f3n na Corea foi esmagada con apoio dos chineses. O Xap\u00f3n enviou tropas ao pa\u00eds veci\u00f1o e, cesada a crise, rexeitou retiralas. As hostilidades comezaron no mar, e despois a loita transferiuse a Corea. Vitorioso en todas as batallas, o Xap\u00f3n impuxo un tratado humillante ao adversario, mais as potencias europeas rexeitaron aceptar a Toquio como socio na repartici\u00f3n das riquezas da China. Alema\u00f1a, Francia e Rusia forzaron aos xaponeses a devolver a pen\u00ednsula de Liaotung, tomada \u00e1 China, a cambio dunha indemnizaci\u00f3n. En 1889, Rusia forzou a China a cederlle a referida pen\u00ednsula, coa s\u00faa importante base naval de Port Arthur.\nsegunda guerra mundial.\nEn 1937, o chamado \u201cincidente chin\u00e9s\u201d - China pasaba pola s\u00faa revoluci\u00f3n nacionalista - practicamente colocou o poder no Xap\u00f3n en mans dos militares. O incidente comezou co ataque xapon\u00e9s a unidades chinesas na Ponte Marco Polo, preto de Pequ\u00edn. A seguir, as tropas xaponesas ocuparon Nanqu\u00edn, Hangchow e Cant\u00f3n. A esa altura, Xap\u00f3n xa formaba parte do chamado Eixo, a trav\u00e9s do Pacto Anticomintern, con Alema\u00f1a e m\u00e1is tarde con Italia. Eses acordos foron substitu\u00eddos polo Pacto Tripartito de setembro de 1940, polo cal as potencias do Eixo reco\u00f1ec\u00edan ao Xap\u00f3n como l\u00edder dunha nova orde en Asia.\nO ataque xapon\u00e9s \u00e1 base norteamericana de Pearl Harbor, en Hawai, o 7 de decembro de 1941, leva aos Estados Unidos a declararen a guerra ao Eixo e leva o conflito a case todo o mundo. En xu\u00f1o de 1942, o Xap\u00f3n xa ocupa a Indochina Francesa e ten a supremac\u00eda naval no Pac\u00edfico. Deseguida, toma Hong-Kong, Malaisia, Singapur, as Indias Orientais Holandesas, Borneo, Filipinas, Andam\u00e1s e Birmania. As d\u00faas facci\u00f3ns belixerantes est\u00e1n definidas: os pa\u00edses do Pacto Anticomintern (o Eixo) Alema\u00f1a, Italia e o Xap\u00f3n contra os Aliados Inglaterra, os Estados Unidos, a Uni\u00f3n Sovi\u00e9tica e a China. A China xa se atopaba en guerra contra o Xap\u00f3n desde 1931.\nEn agosto de 1945, finalmente, as bombas atomicas lanzadas sobre Hiroshima e Nagasaki e a entrada da URSS na guerra asi\u00e1tica forzaron a rendici\u00f3n. O acto formal foi asinado o 2 de setembro de 1945, na Ba\u00eda de Toquio, a bordo do acoirazado norteamericano \u201cMissouri\u201d.\nIndependencia e reestruturaci\u00f3n.\nLogo nos primeiros anos de paz, Xap\u00f3n procurou reconstitu\u00edr a s\u00faa econom\u00eda, a pesar dalgunhas cl\u00e1usulas restritivas contidas no tratado de rendici\u00f3n. Estas, por\u00e9n, foron gradualmente revogadas, e o pa\u00eds reencontrou o cami\u00f1o da prosperidade. A restauraci\u00f3n da independencia, en 1952, ocorreu nun momento en que a econom\u00eda nacional presentaba uns elevados \u00edndices de expansi\u00f3n. Ese progreso acentuar\u00edase ata o final da d\u00e9cada de 1960, cando o pa\u00eds mantivo, por m\u00e1is de dez anos consecutivos, as m\u00e1is altas taxas de crecemento do mundo.\nPer\u00edodos da historia.\nE\u00eds aqu\u00ed un exemplo de categorizaci\u00f3n de per\u00edodos da historia xaponesa. "}
{"id": "19321", "revid": "98629", "url": "https://gl.wikipedia.org/wiki?curid=19321", "title": "Pol\u00edtica do Xap\u00f3n", "text": "O Xap\u00f3n ten un sistema pol\u00edtico democr\u00e1tico e pluripartidario. Todos os cidad\u00e1ns adultos te\u00f1en o dereito ao voto e a concorreren nas elecci\u00f3ns nacionais e locais. Hai seis grandes partidos pol\u00edticos. O m\u00e1is forte deles, o Partido Liberal Dem\u00f3crata, est\u00e1 no poder desde 1955.\nO Xap\u00f3n ten un r\u00e9xime mon\u00e1rquico. Consonte coa constituci\u00f3n xaponesa, o emperador \u00e9 o s\u00edmbolo do Estado e da unidade do pobo. El non pos\u00fae poderes relacionados ao Goberno.\nA monarqu\u00eda xaponesa \u00e9 a m\u00e1is antiga monarqu\u00eda ininterrompida do mundo. O actual emperador, Akihito, subiu ao trono en 1989. El e maila s\u00faa esposa, a emperatriz Michiko, te\u00f1en tres fillos. O emperador e demais membros da familia imperial viven no Palacio Imperial de Toquio.\nPoderes.\nPoder Executivo.\nHai un parlamento electo polo pobo, a Dieta, que elixe o primeiro-ministro. O primeiro-ministro \u00e9 o gobernante de feito e \u00e9 membro da Dieta. O primeiro-ministro nomea o Gabinete. Cada ministro (membro do Gabinete) dirixe un dos ministerios do Goberno.\nAp\u00f3s a derrota do Xap\u00f3n na segunda guerra mundial, un dos obxectivos das tropas aliadas de ocupaci\u00f3n foi asentar as bases dun goberno democr\u00e1tico. O paso decisivo foi a constituci\u00f3n de 1946, que privou o emperador do poder absoluto. O executivo ficou a cargo dun gabinete, presidido polo primeiro-ministro, escollido pola Dieta (parlamento) entre os seus membros. O primeiro-ministro, a quen cabe escoller o seu gabinete, \u00e9 o l\u00edder do partido maioritario ou dun dos partidos coligados.\nPoder Lexislativo.\nO Poder Lexislativo \u00e9 exercido pola Dieta, que se comp\u00f3n de d\u00faas c\u00e1maras: a C\u00e1mara dos Representantes, cuxos membros son electos cada catro anos por sufraxio universal, e a C\u00e1mara dos Conselleiros, electos cada seis anos por sufraxio universal, renov\u00e1ndose a metade del cada tres anos.\nPoder Xudicial.\n\u00c9 un poder independente. Componse da Corte Suprema e dunha rede de tribunais de xerarqu\u00eda gradativa.\nDefensa.\nA capacidade militar xaponesa est\u00e1 limitada polo Artigo 9 da Constituci\u00f3n do pa\u00eds, que prohibe explicitamente a creaci\u00f3n de calquera forza armada de car\u00e1cter naval, a\u00e9reo ou terrestre. Nos primeiros anos da posguerra, os Estados Unidos eran os encargados da defensa do Xap\u00f3n. En 1950, por\u00e9n, estalou a Guerra de Corea, sendo destinadas gran parte das forzas militares estadounidenses estacionadas no arquip\u00e9lago a loitaren nese conflito; isto deixou ao Xap\u00f3n sen defensas suficientes en caso de ataque.\nAs\u00ed, creouse un \u00f3rgano militar xapon\u00e9s. Para evitar fricci\u00f3ns co Artigo 9 da Constituci\u00f3n xaponesa, este \u00f3rgano foi denominado Reserva Nacional de Polic\u00eda; en 1952 foi establecida unha Axencia de Seguridade Nacional. En 1954, esta Axencia converteuse na Axencia de Defensa, e a Reserva Nacional de Polic\u00eda cambiou o seu nome polo de Forzas de Autodefensa, compostas por unha Forza de Autodefensa A\u00e9rea, unha Forza de Autodefensa Terrestre e unha Forza de Autodefensa Mar\u00edtima; as Forzas de Autodefensa est\u00e1n reguladas pola Lei de Forzas de Autodefensa de 1954 e colaboran coas forzas estadounidenses estacionadas no Xap\u00f3n para defende-lo Estado, en virtude dun pacto bilateral entre os dous pa\u00edses.\nA comezos do ano 2007, a Axencia de Defensa converteuse no Ministerio de Defensa, accedendo as\u00ed este \u00f3rgano gobernamental \u00f3 status e \u00f3s poderes propios dun Ministerio convencional.\nAs Forzas de Autodefensa reciben esta denominaci\u00f3n para evitar fricci\u00f3ns constitucionais; no entanto, diversas forzas pol\u00edticas e parte da sociedade xaponesa opinan que son anticonstitucionais. A pesar disto, o Partido Liberal Democr\u00e1tico (de ideais conservadores e a principal forza pol\u00edtica do pa\u00eds) consid\u00e9raas constitucionais e claman pola modificaci\u00f3n do Artigo 9 da Constituci\u00f3n para as\u00ed poder denominalas oficialmente como unhas forzas armadas e dotalas das capacidades e funci\u00f3ns propias dunhas forzas armadas calquera."}
{"id": "19324", "revid": "98629", "url": "https://gl.wikipedia.org/wiki?curid=19324", "title": "Escrita xaponesa", "text": "A escrita xaponesa comprende tres sistemas de escrita cl\u00e1sicos e un de transcrici\u00f3n:\nA seguinte t\u00e1boa amosa exemplos de escrita nestes sistemas:\nElecci\u00f3n de escrita.\nTodas as palabras en xapon\u00e9s poden ser escritas en \"katakana\", \"hiragana\", ou \"romaji\". Moitas palabras te\u00f1en tam\u00e9n a s\u00faa escrita en \"kanji\" . A elecci\u00f3n do sistema de escrita depende de moitos factores.\nDeseguida se amosa un exemplo dun titular de xornal que usa os catro tipos (un titular do \"Asahi Shimbun\" do 19 de abril de 2004) (kanji vermello, hiragana azul, katakana verde, r\u014dmaji e numerais \u00e1rabes en negro):\nAlgunhas palabras xaponesas escr\u00edbense con diferentes kanji dependendo do significado, polo que nestes casos se debe utilizar kanji no canto de kana para evitar erros. Por exemplo, a palabra \"hi\" (\u3072) ten moitos significados entre eles, sol (\u65e5) e m\u00e1is lume (\u706b), polo que o uso do kanji \u00e9 decisivo para a comprensi\u00f3n escrita da palabra."}
{"id": "19325", "revid": "15490", "url": "https://gl.wikipedia.org/wiki?curid=19325", "title": "Kanji", "text": "Kanji (\u6f22\u5b57, literalmente \"car\u00e1cter han\") \u00e9 o nome dos caracteres chineses utilizados na escrita da lingua xaponesa\nDentro do proceso de consolidaci\u00f3n da linguaxe xaponesa, \u00e1 par dun desenvolvemento de alfabeto sil\u00e1bico, adoptouse o sistema ideogr\u00e1fico chin\u00e9s para expresar a lingua. O uso dos kanji \u00e9 un dos tres principais xeitos de escrita xaponesa, os outros dous son hiragana e katakana, agrupados como kana.\nOs kanji \u00fasanse para expresar s\u00f3 conceptos, a diferenza do chin\u00e9s, onde poden ser tam\u00e9n utilizados no seu car\u00e1cter fon\u00e9tico. Nunha mesma palabra poden convivir kanji con kanas: a un kanji corresponde un significado e usase como determinante da ra\u00edz da palabra, mentres que as derivaci\u00f3ns, conxugaci\u00f3ns e accidentes expr\u00e9sanse mediante o uso de kana (en especial de hiragana) co nome de Okurigana, as\u00ed conviven tanto o sistema de escrita aut\u00f3ctono e o sistema importado.\nUnha pequena curiosidade \u00e9 que o xapon\u00e9s, ao adquirir a escrita Han no s\u00e9culo VII, mant\u00e9n case inalterados os s\u00edmbolos que na China continental foron reformados (simplificados) durante a Revoluci\u00f3n Cultural dos anos 60.\nLectura.\nUn kanji pode ter diferentes pronuncias, ou \"lecturas\", dependendo do contexto, uso en combinaci\u00f3n, e maila s\u00faa localizaci\u00f3n na oraci\u00f3n. Alg\u00fans kanji com\u00fans te\u00f1en dez ou m\u00e1is posibeis lecturas. Estas lecturas son categorizadas nas derivadas do chin\u00e9s, onyomi (\u97f3\u8aad\u307f) ou na lectura nativa kunyomi (\u8a13\u8aad\u307f). Comunmente \u00fasanse d\u00faas lecturas, unha de kunyomi e outra de onyomi coas s\u00faas alteraci\u00f3ns fon\u00e9ticas accidentais.\nO xeito de ler un kanji depende do contexto e de d\u00faas xeneralidades (nas cales hai moitas excepci\u00f3ns):\nUso de kanjis en Occidente.\n\u00c1 parte da escrita de idiomas do leste asi\u00e1tico, os kanji te\u00f1en pouco ou nulo uso en lugares onde domina o alfabeto latino. Popularmente, e pola complexidade dos seus trazos e o cr\u00edptico que poden chegar a ser, util\u00edzanse como ornamentos, os cales incluso alcanzan a cultura do tatuaxe. Con base na est\u00e9tica dos caracteres, tam\u00e9n se usaron como proxectos de dese\u00f1o nas escolas da materia."}
{"id": "19327", "revid": "98629", "url": "https://gl.wikipedia.org/wiki?curid=19327", "title": "Katakana", "text": "O katakana (\u7247\u4eee\u540d; \u30ab\u30bf\u30ab\u30ca) \u00e9 un dos dous silabarios empregados na escrita xaponesa xunto co hiragana. Tam\u00e9n se acostuma empregar \"katakana\" para se referir a calquera dos caracteres do devandito silabario. Dos dous silabarios \u00e9 o m\u00e1is antigo. Prov\u00e9n da simplificaci\u00f3n de caracteres m\u00e1is complexos de orixe chinesa que chegaron antes do comezo do illamento cultural xapon\u00e9s, que se mantivo inflex\u00edbel ata a fin da Era Edo.\nEstes caracteres, ao contrario que os kanji, non te\u00f1en ning\u00fan valor conceptual, sen\u00f3n unicamente fon\u00e9tico. Graficamente, amosan unha forma angulosa e xeom\u00e9trica.\nO silabario katakana consta de 46 caracteres que representan s\u00edlabas formadas por unha consoante e unha vogal, ou ben unha \u00fanica vogal. A \u00fanica consoante que pode ir soa \u00e9 o 'n'.\nUsos do katakana:\nRealmente os dous silabarios son equivalentes, a\u00ednda que cada un ten distintos usos. No alfabeto latino hai algo parecido coas mai\u00fasculas e min\u00fasculas, no sentido de que as graf\u00edas e os usos son distintos.\nCaracteres katakana b\u00e1sicos.\n A I U E O\n A \u30a2 (a) \u30a4 (i) \u30a6 (u) \u30a8 (e) \u30aa (o)\n K \u30ab (ka) \u30ad (ki) \u30af (ku) \u30b1 (ke) \u30b3 (ko)\n S \u30b5 (sa) \u30b7 (shi) \u30b9 (su) \u30bb (se) \u30bd (so)\n T \u30bf (ta) \u30c1 (chi) \u30c4 (tsu) \u30c6 (te) \u30c8 (to)\n N \u30ca (na) \u30cb (ni) \u30cc (nu) \u30cd (ne) \u30ce (no)\n H \u30cf (ha) \u30d2 (hi) \u30d5 (fu) \u30d8 (he) \u30db (ho)\n M \u30de (ma) \u30df (mi) \u30e0 (mu) \u30e1 (me) \u30e2 (mo)\n Y \u30e4 (ya) \u30e6 (yu) \u30e8 (yo)\n R \u30e9 (ra) \u30ea (ri) \u30eb (ru) \u30ec (re) \u30ed (ro)\n W \u30ef (wa) \u30f2 (wo)\n N \u30f3 (n)\nAnteriormente exist\u00edan outros dous caracteres katakana:\n \u30f0 (wi)\n \u30f1 (we)\nPor\u00e9n, ca\u00edron en desuso e xa non se utilizan.\nAlg\u00fans caracteres katakana te\u00f1en certas semellanzas, como ocorre con \"so\" (\u30bd) e \"n\" (\u30f3), \"shi\" (\u30b7) e \"tsu\" (\u30c4), \u2018\u2018u\u2019\u2019 (\u30a6) e \"wa\" (\u30ef). Outros, como \"he\" (\u30d8) e \"mo\" (\u30e2), par\u00e9cense aos equivalentes en hiragana ( \u3078 e \u3082 respectivamente).\nO \"r\" en xapon\u00e9s sempre \u00e9 suave, pron\u00fanciase como en \"caro\", xamais como en \"carro\".\nFormaci\u00f3n de novos sons mediante de sonorizaci\u00f3n.\nExiste un acento diacr\u00edtico en xapon\u00e9s chamado nigori, e serve para formar consoantes sonoras ou \"impuras\" (caso da G, Z, D e B) ou a \"medio impura\" P.\nNo primeiro caso, o das consoantes sonoras, empr\u00e9gase o \"dakuten\" (\u309b) (\u6fc1\u70b9), que se representa con dous trazos diagonais curtos na parte superior dereita do car\u00e1cter.\nPara formar o son P, empr\u00e9gase o \"handakuten\" (\u534a\u6fc1\u70b9) (\u309c), que ten forma de c\u00edrculo e se escribe tam\u00e9n na parte superior dereita do car\u00e1cter.\n G \u30ac (ga) \u30ae (gi) \u30b0 (gu) \u30b2 (ge) \u30b4 (go)\n Z \u30b6 (za) \u30b8 (ji) \u30ba (zu) \u30bc (ze) \u30be (zo)\n D \u30c0 (da) \u30c2 (ji) \u30c5 (zu) \u30c7 (de) \u30c9 (do)\n B \u30d0 (ba) \u30d3 (bi) \u30d6 (bu) \u30d9 (be) \u30dc (bo)\n P \u30d1 (pa) \u30d4 (pi) \u30d7 (pu) \u30da (pe) \u30dd (po)\nM\u00e1is sobre pronunciaci\u00f3n: 'z' e 'j' son como en ingl\u00e9s. 'ge' e 'gi' pron\u00fancianse 'gue', 'gui'.\nDitongos.\nPor outra banda, cando unha s\u00edlaba se une con \"ya\", \"yu\" ou \"yo\", p\u00f3dense formar ditongos. Neste caso o segundo kana (\"ya\", \"yu, yo\") escribirase m\u00e1is pequeno do habitual.\n IA IU IO\n K \u30ad\u30e3 (kya) \u30ad\u30e5 (kyu) \u30ad\u30e7 (kyo)\n S \u30b7\u30e3 (sha) \u30b7\u30e5 (shu) \u30b7\u30e7 (sho)\n T \u30c1\u30e3 (cha) \u30c1\u30e5 (chu) \u30c1\u30e7 (cho)\n N \u30cb\u30e3 (nya) \u30cb\u30e5 (nyu) \u30cb\u30e7 (nyo)\n H \u30d2\u30e3 (hya) \u30d2\u30e5 (hyu) \u30d2\u30e7 (hyo)\n M \u30df\u30e3 (mya) \u30df\u30e5 (myu) \u30df\u30e7 (myo)\n R \u30ea\u30e3 (rya) \u30ea\u30e5 (ryu) \u30ea\u30e7 (ryo)\n G \u30ae\u30e3 (gya) \u30ae\u30e5 (gyu) \u30ae\u30e7 (gyo)\n X \u30b8\u30e3 (ja) \u30b8\u30e5 (ju) \u30b8\u30e7 (jo)\n B \u30d3\u30e3 (bya) \u30d3\u30e5 (byu) \u30d3\u30e7 (byo)\n P \u30d4\u30e3 (pya) \u30d4\u30e5 (pyu) \u30d4\u30e7 (pyo)\nA pronuncia deste \"e\" \u00e9 como a do \"i\" en \"cumio\" ou quiosco\" (kyo). Outro exemplo \u00e9 o \"u\" nalgunhas palabras inglesas en que soa como \"yu\": huge\" (hyu).\nConsoantes dobres ou xeminadas.\nAs consoantes dobres f\u00f3rmanse escribindo un 'tsu' pequeno (\u30c3) diante da consoante en cuesti\u00f3n. Nun principio s\u00f3 se dobraban as consoantes \"k\", \"s\", \"t\", \"p\" (igual que ocorre no hiragana).\nNas linguas europeas, e particularmente en ingl\u00e9s, hai moitas palabras que acaban nunha consoante que se pronuncia de xeito brusco. A escrita xaponesa est\u00e1 formada por s\u00edlabas de tipo \"consoante-vogal\", e a adaptaci\u00f3n destes sons conson\u00e1nticos finais provoca que se poidan dobrar consoantes como \"b\", \"d\", \"f\", \"g\" e \"h\".\nExemplos: \u30da\u30c3\u30c8 (\"petto\", do ingl\u00e9s \"pet\", mascota), \u30ab\u30c3\u30d1 (\"kappa\", do espa\u00f1ol \"capa\"), \u30d9\u30c3\u30c9 (\"beddo\", do ingl\u00e9s \"bed\", cama), \u30d0\u30c3\u30b0 (\"baggu\", do ingl\u00e9s \"bag\", bolsa), \u30de\u30c3\u30cf (\"mahha\", do alem\u00e1n \"Mach\").\nA pronunciaci\u00f3n \u00e9: \"pet-to\", \"kap-pa\", \"bede-do\", \"bag-gu\", \"mah-ten\", \u00e9 dicir, a consoante soa d\u00faas veces.\nEn canto \u00e1s consoantes nasais ('m', 'n'), d\u00f3branse escribindo \u30f3 diante.\nAo igual que en galego, o 'n' \u3093 pron\u00fanciase 'm' diante de 'p' ou 'b'. Exemplo: \u30ca\u30f3\u30d0\u30fc (\"nambaa\", do ingl\u00e9s \"number\", n\u00famero).\nVogais longas.\nEn katakana repres\u00e9ntanse as vogais longas mediante un gui\u00f3n largo (\u30fc na escrita horizontal, \uff5c na escrita vertical).\nSe a palabra \u00e9 xaponesa, tam\u00e9n se poden formar as vogais longas de xeito an\u00e1logo a como se fai en hiragana.\nExemplos:\nObservaci\u00f3ns sobre o katakana.\nTranscrici\u00f3n de r\u014dmaji a katakana.\nAnte todo cabe recalcar que as palabras estranxeiras se escriben en katakana de xeito fon\u00e9tico, respectando a pronunciaci\u00f3n orixinal. Isto \u00e9 \u00e1s veces dif\u00edcil dado que o xapon\u00e9s ten un sistema sil\u00e1bico que \u00e9 de tipo consoante + vogal (CV), sendo o \"n\" (\u30f3) a \u00fanica consoante que pode ir soa. As consecuencias son que os grupos de consoantes (como en \"estra\u00f1o\") as\u00ed como as consoantes finais (\"matar) e certas s\u00edlabas (como c\u00ed\" en \"\u00e1cido\") s\u00f3 se poden aproximar.\nPara transcribir unha consoante soa ou seguida doutra consoante, esc\u00f3llese o car\u00e1cter que te\u00f1a o valor da consoante + ou. Isto \u00e9 as\u00ed porque en xapon\u00e9s o \"u\" pron\u00fanciase debilmente. Por\u00e9n, como \"tu\" e \"du\" non existen en xapon\u00e9s, o \"t\" e o \"d\" soltos transcr\u00edbense como \"to\" e \"do\" respectivamente. Exemplos: \u30ad\u30b9 (\"kisu\", do ingl\u00e9s \"kiss\", bico) e \u30d2\u30f3\u30c8 (\"hinto\", do ingl\u00e9s \"hint\", pista). Se se pronuncia esa consoante de xeito brusco ou acentuada, ent\u00f3n pasar\u00e1 a ser unha consoante dobre en katakana. Exemplo: \u30d9\u30c3\u30c9 (\"beddo\", do ingl\u00e9s \"bed\", cama).\nOs sons que non existen en xapon\u00e9s substituiranse polos que m\u00e1is se lles parezan. \nNovos sons incorporados ao xapon\u00e9s mediante estranxeirismos.\nEn xeral, son estranxeirismos as palabras que comezan por \"P\" e en menor medida as que conte\u00f1en un \"P\" simple (por\u00e9n, o dobre \"P\" non \u00e9 raro en xapon\u00e9s). Tam\u00e9n son estranxeirismos todas as palabras que conte\u00f1en un son de recente incorporaci\u00f3n.\nS\u00edlabas de recente incorporaci\u00f3n ao katakana:\nIncluso se viu o uso de \"\u30b9\u30a3\" (o seu + i pequeno) para representar o son \"se\" nalgunhas palabras estranxeiras como \"merci\" (\u30e1\u30eb\u30b9\u30a3, grazas en franc\u00e9s). A forma tradicional \"\u30e1\u30eb\u30b7\" (\"merushi\") \u00e9, as\u00ed e todo, tres veces m\u00e1is com\u00fan (Google).\nDitongos:"}
{"id": "19328", "revid": "61920", "url": "https://gl.wikipedia.org/wiki?curid=19328", "title": "Furigana", "text": "Os furigana (\u632f\u308a\u4eee\u540d, \u3075\u308a\u304c\u306a) son caracteres kana (hiragana ou ben katakana) de tama\u00f1o menor que se colocan preto dun kanji ou doutro car\u00e1cter para indicar a s\u00faa pronuncia.\nEmpr\u00e9ganse nos seguintes casos:"}
{"id": "19330", "revid": "56817", "url": "https://gl.wikipedia.org/wiki?curid=19330", "title": "J\u00f4y\u00f4 kanji", "text": "Os j\u014dy\u014d kanji (\u5e38\u7528\u6f22\u5b57) son os 1945 caracteres kanji considerados de uso coti\u00e1n. Se nun texto xapon\u00e9s, aparece un kanji que non pertence aos j\u014dy\u014d kanji, deber\u00e1se marcar a s\u00faa pronuncia mediante furigana."}
{"id": "19331", "revid": "56817", "url": "https://gl.wikipedia.org/wiki?curid=19331", "title": "Mojibake", "text": "Mojibake (\u6587\u5b57\u5316\u3051, \"moji\" car\u00e1cter + \"bake\" pantasma) \u00e9 unha palabra procedente do xapon\u00e9s para se referir aos caracteres inintelixibeis: lixo que aparece cando se tentan visualizar conxuntos de caracteres internacionais mediante programas (navigadores etc) que non est\u00e1n configurados para eles.\nPron\u00fanciase [mo\u02a4ibake], que a un galego soa \"mollibake\" (pronunciando \u201cll\u201d con \u201cye\u00edsmo\u201d). O Mojibake ch\u00e1mase luan ma (\u4e82\u78bc ou \u4e71\u7801 luan4 ma3), ou \"c\u00f3digo ca\u00f3tico\" na lingua chinesa. Por exemplo: \"\u6587\u5b57\u5316\u3051\" visual\u00edzase como \"\u2022\u017d\u0161\u2030\u00bb\u201a\u00af\""}
{"id": "19333", "revid": "23204", "url": "https://gl.wikipedia.org/wiki?curid=19333", "title": "Kana", "text": "Kana (\u4eee\u540d, \u304b\u306a) \u00e9 un termo xen\u00e9rico que se refere a dous silabarios da escrita xaponesa: hiragana (\u3072\u3089\u304c\u306a, \u5e73\u4eee\u540d) e katakana (\u30ab\u30bf\u30ab\u30ca, \u7247\u4eee\u540d), que son caracteres baseados nos pictogramas chineses, ou kanji (\u6f22\u5b57), e que actualmente os substit\u00faen ou acompa\u00f1an."}
{"id": "19334", "revid": "56817", "url": "https://gl.wikipedia.org/wiki?curid=19334", "title": "Okurigana", "text": "Okurigana (\u9001\u308a\u4eee\u540d, literalmente \"letras acompa\u00f1antes\") son sufixos kana seguidos por kanji en oraci\u00f3ns xaponesas escritas. O seu uso \u00e9 darlle inflexi\u00f3ns aos adxectivos ou verbos: un \"okurigana\" nun verbo pode indicar o tempo do mesmo (pasado ou presente/futuro), darlle un significado afirmativo ou negativo, ou agregarlle un nivel de cortes\u00eda. Na actualidade o \"okurigana\" escr\u00edbese con hiragana, o uso de katakana era com\u00fan no pasado.\nUn exemplo de \"okuriganas\" podemos aplicalas ao verbo escribir (kaku, \u66f8\u304f), na s\u00faa forma rentaikei, eng\u00e1delle ao kanji \"ka\" (\u66f8), o okurigana \"ku\" (\u304f) que esta escrito en hiragana. Usando este mesmo kanji podemos obter m\u00e1is inflexi\u00f3ns do verbo."}
{"id": "19335", "revid": "7802", "url": "https://gl.wikipedia.org/wiki?curid=19335", "title": "Fixi", "text": ""}
{"id": "19336", "revid": "23204", "url": "https://gl.wikipedia.org/wiki?curid=19336", "title": "Subdivisi\u00f3ns de Nova Zelandia", "text": "Cando foi poboada orixinalmente, Nova Zelandia foi dividida en provincias. Estas foron abolidas en 1876 para que o goberno puidese ser centralizado, por motivos financeiros. En resultado, a Nova Zelandia non pos\u00fae ningunha entidade subnacional como provincia, estado ou territorio, m\u00e1is al\u00f3 do goberno local. A pesar diso, o esp\u00edrito das provincias sobrevive e existe unha feroz rivalidade entre elas en acontecementos culturais ou deportivos.\nDesde 1876, o goberno local administra as varias rexi\u00f3ns da Nova Zelandia. Debido \u00e1 a s\u00faa herdanza colonial, o goberno local neo-celand\u00e9s reflicte con bastante fidelidade as estruturas brit\u00e1nicas de goberno local, con consellos de cidade, \"borough\" e condado. Ao longo dos anos, alg\u00fans destes consellos fund\u00edronse ou axustaron as fronteiras de mutuo acordo, e foron criados alg\u00fans novos. En 1989, o goberno reorganizou por completo o goberno local, po\u00f1endo en funcionamento a actual estrutura de dous niveis coas rexi\u00f3ns e as autoridades territoriais.\nHoxe, Nova Zelandia ten 12 consellos rexionais para a administraci\u00f3n de asuntos ambientais e de transportes, e 74 autoridades territoriais que administran as estradas, o saneamento b\u00e1sico, as autorizaci\u00f3ns de construci\u00f3n e outros asuntos locais. As autoridades territoriais son 16 consellos de cidade, 57 consellos de distrito e o Consello das Illas Chatham. Catro dos consellos territoriais (unha cidade e tres distritos) e o Consello das Illas Chatham tam\u00e9n exercen as funci\u00f3ns de consello rexional, e son as\u00ed co\u00f1ecidos como autoridades unitarias. Os distritos das autoridades territoriais non son subdivisi\u00f3ns dos distritos dos consellos rexionais, e alg\u00fans atravesan as fronteiras dos consellos rexionais."}
{"id": "19338", "revid": "23204", "url": "https://gl.wikipedia.org/wiki?curid=19338", "title": "Illas Chatham", "text": "O arquip\u00e9lago das illas Chatham (\"Rekohu\" na lingua moriori), abrangue 10 illas nun radio de 40\u00a0km. Pertencen a Nova Zelandia.\nXeograf\u00eda.\nO arquip\u00e9lago at\u00f3pase situado 800\u00a0km ao leste da cidade neozelandesa de Christchurch. As illas pertencen oficialmente a Nova Zelandia desde 1842. A superficie total das illas \u00e9 de 996\u00a0km\u00b2, case toda local\u00edzase nas d\u00faas illas maiores, Chatham e Pitt. Estas illas principais son as \u00fanicas habitadas, e as illas menores te\u00f1en, en gran parte, reservas que pos\u00faen un acceso restrinxido ou prohibido.\nAs illas son:\nA maior\u00eda destas terras est\u00e1n cubertas por felgos e pastos, a\u00ednda que hai algunhas \u00e1reas de bosques. O terreo \u00e9 accidentado, m\u00e1is na illa Pitt, onde se localiza o punto m\u00e1is alto a 290 m.\nA illa principal desta cadea ten numerosos lagos e lagoas, sendo a maior, a lagoa \"Te Whanga\". Outros lagos da illa Chatham son o \"Huro\" e o \"Rangitahi\", e entre os regatos est\u00e1n o \"Te Awainanga\" e o \"Tuku\".\nHistoria.\nOs primeiros habitantes destas illas pertenc\u00edan a tribos inmigrantes da Polinesia, que se estableceron arredor do ano 1000 ddC., e deste illamento xurdiu o pobo moriori. A orixe exacta desta xente permanece como tema de varias discusi\u00f3ns. Alg\u00fans postulan que vi\u00f1eron directamente das illas da Polinesia localizadas m\u00e1is ao norte, mais na actualidade a crenza xeneralizada \u00e9 que os maor\u00eds te\u00f1en a s\u00faa orixe en Nova Zelandia. Este debate ten un matiz pol\u00edtico, xa que os actuais habitantes maor\u00eds, descendentes daqueles que invadiron e conquistaron o arquip\u00e9lago en 1832, reclaman un acceso aos dereitos ancestrais maor\u00eds. Un extenso informe deses reclamos, \"Rekohu\", foi publicado polo Tribunal Waitangi.\nA poboaci\u00f3n moriori das illas chega a 2000 habitantes. Viven como cazadores e recolectores, obtendo o seu alimento do mar e da flora nativa. Esta sociedade viviu pacificamente, con pequenas organizaci\u00f3ns, mais mantenendo unha poboaci\u00f3n est\u00e1bel mediante a castraci\u00f3n dunha certa porcentaxe dos nenos var\u00f3ns.\nO nome da illa Chatham prov\u00e9n do barco HMS \"Chatham\", cuxo capit\u00e1n William R. Broughton desembarcou o 29 de novembro de 1791 e reclamou posesi\u00f3n para a Gran Breta\u00f1a. Os cazadores de focas e de baleas fixeron axi\u00f1a destas illas un centro das s\u00faas actividades. A pesca contin\u00faa contribu\u00edndo significativamente na econom\u00eda, a\u00ednda que as industrias relacionadas coas focas e baleas cesaron as s\u00faas actividades arredor do 1861."}
{"id": "19340", "revid": "23204", "url": "https://gl.wikipedia.org/wiki?curid=19340", "title": "Subdivisi\u00f3ns de Australia", "text": "Australia est\u00e1 dividida en seis estados, tres territorios continentais e outros territorios insulares. Os estados son Nova Gales do Sur (NSW), Queensland (QLD), Australia Meridional (SA), Tasmania (TAS), Victoria (VIC) e Australia Occidental (WA). Os tres territorios continentais son o Territorio do Norte (NT), o Territorio da Capital Australiana (ACT) e Jervis Bay (JBT) (que se considera parte do ATC). Na maior parte dos seus asuntos, os territorios funcionan de xeito similar aos estados; con todo o Parlamento da Mancomunidade ten o poder de anular calquera lexislaci\u00f3n dos parlamentos dos primeiros. En contraste, a lexislaci\u00f3n federal s\u00f3 pode anular lexislaci\u00f3ns dos estados relativas a certas \u00e1reas segundo establ\u00e9cese na Secci\u00f3n 51 da Constituci\u00f3n Australiana; todos os poderes lexislativos residuais son manexados polos parlamentos dos estados, inclu\u00edndo hospitais, educaci\u00f3n, polic\u00eda, poder xudicial, estradas, transporte p\u00fablico e goberno local.\nCada estado e territorio ten a s\u00faa propia lexislatura (unicameral no caso do Territorio do Norte, o Territorio da Capital Australiana e Queensland, e bicameral nos restantes estados). A c\u00e1mara baixa \u00e9 co\u00f1ecida como Asemblea Lexislativa (C\u00e1mara da Asemblea en Australia Meridional e Tasmania) e a c\u00e1mara alta \u00e9 chamada Consello Lexislativo. O xefe de Goberno de cada estado e territorio \u00e9 denominado \"premier\" ou \"chief minister\" respectivamente. A Ra\u00ed\u00f1a \u00e9 representada nos estados por un gobernador, no Territorio do Norte por un administrador, e no Territorio da Capital Australiana polo Gobernador Xeral.\nAustralia ten tam\u00e9n varios territorios menores. O Goberno federal administra unha \u00e1rea separada dentro de Nova Gales do Sur, o Jervis Bay, como base naval e porto mar\u00edtimo para a capital nacional. Australia pos\u00fae ademais os seguintes territorios externos habitados: Illa Norfolk, Illa de Nadal e Illas Cocos (Keeling); e os territorios externos deshabitados de Illas Ashmore e Cartier, Illas do Mar do Coral, Illas Heard e McDonald e Territorio Ant\u00e1rtico Australiano; en canto a d\u00faas supostas illas, a Dougherty e a Emerald, estas fai anos que se consideran unha ficci\u00f3n e, polo tanto, se categorizan como illas pantasma.\nO c\u00f3digo ISO que comeza por \"AU-\" \u00e9 o ISO 3166-2:AU; alg\u00fans territorios te\u00f1en o seu propio c\u00f3digo ISO 3166-1."}
{"id": "19341", "revid": "31997", "url": "https://gl.wikipedia.org/wiki?curid=19341", "title": "Xeograf\u00eda de Australia", "text": "A maior parte da xeograf\u00eda de Australia est\u00e1 composta por desertos ou zonas semi\u00e1ridas (o 40 % da masa terrestre est\u00e1 cuberta por dunas de area). S\u00f3 os extremos sueste e suroeste te\u00f1en un clima temperado e un chan moderadamente f\u00e9rtil. A parte norte do pa\u00eds ten un clima tropical: parte \u00e9 bosque tropical, parte son pastos e parte \u00e9 deserto. A Grande Barreira de Coral, o maior arrecife de coral do mundo, sit\u00faase a pouca distancia da costa nordeste e est\u00e9ndese por m\u00e1is de 1.200\u00a0km. O Uluru (co\u00f1ecido como Ayers Rock ata 1986) \u00e9 o maior mon\u00f3lito do mundo e sit\u00faase na Australia central.\nDatos xerais.\nLocal\u00edzase en Ocean\u00eda, continente situado entre o oc\u00e9ano \u00cdndico e o oc\u00e9ano Pac\u00edfico sur.\nAs s\u00faas coordenadas xeogr\u00e1ficas son 27\u00ba 00' S, 133\u00ba 00' E.\nTen unha \u00e1rea total de 7.686.850 km\u00b2, dos que 7.617.930 son de terra e 68.920 de auga, inclu\u00eddas a illas de Lord Howe e a illa Maccarie.\nNon ten fronteiras terrestres e a s\u00faa costa \u00e9 de 25.760\u00a0km.\nConfiguraci\u00f3n e aproveitamento do terreo.\nA maior parte do territorio \u00e9 un planalto baixo e des\u00e9rtico; unha planicie f\u00e9rtil no sueste. O punto m\u00e1is baixo do territorio \u00e9 o Lago Eyre (15 m) e m\u00e1is elevado \u00e9 o Monte Kosciuszko (2.229 m).\nOs recursos naturais m\u00e1is abundantes son: bauxita, carb\u00f3n, ferro, cobre, esta\u00f1o, ouro, prata, uranio, n\u00edquel, tungsteno, areas minerais, chumbo, cinc, diamantes, gas natural e petr\u00f3leo.\nCanto ao uso da terra, en estimaci\u00f3ns de 1993, un 6 % \u00e9 de labor, non hai cultivos permanentes, o 54 % corresponde a pastos permanentes, un 19 % a bosques e o 21 % restante a outros aproveitamentos. De todo o territorio, 21.070\u00a0km2 son de terra irrigada."}
{"id": "19342", "revid": "59564", "url": "https://gl.wikipedia.org/wiki?curid=19342", "title": "Festival Internacional do Mundo Celta", "text": "O Festival Internacional do Mundo Celta de Ortigueira \u00e9 un festival de m\u00fasica folk tradicional das naci\u00f3ns celtas que en 2018 cumpriu 40 anos. Cel\u00e9brase cada ver\u00e1n na segunda fin de semana de xullo na vila costeira de Ortigueira, situada no norte da provincia da Coru\u00f1a. O evento est\u00e1 declarado festa de interese tur\u00edstico internacional.\nO escenario principal sit\u00faase no porto, con actuaci\u00f3ns de grupos de m\u00fasica celta de gran nivel e fama internacional, coma Alan Stivell ou The Chieftains, entre moitos outros. As\u00ed mesmo, ata a edici\u00f3n do ano 2010 nos arredores do porto situ\u00e1base un escenario menor no que se daban cita grupos noveis, chamado \"Proxecto Runas\", na actualidade o proxecto de novos grupos ten lugar no escenario principal na noite do xoves. Na praia de Morouzos e no pi\u00f1eiral habil\u00edtase o espazo para que acampe a xente que acode ao festival.\n\u00c9 o maior festival celta canto a n\u00famero de asistentes de toda a Pen\u00ednsula Ib\u00e9rica (con miles de asistentes en cada edici\u00f3n).\nEn 2022 foron Premio Mart\u00edn C\u00f3dax da M\u00fasica.\nGrupos participantes no Festival.\nEntre os grupos que participaron nas distintas edici\u00f3ns do festival destacan grupos galegos como Milladoiro, Luar na Lubre ou Berrog\u00fcetto, ademais de grupos internacionais como The Chieftains ou Ialma."}
{"id": "19343", "revid": "85894", "url": "https://gl.wikipedia.org/wiki?curid=19343", "title": "Suva", "text": "Suva \u00e9 a capital e cidade m\u00e1is grande de Fidxi. Est\u00e1 localizada na costa sueste da illa de Viti Levu, na divisi\u00f3n de Fidxi Central, da cal tam\u00e9n \u00e9 a capital. Suva converteuse na capital oficial de Fidxi en 1877 cando a xeograf\u00eda de \"Kaivalagi\", un antigo asentamento europeo en Levuka na illa de Ovalau, quedou pequeno. No censo de 1996, o \u00faltimo ata a data, a cidade de Suva ti\u00f1a unha poboaci\u00f3n de 77.366 habitantes. Inclu\u00edndo os suburbios independentes, a poboaci\u00f3n da \u00e1rea urbana de Suva do Norte era de 167.975 no mesmo censo.\nXeograf\u00eda.\nSuva \u00e9 o centro comercial e pol\u00edtico de Fidxi, e a cidade m\u00e1is grande no Pac\u00edfico Sur f\u00f3ra de Australia e Nova Zelandia. \u00c9 o porto principal de Fidxi e foi a sede dos Xogos do Pac\u00edfico Sur en varias ocasi\u00f3ns, a ult\u00edma no 2003. \nA\u00ednda que Suva se sit\u00faa nunha pen\u00ednsula, e est\u00e1 case rodeada polo mar, a praia m\u00e1is pr\u00f3xima est\u00e1 a 40 quil\u00f3metros de distancia en Pacific Harbour, e a costa pr\u00f3xima est\u00e1 rodeada de mangleiral. Unha significativa parte do centro da cidade, inclu\u00edndo o antigo Edificio Parlamentario, foi constru\u00edda sobre o mangleiral. \nSuva recibe unha considerable cantidade de choivas, e a\u00ednda que non chove m\u00e1is que en Pohnpei, un estado de Micronesia, ten m\u00e1is precipitaci\u00f3ns que Nadi e o occidente de Viti Levu, o cal \u00e9 co\u00f1ecido polos suvaneses como, \"o occidente ardente\".\nHistoria.\nEn 1868 o xefe bauano Seru Epenisa Cakobau, vendeulle 5000\u00a0km\u00b2 de terreo, dos que 575\u00a0km\u00b2 quedaban no que era ent\u00f3n a aldea de Suva, \u00e1 Compa\u00f1\u00eda Polinesia, unha compa\u00f1\u00eda australiana, co prop\u00f3sito de pagar as s\u00faas d\u00e9bedas aos E.U.A. A Compa\u00f1\u00eda Polinesia pensaba crear unha industria de algod\u00f3n co terreo comprado, pero o clima da rexi\u00f3n impediullo.\nLogo da anexi\u00f3n das illas de Fidxi ao Reino Unido en 1874, as autoridades coloniais decidiron cambiar a capital, de Levuka a Suva en 1877. A transici\u00f3n f\u00edxose oficial en 1882. O Coronel F.E. Pratt dos Enxe\u00f1eiros Reais foi nomeado Dese\u00f1ador Xeral en 1875 e dese\u00f1ou a nova capital, coa asistencia de 'W. Stephens e o Coronel R.W. Stewart.\nEn 1909 logo da promulgaci\u00f3n da Ordenanza da Constituci\u00f3n do Municipio, Suva adquiriu status municipal. A aldea orixinalmente consist\u00eda en s\u00f3 unha milla cadrada; estes bordos permaneceron intactos ata 1952 cando os distritos de Muanikau e Samabula foron anexados, expandindo o seu territorio m\u00e1is de 13 quil\u00f3metros cadrados. En outubro dese ano, Suva foi proclamada cidade, a primeira de Fidxi. Ent\u00f3n foi anexada Tamavua; a extensi\u00f3n m\u00e1is recente dos seus l\u00edmites foi a incorporaci\u00f3n do distrito de Cunningham no norte da cidade. O crecemento urbano resultou nun n\u00famero de suburbios nos arredores da cidade e forman parte da \u00e1rea Metropolitana de Suva.\nArquitectura e urbanismo.\nO edificio m\u00e1is alto de Fidxi, o Suva Central, foi recentemente inaugurado e lev\u00e1ntase a 24\u00b46 metros m\u00e1is que o Edificio do Banco de Reserva de Fidxi. Suva Central \u00e9 hoxe en d\u00eda a edificaci\u00f3n m\u00e1is alta da rexi\u00f3n Insular Pac\u00edfica. Outra estrutura moi co\u00f1ecida \u00e9 a Biblioteca de Suva, constru\u00edda en 1909 e financiada polo empresario e magnate Andrew Carnegie.\nO complexo de edificios gobernamentais ocupa o que unha vez foi un terreo pantanoso de mangleiral, o cal foi drenado en 1935 e aproximadamente 5\u00a0km de concreto reforzado foi usado para cementar a \u00e1rea para que puidese soportar os grandes edificios que \u00edan ser constru\u00eddos. O edificio central foi terminado en 1939; unha nova \u00e1 foi terminada en 1967. Con todo, o parlamento de Fidxi foi trasladado cara a outra localidade na R\u00faa Ratu Sukuna en 1992.\nA Casa Gobernamental foi a antiga residencia dos gobernadores coloniais de Fidxi e logo da s\u00faa independencia en 1970, a dos Gobernadores Xerais de Fidxi. \u00c9 agora a residencia oficial do Presidente. Orixinalmente constru\u00edda en 1882, tivo que ser reconstru\u00edda en 1928, logo de serios danos tras unha tormenta el\u00e9ctrica en 1921.\nA Escola de Medicina de Fidxi e un dos tres campus universitarios da Universidade do Pac\u00edfico Sur est\u00e1 en Suva. O campus da Universidade do Pac\u00edfico Sur (UPS) ocupa o que unha vez foi unha base de hidroavi\u00f3ns de Nova Zelandia. \u00c9 o m\u00e1is grande dos campus da UPS que se atopan por todo o Pac\u00edfico Sur.\nO Museo de Fidxi, localizado nos Xard\u00edns Thurston, foi fundado en 1904 e orixinalmente ocupaba a antiga alcald\u00eda, pero moveuse ata a s\u00faa localizaci\u00f3n actual en 1954. O museo alberga a colecci\u00f3n m\u00e1is extensiva de artefactos fidxianos do mundo, e tam\u00e9n \u00e9 unha instituci\u00f3n educativa e de investigaci\u00f3ns, especializada en arqueolox\u00eda, a preservaci\u00f3n de tradici\u00f3ns orais fidxianas, e a publicaci\u00f3n de material acerca da cultura e linguaxe de Fidxi.\nSuva ten ao redor de 78 parques. Estes incl\u00faen o novo Xard\u00edn Takashi Suzuki e o Xard\u00edn Thurston. Aberto en 1913, os Xard\u00edns Thurston est\u00e1n repletos con flora de toda a rexi\u00f3n do Pac\u00edfico Sur. O Parque Apted, \u00e9 un lugar ideal para ver o amencer e o anoitecer.\nGoberno municipal.\nSuva ten un status municipal e \u00e9 gobernado por un alcalde e un concello de vinte membros o cal \u00e9 controlado polo partido Soqosoqo Duavata ni Lewenivanua que ga\u00f1ou a maior\u00eda de postos logo das elecci\u00f3ns municipais do 2005 en Suva. O actual alcalde \u00e9 Ratu Peni Volavola.\nDemograf\u00eda.\nSuva \u00e9 unha cidade multirracial e multicultural. Fidxianos ind\u00edxenas e indo-fidxianos, os principais dous grupos \u00e9tnicos de Fidxi, comp\u00f3n a maior\u00eda da poboaci\u00f3n de Suva, pero a poboaci\u00f3n da cidade incl\u00fae cauc\u00e1sicos e chineses, entre outros. A maior\u00eda de expatriados en Fidxi at\u00f3panse en Suva. O idioma m\u00e1is falado na cidade \u00e9 o ingl\u00e9s, pero o fidxiano, e o hindustano tam\u00e9n \u00e9 falado en certas \u00e1reas da cidade."}
{"id": "19345", "revid": "85894", "url": "https://gl.wikipedia.org/wiki?curid=19345", "title": "Remu\u00ed\u00f1o, Remu\u00ed\u00f1o, A Arnoia", "text": "Remu\u00ed\u00f1o \u00e9 un lugar da parroquia de Remu\u00ed\u00f1o no concello ourens\u00e1n da Arnoia na comarca do Ribeiro. Segundo o INE e o IGE en 2011 ti\u00f1a 102 habitantes (53 homes e 49 mulleres), os mesmos ca en 2010 (52 homes e 50 mulleres) e 15 menos ca en 2004.\nHistoria.\nRemu\u00ed\u00f1o era hai anos unha das tres parroquias do concello da Arnoia coa Arnoia e Sande. Despois quedaron reducidas a d\u00faas: A Arnoia e Remu\u00ed\u00f1o. Durante a II Rep\u00fablica, Remu\u00ed\u00f1o tivo un dos n\u00facleos m\u00e1is activos do socialismo."}
{"id": "19346", "revid": "482", "url": "https://gl.wikipedia.org/wiki?curid=19346", "title": "Xaqu\u00edn Lorenzo Fern\u00e1ndez", "text": ""}
{"id": "19347", "revid": "89787", "url": "https://gl.wikipedia.org/wiki?curid=19347", "title": "Doutor Who", "text": "Doutor Who (Doctor Who na s\u00faa versi\u00f3n orixinal en ingl\u00e9s) \u00e9 unha serie de televisi\u00f3n brit\u00e1nica de ficci\u00f3n cient\u00edfica producida pola BBC.\nCaracter\u00edsticas.\nA serie trata das aventuras dun viaxeiro no tempo extraterrestre co\u00f1ecido como O Doutor que, xunta cos seus compa\u00f1eiros, explora o espazo e o tempo solucionando problemas, corrixindo desfeitas e enfront\u00e1ndose a criaturas varias. Pos\u00fae unha nave espacial e temporal co\u00f1ecida como TARDIS, que ten o aspecto dunha cabina de polic\u00eda inglesa da d\u00e9cada dos 50.\nFoi emitida na BBC One desde 1963 at\u00e9 1989, data na que se cancelou por baixas audiencias. Produciuse un filme en 1996 coa intenci\u00f3n de ser un backdoor pilot, mais sen \u00e9xito, at\u00e9 que en 2005 se recuperou con \u00e9xito de audiencias. Pos\u00fae o R\u00e9cord Guinness como o programa de televisi\u00f3n de ficci\u00f3n cient\u00edfica con m\u00e1is anos de emisi\u00f3n, as\u00ed como varios Premios Hugo e o Premio BAFTA \u00e1 mellor serie dram\u00e1tica de 2006.\nPersonaxes.\nO Doutor.\nO personaxe do Doutor est\u00e1 rodeado de misterio, o seu mesmo alcume o indica, m\u00e1is ao longo das temporadas o p\u00fablico co\u00f1ece m\u00e1is detalles sobre el. S\u00e1bese que prov\u00e9n do planeta Gallyfrey, berce dunha das razas m\u00e1is poderosas de todos os tempos, os \"Timelords\" ou \"Se\u00f1ores do Tempo\", capaces de utilizar o tempo e o espazo. Debido ao seu car\u00e1cter belicista ga\u00f1aron multitude de inimigos ao longo de toda a galaxia. Disto desligase o personaxe do Doutor, quen a bordo da TARDIS, acr\u00f3nimo de Time And Relative Dimension In Space (Tempo e Dimensi\u00f3n Relativa no Espazo), unha nave espacial con forma de cabina de polic\u00eda inglesa, trata de desfacer entortos e salvar vidas sempre e cando as s\u00faas actuaci\u00f3ns non afecten o espazo-tempo.\nO Doutor, como todo Timelord, ten a posibilidade de rexenerarse nun novo corpo cando esta preto da morte ata un l\u00edmite de doce veces. Polo momento o personaxe rexenerouse xa once veces.\nO 8 de maio de 2022 anunciouse que Ncuti Gatwa tomar\u00eda o relevo de Jodie Whittaker como o seguinte doutor, convert\u00e9ndoo no primeiro actor negro en encabezar a serie.\nCompa\u00f1eiros.\nO Doutor xeralmente viaxa con de 1 a 3 compa\u00f1eiros. Na maior\u00eda das historias de Doutor Who, o compa\u00f1eiro ofrece un substituto con quen o p\u00fablico poida identificar e promover a historia, facendo preguntas e meterse en problemas, ou axudando ou rescatar o Doutor. A maior\u00eda dos compa\u00f1eiros do Doutor son humanos, con algunhas excepci\u00f3ns, como Kamelion, nisto, Adric, Turlough, Astrid e Romana. Dos compa\u00f1eiros non-humanos, al\u00e9n de robot K-9, son membros de razas humanoides. Ata a data, Romana e Susan son os \u00fanicos Timelords que viaxaron co Doutor.\nInimigos m\u00e1is asiduos.\nDaleks.\nA raza dos Daleks, apareceu por primeira vez en 1963, e son os m\u00e1is antigos inimigos do Doutor. Os Daleks son mutantes de voz metalizada protexidos nunha especie de tanque que act\u00faa como armadura e que proceden do planeta Skaro. O seu papel principal na serie \u00e9 o de \"exterminar\" a todos os seres inferiores a eles, chegando incluso a atacar aos Se\u00f1ores do Tempo na \u00daltima Gran Guerra do Tempo. A s\u00faa aparici\u00f3n m\u00e1is recente foi no episodio The Witch\u00b4s Familiar, na novena temporada da nova serie.\nCybermen.\nOs cybermen (ciberhomes en galego) eran orixinalmente unha especie de humanoides totalmente org\u00e1nicos orixinarios de Mondas, un planeta xemelgo \u00e1 Terra que comezaron a implantar m\u00e1is e m\u00e1is partes artificiais nos seus corpos.\nNo 2006 presentouse unha variaci\u00f3n totalmente nova dos Cybermen. Estes Cybermen Cybus foron creados nun universo paralelo polo inventor tolo John Lumic, quen estaba tentando preservar a vida dun ser humano a trav\u00e9s do transplante dos seus cerebros en corpos de metal poderoso, envi\u00e1ndolles ordes a trav\u00e9s dunha rede sen f\u00edos e inhibindo as s\u00faas emoci\u00f3ns cun chip electr\u00f3nico.\nThe Master.\nThe Master (o mestre en galego) \u00e9 un Se\u00f1or do Tempo renegado, arquienemigo do Doutor. Este personaxe apareceu por primeira vez en 1971 e o seu papel foi interpretado por varios actores debido a que como pertencente a esta raza, ten a capacidade de rexenerarse.\nDavros.\nProcedente do planeta Skaro, este personaxe foi o creador dos Daleks.\nOs Se\u00f1ores do Tempo.\nA\u00ednda que non se declaran como inimigos oficiales do Doutor, ben \u00e9 certo que en contadas ocasi\u00f3ns te\u00f1en acontecido confrontaci\u00f3ns entre ambos bandos, principalmente por conflitos de intereses. Na UGGT, o Doutor chegou a aniquilar a s\u00faa propia especie, xunto cos Daleks, para as\u00ed poder rematar as hostilidades entre Daleks e Se\u00f1ores do Tempo, as cales produciran graves desastres no devir do Universo; m\u00e1is tarde comprobouse que isto non fora de todo as\u00ed.\nDoutor Who en Galicia.\nA finais dos anos 80, a Televisi\u00f3n de Galicia emitiu os episodios protagonizados por Tom Baker como o cuarto doutor. Nesta versi\u00f3n o encargado de dobrar a s\u00faa voz foi o actor Gonzalo Uriarte."}
{"id": "19349", "revid": "15490", "url": "https://gl.wikipedia.org/wiki?curid=19349", "title": "Ky\u016bsh\u016b", "text": "Ky\u016bsh\u016b (\u4e5d\u5dde, \u304d\u3085\u3046\u3057\u3085\u3046) \u00e9 a terceira maior illa do arquip\u00e9lago xapon\u00e9s. As principais cidades son Fukuoka, Kitaky\u016bsh\u016b, Kumamoto e Kagoshima.\nXeograf\u00eda.\nO terreo da illa \u00e9 monta\u00f1oso e conta co volc\u00e1n activo m\u00e1is grande do Xap\u00f3n, o Aso que ten unha altitude de 1.592 m. At\u00f3panse variada evidencia de actividade tect\u00f3nica inclu\u00edndo numerosas lagoas termais. A m\u00e1is famosas destas at\u00f3panse en Beppu ao nord\u00e9s e en Aso, na rexi\u00f3n central da illa.\nA rexi\u00f3n de Ky\u016bsh\u016b (\"\u4e5d\u5dde\u5730\u65b9, ky\u016bsh\u016b-chiho\") cont\u00e9n sete prefecturas que se atopan na illa de Ky\u016bsh\u016b. \nA cidade m\u00e1is populosa da illa \u00e9 Fukuoka a cal \u00e9 un porto e un centro da industria pesada. Kitakyushu tam\u00e9n \u00e9 unha cidade designada por decreto gobernamental e \u014cmuta \u00e9 outro centro industrial. O porto principal da rexi\u00f3n \u00e9 Nagasaki."}
{"id": "19350", "revid": "23204", "url": "https://gl.wikipedia.org/wiki?curid=19350", "title": "Kanto", "text": "A rexi\u00f3n de Kanto (\u95a2\u6771\u5730\u65b9 \u304b\u3093\u3068\u3046\u3061\u307b\u3046, \"Kant\u014d-chih\u014d\") \u00e9 unha \u00e1rea xeogr\u00e1fica da illa de Honsh\u016b, a maior illa do Xap\u00f3n. Os seus l\u00edmites territoriais son practicamente os mesmos da Chaira de Kanto.\nEtimolox\u00eda e caracter\u00edsticas.\nO nome ref\u00edrese, xeralmente, \u00e1 rexi\u00f3n leste (\u6771) do posto de control de Hakone (\u95a2\u6240). (O nome Kanto significa literalmente \"Leste da Barreira,\" e ref\u00edrese aos postos de control (barreiras) que se erixiron durante o Per\u00edodo Tokugawa na estrada Tokaido que ligaba Toquio a Quioto.\nA rexi\u00f3n consta de sete prefecturas: Gunma, Tochigi, Ibaraki, Saitama, Toquio, Chiba, e Kanagawa.\nA Chaira.\nA Chaira de Kanto \u00e9 unha rexi\u00f3n sensibelmente ch\u00e1 onde se insire a cidade de Toquio. \u00c9 a maior chaira do Xap\u00f3n e xa foi, durante o per\u00edodo Edo a rexi\u00f3n agr\u00edcola m\u00e1is pr\u00f3spera do pa\u00eds. Nesa \u00e9poca, os se\u00f1ores feudais desta chaira deti\u00f1an un poder consider\u00e1bel grazas \u00e1 fertilidade da terra.\nA proposta de invasi\u00f3n do Xap\u00f3n polos aliados durante a segunda guerra mundial, e que ficou co\u00f1ecida por Operaci\u00f3n Coronet, inserida na Operaci\u00f3n Downfall, prev\u00eda que a chaira de Kanto fose o lugar de desembarque das tropas."}
{"id": "19352", "revid": "85894", "url": "https://gl.wikipedia.org/wiki?curid=19352", "title": "Sapporo", "text": "Sapporo (en xapon\u00e9s, \u672d\u5e4c\u5e02, \u3055\u3063\u307d\u308d\u3057, \"Sapporo-shi\") \u00e9 a quinta maior cidade do Xap\u00f3n, situada na illa de Hokkaid\u014d. \u00c9 a capital da prefectura de Hokkaid\u014d. Ten preto de 2.25 mill\u00f3ns de habitantes. Foi designada cidade por mandato gobernamental o 1 de abril de 1972. \u00c9 servida polo Aeroporto de Chitose.\nOrganizou os primeiros Xogos Ol\u00edmpicos de Inverno da Asia, que comezaron o 3 de febreiro de 1972.\nO maior evento anual de Sapporo \u00e9 o Festival de neve en febreiro, co\u00f1ecido pola s\u00faa competici\u00f3n de esculturas no xeo.\nNo Xap\u00f3n, Sapporo \u00e9 co\u00f1ecido como a sede da cervexa Sapporo e do ramen con sabor a miso. O barrio de diversi\u00f3ns e entretemento de Susukino est\u00e1 entre os maiores e m\u00e1is co\u00f1ecidos do Xap\u00f3n.\nDivisi\u00f3n administrativa.\nO concello de Sapporo div\u00eddese en 7 barrios (\"ku\" \u533a): Chuo-ku, Kita-ku, Higashi-ku, Shiroishi-ku, Toyohira-ku, Minami-ku, Nishi-ku, Atsubetsu-ku, Teine-ku, Kiyota-ku."}
{"id": "19354", "revid": "100308", "url": "https://gl.wikipedia.org/wiki?curid=19354", "title": "Ramen", "text": "O \u00e9 a versi\u00f3n xaponesa da sopa de fideos chinesa \"la mian\" (\u62c9\u9eb5).\nBasicamente son fideos fervidos en auga, servidos nun prato de sopa, para ser despois cubertos con algunha variedade de \"Gu\" (\u5177). Moi distinto ao que se cre, era o prato orixinal chin\u00e9s, \"la mian\", que se parec\u00eda algo m\u00e1is ao spaghetti e se serv\u00eda s\u00f3 con mollo. O \"ramen\" integrouse con tal forza na gastronom\u00eda xaponesa que en Taiw\u00e1n \u00e9 considerado un produto netamente xapon\u00e9s.\nAcost\u00famase consumir en establecementos de comida r\u00e1pida, en postos ambulantes ou na casa, sendo un dos alimentos m\u00e1is baratos que se poden atopar.\nOs ingredientes m\u00e1is importantes do \"ramen\" son: \"men\" (\u9eba) (fideo), sopa e \"Gu\" (\u5177).\nFideo.\nO fideo faise basicamente con fari\u00f1a de trigo, auga, sal e \"kansui\". O \"kansui\" \u00e9 auga que cont\u00e9n altas concentraci\u00f3ns de carbonato de potasio, carbonato de sodio e unha lixeira cantidade de \u00e1cido fosf\u00f3rico. \u00c9 o que lle d\u00e1 ao \"ramen\" a s\u00faa caracter\u00edstica cor amarela. Por veces utilizase ovo no canto de \"kansui\".\nSopa.\nA\u00ednda cando moitos consideran que o m\u00e1is importante do \"ramen\" \u00e9 o tipo de fideo, o modo m\u00e1is doado de diferenciar as variantes \u00e9 pola sopa na que a pasta se deposita. As m\u00e1is caracter\u00edsticas descr\u00edbense a continuaci\u00f3n.\nDestas despr\u00e9ndese unha variedade maior, a\u00ednda que xeralmente a \u00fanica diferenza \u00e9 o que se utiliza como \"Gu\".\nGu (\u5177).\nEn realidade, case calquera cousa pode servir como complemento, e a maior\u00eda das veces d\u00e9ixase \u00e1 discreci\u00f3n do cliente.\nAs opci\u00f3ns m\u00e1is com\u00fans son ovos fervidos, \"menma\" ou \"shinachiku\" (\u652f\u90a3\u7af9) (encurtido de tronco de bamb\u00fa moi novo), \"nori\", \"wakame\", rebadas de porco rostrido \"yakibuta\"(\u713c\u8c5a) ou chaashuu (\u53c9\u713c), \"negi\" (cebol\u00edn), \"naruto\" kamaboko e ultimamente \"kimuchi\" e verduras fervidas."}
{"id": "19355", "revid": "126572", "url": "https://gl.wikipedia.org/wiki?curid=19355", "title": "Miso", "text": "\"Para o artigo sobre a aldea, v\u00e9xase Miso, Lens, Ames\"\nO miso (en xapon\u00e9s \u5473\u564c, \u307f\u305d, \"fonte do sabor\") \u00e9 unha pasta aromatizante fermentada e moi saborosa, feita con sementes de soia e/ou cereais e sal mari\u00f1o. Considerouse durante s\u00e9culos como un alimento curativo na China e o Xap\u00f3n, e hoxe as investigaci\u00f3ns modernas revelan que non se trabucan.\nCont\u00e9n enzimas vivas que axudan \u00e1 dixesti\u00f3n e subministran un equilibrio nutritivo de carbohidratos naturais, aceites esenciais, vitaminas, minerais e prote\u00ednas. Como boa fonte de prote\u00ednas e vitamina B, tam\u00e9n axuda a limpar o corpo das radiaci\u00f3ns e da nicotina. O miso sen pasteurizar pode reconstru\u00edr a flora intestinal estragada por dietas de alto contido en carnes, azucre, produtos qu\u00edmicos ou antibi\u00f3ticos.\nNa elaboraci\u00f3n dun miso de primeira calidade, a soia org\u00e1nica \u00e9 inoculada cun cultivo e incubase durante setenta e d\u00faas horas."}
{"id": "19357", "revid": "23204", "url": "https://gl.wikipedia.org/wiki?curid=19357", "title": "Biafra", "text": "Biafra foi o nome que tomou a rexi\u00f3n sueste da Nixeria ao proclamar a s\u00faa independencia o 30 de maio de 1967. A rexi\u00f3n foi novamente incorporada a Nixeria o 15 de xaneiro de 1970.\nNo intre da s\u00faa constituci\u00f3n, o estado biafre\u00f1o ocupaba uns 76.400\u00a0km\u00b2 e estaba habitado por uns 13 mill\u00f3ns de persoas, a metade deles pertencentes \u00e1 etnia ibo (tam\u00e9n co\u00f1ecidos como igbos e iboleses). Recibiu o seu nome da ba\u00eda de Biafra, que Nixeria renomeou posteriormente co nome de ba\u00eda de Bonny.\nHistoria.\nEn xaneiro de 1966 houbo un intento de golpe de Estado en Nixeria, comandado por oficiais de etnia ibo, que resultou cruento e breve. En maio e setembro do mesmo ano grupos de emigrantes ibos foron obxecto de matanzas en masa no norte de Nixeria. A maior parte dos 8 mill\u00f3ns de ibos de Nixeria viv\u00edan no que daquela se co\u00f1ec\u00eda como Rexi\u00f3n Oriental de Nixeria, que ti\u00f1a por gobernador militar \u00f3 tenente coronel Chukwuemeka Odumegwu Ojukwu, un ibo. Foi el quen declarou Estado independente \u00e1 rexi\u00f3n, coa autorizaci\u00f3n dunha asemblea consultiva, localizando a capital en Enugu, mentres as s\u00faas tropas comezaron a confiscar recursos federais do Estado nixeriano, como os veh\u00edculos postais de circulaci\u00f3n interna do pa\u00eds.\nBiafra foi reco\u00f1ecida por cinco pa\u00edses: Gab\u00f3n, Hait\u00ed, Costa do Marfil, Tanzania, e Zambia. Outras naci\u00f3ns mostraron apoio a Biafra sen reco\u00f1ecela oficialmente. As\u00ed, Francia, Portugal, Rodesia e Sur\u00e1frica proveron asistencia militar e financeira. Israel subministrou a Biafra as armas capturadas na Guerra dos Seis D\u00edas. Por\u00e9n, o apoio clandestino de Sur\u00e1frica (que practicaba o apartheid) e Portugal (que manti\u00f1a colonias no continente) disuadiu a m\u00e1is Estados africanos, que doutro xeito poder\u00edan apoiar a causa biafre\u00f1a.\nInicialmente Nixeria respondeu cun bloqueo econ\u00f3mico, pero o 6 de xullo de 1967 comezou a levar tropas \u00e1 zona. Tras alg\u00fans \u00e9xitos iniciais por parte do novo Estado, como a ocupaci\u00f3n da rexi\u00f3n do oeste medio de Nixeria en xullo e agosto, as tropas federais nixerianas invadiron a zona e iniciaron unha guerra de exterminio na que levaron a iniciativa e reconquistaron progresivamente o territorio, mentres as biafre\u00f1as limit\u00e1banse a contraatacar. O avance nixeriano obrigou a que a capital biafre\u00f1a fose transferida de Enugu, primeiro a Aba, cara a finais de ano a Umuahia e finalmente a Owerri en 1969.\nAntes de 1970 Biafra quedara arrasada pola guerra e necesitaba alimentos urxentemente. En medio do afundimento econ\u00f3mico e militar, Ojukwu fuxiu do pa\u00eds, e o resto do territorio da Rep\u00fablica foi reincorporado a Nixeria.\nO conflito puido cobrar a vida de entre 800.000 e un mill\u00f3n de persoas (algunhas fontes falan dun mill\u00f3n e medio), a maior\u00eda delas v\u00edtimas da fame e das enfermidades. O feito de que poder soster a guerra durante tres anos, dado o nivel de subdesenvolvemento de \u00e1mbolos dous contendentes, s\u00f3 foi posible mercede \u00e1 internacionalizaci\u00f3n do conflito e \u00e1 posterior intervenci\u00f3n das grandes potencias mundiais en apoio dunha ou outra facci\u00f3n. A propia secesi\u00f3n foi alentada en gran medida por intereses estranxeiros en territorio biafre\u00f1o, centrados na s\u00faa riqueza mineira, principalmente petr\u00f3leo.\nMiscel\u00e1nea.\nO himno nacional de Biafra utilizaba a melod\u00eda do poema sinf\u00f3nico de Jean Sibelius \"Finlandia\".\nEste conflito inspirou \u00f3 m\u00fasico Jello Biafra, cantante dos Dead Kennedys, para a elecci\u00f3n do seu nome art\u00edstico."}
{"id": "19358", "revid": "98629", "url": "https://gl.wikipedia.org/wiki?curid=19358", "title": "Shusaku Endo", "text": "Sh\u016bsaku End\u014d (\u9060\u85e4 \u5468\u4f5c), nado en Toquio en 1923 e finado en 1996, foi un escritor xapon\u00e9s.\nTraxectoria.\nViviu os seus primeiros anos na China, logo da separaci\u00f3n dos seus pais en 1933 regresou coa s\u00faa nai a Toquio, e converteuse ao catolicismo, a fe da s\u00faa nai, en 1934. Estudou literatura francesa nas Universidad de Kei\u014d e de Li\u00f3n, licenciouse en 1953 e a\u00ednda que nos seus anos de estudante comazara a escribir artigos de cr\u00edtica literaria, as s\u00faas primeiras novelas apareceron en 1955, \"O home branco\" e \"O home amarelo\".\nOs seus libros reflicten moitas das s\u00faas experiencias de infancia, o que incl\u00fae o estigma de ser diferente, e en moitos dos seus libros o seu catolicismo adquire un papel central, frecuentemente comp\u00e1rase a s\u00faa obra coa de Graham Greene polos conflitos morais que viven os seus protagonistas e pola escrita psicol\u00f3xica das s\u00faas novelas."}
{"id": "19359", "revid": "98629", "url": "https://gl.wikipedia.org/wiki?curid=19359", "title": "C\u00e1nabo", "text": "O c\u00e1nabo \u00e9 o nome de varias plantas da familia Cannabaceae que se corresponde coas especies \"Cannabis rudelaris\", \"Cannabis indica\" e \"Cannabis sativa\". Este artigo trata da \"Cannabis rudelaris\".\nNon confundir coa marihuana, na que o contido de Tetrahidrocannabinol (THC) \u00e9 superior ao do c\u00e1nabo, a pesar da similitude da especie.\n\u00c9 tam\u00e9n o nome dun tecido obtido a partir das fibras desta planta. Al\u00e9n de roupas, \u00e9 utilizado na fabricaci\u00f3n de papel e como forraxe animal.\nCultivo.\nMoi cultivado en varias partes do mundo, inclusive en Europa, onde a Uni\u00f3n Europea o legalizou e autorizou en 1998, e mesmo subsidiou ao li\u00f1o de c\u00e1nabo.\nHai limitaci\u00f3ns canto ao seu cultivo: perm\u00edtese s\u00f3 en terreos de m\u00e1is dunha hect\u00e1rea, segundo normas da comisi\u00f3n agr\u00edcola europea.\nUtilizaci\u00f3n.\nA planta \u00e9 integralmente utilizada para diversos fins, mais destaca especialmente a s\u00faa fibra, tam\u00e9n chamada \"filaza\", moi usada na industria da pel, pois unha hect\u00e1rea de c\u00e1nabo produce o mesmo que catro hect\u00e1reas de eucaliptos, nun per\u00edodo de vinte anos.\nA industria t\u00e9xtil tam\u00e9n \u00e9 un bo mercado para o c\u00e1nabo, por este ser cinco veces m\u00e1is resistente que o algod\u00f3n, e cos seus longos feixes de ata 4,5 m \u00e9 usado para fabricar cordas e amarras de nav\u00edos pois son bastante resistentes.\nDa semente extr\u00e1ese un Aceite moi usado na industrias de cosm\u00e9ticos como base para cremas, xamp\u00fas, aceites hidratantes etc; na industria mec\u00e1nica para vernices, lubrificantes, combust\u00edbeis, tinturas e outros usos, as\u00ed como para a alimentaci\u00f3n humana en aceites, margarina, flocos de cereais, petiscos e outros.\nProdutores.\nActualmente os maiores produtores son:\nNo que se refire a ampliaci\u00f3n de sementeira agr\u00edcola, no ano 1999 p\u00f3dese observar o crecemento na \u00e1rea de cultivo nalguns pa\u00edses como:\nOs valores en 2005 permanecen case constantes."}
{"id": "19360", "revid": "289", "url": "https://gl.wikipedia.org/wiki?curid=19360", "title": "Caspio", "text": ""}
{"id": "19361", "revid": "1987", "url": "https://gl.wikipedia.org/wiki?curid=19361", "title": "Lingua rusa", "text": "A lingua rusa ou ruso (antigamente co\u00f1ecido como gran ruso, para diferenciala do ucra\u00edno ou \"pequeno ruso\") (ruso: \u0440\u0443\u0441\u0441\u043a\u0438\u0439 \u044f\u0437\u044b\u043a , russkij jazyk ) [\u02c8rusk\u02b2\u026aj j\u026a\u02c8z\u0268k] \u00e9 unha lingua eslava oriental que se fala principalmente en Rusia. \u00c9 a lingua nativa dos rusos, e pertence \u00e1 familia das linguas indoeuropeas. \u00c9 unha das catro linguas eslavas orientais vivas, e tam\u00e9n forma parte das linguas baltoeslavas. Ademais da propia Rusia, o ruso \u00e9 lingua oficial en Belar\u00fas, Casaquist\u00e1n e Kirguizist\u00e1n, e util\u00edzase amplamente como lingua franca no C\u00e1ucaso, Asia Central e, en certa medida, nos pa\u00edses b\u00e1lticos. Foi a \"lingua de facto\" da antiga Uni\u00f3n Sovi\u00e9tica, e segue us\u00e1ndose na vida p\u00fablica con diferentes competencias en todos os estados postsovi\u00e9ticos.\nO ruso ten m\u00e1is de 258 mill\u00f3ns de falantes en todo o mundo. \u00c9 a lingua eslava m\u00e1is falada, e a lingua nativa m\u00e1is falada en Europa, as\u00ed como a lingua m\u00e1is estendida xeograficamente de Eurasia. \u00c9 a s\u00e9tima lingua m\u00e1is falada por n\u00famero de falantes nativos, e a oitava lingua m\u00e1is falada do mundo por n\u00famero total de falantes.. O ruso \u00e9 unha das d\u00faas linguas oficiais a bordo da Estaci\u00f3n Espacial Internacional, as\u00ed como unha das seis linguas oficiais das Naci\u00f3ns Unidas.\nO ruso escr\u00edbese usando o alfabeto ruso da escritura cir\u00edlica; distingue entre fonemas consoantes con articulaci\u00f3n secundaria palatal e aqueles que non a te\u00f1en, os chamados sons \"suaves\" e \"duros\". Case todas as consoantes te\u00f1en unha contraparte dura ou suave, e a distinci\u00f3n \u00e9 unha caracter\u00edstica destacada da lingua. Outro aspecto importante \u00e9 a neutralizaci\u00f3n de vogais \u00e1tonas. O acento, que a mi\u00fado \u00e9 imprevisible, normalmente non se indica ortograficamente, a\u00ednda que se pode usar un acento agudo opcional para marcar acentuaci\u00f3n, como para distinguir entre palabras homogr\u00e1ficas (por exemplo, [\"zam\u00f3k\" \u2013 unha 'pechadura'] e [\"z\u00e1mok\" \u2013 un 'castelo']), ou para indicar a pronuncia correcta de palabras ou nomes pouco com\u00fans.\nA variedade do dialecto ruso medio falada na \u00e1rea de Moscova \u00e9 a base da forma est\u00e1ndar da lingua. Hai minor\u00edas rus\u00f3fonas significativas en t\u00f3dolos estados que fixeron parte da antiga Uni\u00f3n Sovi\u00e9tica e mant\u00e9n a\u00ednda un certo status como lingua de cultura. O n\u00famero total de falantes poder\u00eda estar \u00f3 redor dos 300 mill\u00f3ns de persoas.\nClasificaci\u00f3n.\nO ruso \u00e9 unha lingua da familia indoeuropea. Os seus parentes m\u00e1is c\u00e9rcanos son o belaruso e o ucra\u00edno. En moitas \u00e1reas de Ucra\u00edna e Belar\u00fas nas que est\u00e1n en contacto, os falantes \u00fasanas indistintamente e mesmo chegan a producirse, como no caso de Surzhik, na Ucra\u00edna central, casos de falas h\u00edbridas.\nO vocabulario b\u00e1sico, os principios de formaci\u00f3n das palabras e, ata un certo punto, mesmo as inflexi\u00f3ns e o estilo literario foron fortemente influenciadas polo eslavo eclesi\u00e1stico, unha linguaxe, adoptada en parte do eslavo eclesi\u00e1stico do sur, empregada pola Igrexa ortodoxa rusa. Esta \u00e9 a causa de que determinadas palabras do ruso literario sexan m\u00e1is similares \u00e1s do b\u00falgaro moderno que \u00e1s do belaruso ou do ucra\u00edno. Nalg\u00fans casos, as formas do eslavo do leste e as do eslavo eclesi\u00e1stico coexisten, a\u00ednda que con matices de significado.\nA fonolox\u00eda e a sintaxe, especialmente nos dialectos setentrionais, foron influenciadas en parte polas numerosas linguas ugrofinesas (algunhas delas xa desaparecidas) que se falaban no centro e norte da actual Rusia europea, e que entraron en contacto co eslavo oriental na Idade Media. Os dialectos falados \u00f3 norte de Moscova te\u00f1en un considerable n\u00famero de palabras de orixe fino-ugrio.\nFora do \u00e1mbito das linguas eslavas, o vocabulario e o estilo literario rusos foron moi influ\u00eddos polo grego, o lat\u00edn, o franc\u00e9s, o alem\u00e1n e o ingl\u00e9s. O ruso moderno ten tam\u00e9n un considerable n\u00famero de palabras de orixe t\u00e1rtara e doutras linguas turcas.\nRuso est\u00e1ndar.\nAs divisi\u00f3ns feudais e os conflitos entre pol\u00edticas rivais crearon obst\u00e1culos para o intercambio de bens e ideas entre os principados do rus medieval antes e especialmente durante o dominio mongol. Isto reforzou as diferenzas dialectais e impediu durante s\u00e9culos o establecemento de calquera lingua \"nacional\" normalizada. A aparici\u00f3n gradual pero constante do Gran Principado de Moscova (1263-1547) -m\u00e1is tarde o Tsarato de Rusia a partir de 1547- como entidade pol\u00edtica dominante e en constante expansi\u00f3n dos rus', fixo necesarios os primeiros intentos de estandarizaci\u00f3n da lingua eslava oriental baseada no dialecto de Moscova. Desde ent\u00f3n, a tendencia da pol\u00edtica ling\u00fc\u00edstica en Rusia foi a estandarizaci\u00f3n tanto no sentido restrinxido de reducir as barreiras dial\u00e9cticas entre os rusos \u00e9tnicos, como no sentido m\u00e1is amplo de ampliar o uso do ruso xunto ou a favor doutras linguas que exist\u00edan dentro das fronteiras do imperio ruso e na posterior Uni\u00f3n Sovi\u00e9tica e Federaci\u00f3n Rusa.\nA forma est\u00e1ndar actual do ruso \u00e9 xeralmente considerada como a \"lingua literaria rusa moderna\" ( \u2013 \"sovremenny russky literaturny yazyk\"). Xurdiu a principios do s\u00e9culo XVIII coas reformas de modernizaci\u00f3n do estado ruso baixo o goberno de Pedro o Grande e desenvolveuse a partir do substrato dialectal moscovita (ruso medio ou central) baixo a influencia dalgunhas linguas da chancelar\u00eda rusa do s\u00e9culo anterior. Isto ocorreu a pesar de que San Petersburgo, a capital orientada a Occidente creada pola \"occidentalizaci\u00f3n\" do tsar Pedro o Grande, f\u00f3ra a capital do Imperio ruso durante m\u00e1is de 200 anos.\nMikhail Lomonosov compilou o primeiro libro de gram\u00e1tica rusa destinado \u00e1 estandarizaci\u00f3n en 1755. O primeiro dicionario de ruso explicativo da Academia Rusa apareceu en 1783. No s\u00e9culo XVIII e a finais do XIX, per\u00edodo co\u00f1ecido como a \"Idade de Ouro\" da literatura rusa, xurdiron a gram\u00e1tica, o vocabulario e a pronuncia da lingua rusa nunha forma literaria estandarizada.\nAntes da Revoluci\u00f3n Bolxevique, a forma falada da lingua rusa era a da nobreza e a da burgues\u00eda urbana. Os campesi\u00f1os rusos, a gran maior\u00eda da poboaci\u00f3n, segu\u00edan falando nos seus propios dialectos. Por\u00e9n, a fala dos campesi\u00f1os nunca foi estudada sistematicamente, xa que en xeral era considerada polos fil\u00f3logos como unha simple fonte de folclore e un obxecto de curiosidade.. As\u00ed o reco\u00f1eceu o co\u00f1ecido dialect\u00f3logo ruso Nikolai Karinsky (1873\u20131935), quen cara ao final da s\u00faa vida escribiu: \u201cOs estudosos dos dialectos rusos estudaron principalmente fon\u00e9tica e morfolox\u00eda. Alg\u00fans estudosos e coleccionistas compilaron dicionarios locais... Case non temos estudos de material l\u00e9xico nin de sintaxe dos dialectos rusos.\u201d\nDespois de 1917, os ling\u00fcistas marxistas non ti\u00f1an ning\u00fan interese na multiplicidade de dialectos campesi\u00f1os e consideraban a s\u00faa lingua como unha reliquia do pasado en r\u00e1pida desaparici\u00f3n que non era digna de atenci\u00f3n dos estudosos. Nakhimovsky cita aos acad\u00e9micos sovi\u00e9ticos A.M Ivanov e L.P Yakubinsky, escribindo en 1930:\nA lingua dos campesi\u00f1os ten unha confusa diversidade herdada do feudalismo... No seu cami\u00f1o para converterse en proletariado o campesi\u00f1ado leva \u00e1 f\u00e1brica e \u00e1 planta industrial os seus dialectos campesi\u00f1os locais coa s\u00faa fon\u00e9tica, gram\u00e1tica e vocabulario... o propio proceso de contrataci\u00f3n de traballadores entre os campesi\u00f1os e a mobilidade da poboaci\u00f3n traballadora xeran outro proceso: a liquidaci\u00f3n da herdanza campesi\u00f1a mediante a nivelaci\u00f3n dos particulares dos dialectos locais. Sobre as ru\u00ednas da multilingua campesi\u00f1a, no contexto do desenvolvemento da industria pesada, p\u00f3dese dicir que xurdiu unha entidade cualitativamente nova: a linguaxe xeral da clase obreira... o capitalismo ten a tendencia de crear a linguaxe urbana xeral dunha sociedade determinada.\nA mediados do s\u00e9culo XX, tales dialectos foron expulsados coa introduci\u00f3n do sistema de educaci\u00f3n obrigatoria establecido polo goberno sovi\u00e9tico. A pesar da formalizaci\u00f3n do ruso est\u00e1ndar, algunhas caracter\u00edsticas dialectais non est\u00e1ndar (como a fricativa en dialectos do sur ruso) a\u00ednda se observan na fala coloquial.\nDistribuci\u00f3n xeogr\u00e1fica.\nO ruso f\u00e1lase en Rusia e, en menor grao, noutras pa\u00edses que foron parte da Uni\u00f3n Sovi\u00e9tica. Ata 1917 foi a \u00fanica lingua oficial do Imperio Ruso. Durante o per\u00edodo sovi\u00e9tico a pol\u00edtica ling\u00fc\u00edstica, a\u00ednda que reco\u00f1ec\u00eda as linguas propias de cada rep\u00fablica constitu\u00ednte e mesmo o dereito a educaci\u00f3n primaria en moitas linguas de territorios sen rango de rep\u00fablica, reservaba para o ruso un status especial como lingua de comunicaci\u00f3n supranacional e de cultura. O seu rol como lingua de intercambio entre as antigas rep\u00fablicas sovi\u00e9ticas continuou despois da desaparici\u00f3n desta en 1991, a\u00ednda que perdeu a situaci\u00f3n de privilexio.\nEn Letonia, cun terzo da poboaci\u00f3n rus\u00f3fona, o debate para o seu reco\u00f1ecemento oficial segue a estar presente. Noutra das rep\u00fablicas b\u00e1lticas, Estonia, os falantes son \u00f3 redor dunha cuarta parte da poboaci\u00f3n.\nNos pa\u00edses do Pacto de Varsovia e outros pa\u00edses sat\u00e9lites da URSS foi lingua de escolarizaci\u00f3n obrigatoria, pero a s\u00faa desaparici\u00f3n do sistema escolar fixo que o co\u00f1ecemento e o uso sexan limitados. Foi tam\u00e9n amplamente ensinado en Laos, Vietnam, Camboxa e Mongolia.\nEn Israel hai (censo de 1999) \u00f3 redor de 750.000 xudeus rus\u00f3fonos orixinarios de pa\u00edses da antiga URSS e at\u00f3panse comunidades de falantes de certo tama\u00f1o en Norteam\u00e9rica. Segundo o censo do ano 2000 uns 4,2 mill\u00f3ns de persoas falan ruso nos EEUU. Na Europa occidental os grupos m\u00e1is importantes de falantes de ruso conc\u00e9ntranse en Alema\u00f1a.\nStatus oficial.\n\u00c9 lingua oficial en Rusia e cooficial en Belar\u00fas, Casaquist\u00e1n, Quirguisia, na Rep\u00fablica Aut\u00f3noma de Crimea (sobre a situaci\u00f3n do ruso en Ucra\u00edna, v\u00e9xase o artigo Pol\u00edtica ling\u00fc\u00edstica en Ucra\u00edna) e nas non reco\u00f1ecidas internacionalmente Transnistria, Osetia do Sur e Abkhazia. \u00c9 un dos seis idiomas oficiais da ONU. \nO 97% dos estudantes en escolas p\u00fablicas de Rusia son educados s\u00f3 ou principalmente en ruso, as\u00ed como o 75% en Belar\u00fas, 41% en Casaquist\u00e1n, 25% na Ucra\u00edna, 23% en Quirguisia, 21% en Moldova, 7% en Acerbaix\u00e1n, 5 % en Xeorxia, 2% en Armenia e Taxiquist\u00e1n. A escolarizaci\u00f3n en ruso \u00e9 tam\u00e9n a\u00ednda posible nas Rep\u00fablicas B\u00e1lticas, malia os intentos dos gobernos locais por reduci-las materias ensinadas en ruso.\nO ruso \u00e9, por \u00faltimo, cooficial en sete comunidades da Roman\u00eda nas provincias de Tulcea e Constanza, onde a minor\u00eda dos lipovans rusofalantes constit\u00fae o 20% da poboaci\u00f3n.\nDialectos.\nA pesar da estandarizaci\u00f3n do ruso a partir de 1900, especialmente no referente ao vocabulario, existe un gran n\u00famero de dialectos en Rusia. Alg\u00fans ling\u00fcistas dividen os dialectos do ruso en dous grupos rexionais principais, o \"setentrional\" e o \"meridional\", coa Moscova como zona de transici\u00f3n entre os dous. Outros o dividen en tres grupos: \"setentrional\", \"central\" e \"meridional\", coa Moscova no grupo central. Os dialect\u00f3logos reco\u00f1ecen dentro da Rusia ducias de variedades menores.\nOs dialectos do norte te\u00f1en como caracter\u00edstica m\u00e1is notoria a pronunciaci\u00f3n clara do fonema /o/ en posici\u00f3ns \u00e1tonas -fen\u00f3meno denominado okan'e (\u043e\u043a\u0430\u043d\u044c\u0435)- (mentres que nos acentos do sur -inclu\u00edndo Moscova- pasa a pronunciarse /\u028c/). As\u00ed mesmo, no acento do sur palatal\u00edzase o fonema /t/ en posici\u00f3n final e asp\u00edranse os fonemas /g/, que pasan a ser m\u00e1is semellantes ao fonema /h/. Estas caracter\u00edsticas danse tam\u00e9n no ucra\u00edno moderno, o que indica a influencia entr\u00e1mbolos dous.\nEntre os primeiros en estuda-la dialectolox\u00eda rusa estivo Lomonosov no s\u00e9culo XVIII. No s\u00e9culo XIX Vladimir Dal recolleu no seu dicionario o vocabulario dialectal. O estudo polo mi\u00fado dos dialectos do ruso comezou a comezos do s\u00e9culo XX. Destaca o Atlas dialectol\u00f3xico da lingua rusa (\u0414\u0438\u0430\u043b\u0435\u043a\u0442\u043e\u043b\u043e\u0433\u0438\u0447\u0435\u0441\u043a\u0438\u0439 \u0430\u0442\u043b\u0430\u0441 \u0440\u0443\u0441\u0441\u043a\u043e\u0433\u043e \u044f\u0437\u044b\u043a\u0430), publicado en tres volumes entre 1986-1989, despois de catro d\u00e9cadas de traballo.\nO idioma est\u00e1ndar bas\u00e9ase no dialecto moscovita.\nAlfabeto.\nO ruso escr\u00edbese co alfabeto ruso (\u0440\u0443\u0441\u0441\u043a\u0438\u0439 \u0430\u043b\u0444\u0430\u0432\u0438\u0442 ou \u0440\u0443\u0441\u0441\u043a\u0430\u044f \u0430\u0437\u0431\u0443\u043a\u0430), variante do alfabeto cir\u00edlico (\u043a\u0438\u0440\u0438\u043b\u043b\u0438\u0447\u0435\u0441\u043a\u0438\u0439 \u0430\u043b\u0444\u0430\u0432\u0438\u0442 ou \u043a\u0438\u0440\u0438\u043b\u043b\u0438\u0446\u0430). Desde a reforma ortogr\u00e1fica do ano 1918 o alfabeto componse de 33 signos: 10 para reproducir as vogais, 21 para as consoantes m\u00e1is dous signos \u042c, \u042a que indican respectivamente a brandura (velarizaci\u00f3n) ou dureza da consoante anterior.\nA t\u00e1boa seguinte amosa as letras do alfabeto e a s\u00faa pronuncia. \nCon anterioridade empreg\u00e1ronse tam\u00e9n outras letras, como por exemplo &lt;\u0463&gt; /ie/ ou /e/, &lt;\u0456&gt; /i/, &lt;\u0473&gt; /f/, &lt;\u0475&gt; /i/ e &lt;\u0467&gt;, que conflu\u00edron en &lt;\u044f&gt;. O yers &lt;\u044a&gt; e &lt;\u044c&gt; indicaban a pronuncia de /\u016d/ e /\u012d/ ultra-curtos ou reducidos, que hoxe son [\u026a], [\u026f] ou [\u0259\u0308], [\u0259\u0339].\nNa actualidade, o alfabeto ruso a\u00ednda non conta cun sistema de codificaci\u00f3n de caracteres ben establecido e util\u00edzanse varios (KOI8-R, Windows-1251, ISO/IEC 8859..). Esp\u00e9rase que esta situaci\u00f3n se solucione coa implementaci\u00f3n de Unicode.\nOrtograf\u00eda.\nA ortograf\u00eda do ruso \u00e9 bastante fon\u00e9mica, con regularizaci\u00f3ns e inconsistencias debidas \u00e1 morfolox\u00eda, a etimolox\u00eda e a gram\u00e1tica. A maior\u00eda das regras ortogr\u00e1ficas en vigor introduc\u00edronse entre 1880 e 1910. En 1918 produciuse unha reforma fundamental e en 1956 publicouse o padr\u00f3n actual. A finais do s\u00e9culo XX introduciuse unha actualizaci\u00f3n que non foi ben recibida e que non se ten adoptado formalmente.\nA puntuaci\u00f3n, que se baseaba no grego bizantino, reformulouse nos s\u00e9culos XVII e XVIII seguindo os modelos do franc\u00e9s e o alem\u00e1n.\nFonolox\u00eda.\nO sistema fonol\u00f3xico do ruso deriva do eslav\u00f3nico com\u00fan, a\u00ednda que se modificou bastante no primeiro per\u00edodo da lingua e se asentou arredor de 1400.\nVogais.\nO ruso conta con cinco vogais que se caracterizan polo elevado n\u00famero de al\u00f3fonos, dependendo de se a consoante que a precede est\u00e1 ou non palatalizada.\nPara alg\u00fans ling\u00fcistas, (\u0268) \u00e9 un fonema diferenciado. Aqu\u00ed consid\u00e9rase como al\u00f3fono de /i/.\nConsoantes.\nAs consoantes danse en parellas diferenciadas entre normal e palatalizada, o que se denomina tecnicamente dura e branda (as consoantes \"duras\" moitas veces est\u00e1n \"velarizadas\").\nGram\u00e1tica.\nO ruso \u00e9 unha lingua flexiva, con seis casos nominais: nominativo, acusativo, xenitivo, dativo, instrumental e locativo. Subsiste un caso locativo para as invocaci\u00f3ns relixiosas.\nExisten tres x\u00e9neros, o masculino, o feminino e o neutro e dous n\u00fameros, o singular e o plural.\nComo na maior\u00eda das linguas eslavas, o ruso non pos\u00fae artigos. O car\u00e1cter de artigo definido ou de artigo indefinido dao a s\u00faa posici\u00f3n en relaci\u00f3n ao verbo:\nO verbo s\u00f3 ten d\u00faas formas, o presente e o pasado, e catro modos: indicativo, imperativo, xerundio e participio. En presente, o verbo ten seis persoas, suficientemente diferenciadas como para que se prescinda bastante dos pronomes persoais. En pasado, o verbo s\u00f3 ten catro formas: masculino, feminino, neutro e plural, o que significa que os verbos non concordan cos pronomes persoais, sen\u00f3n coas persoas.\nO verbo \"ser/estar\" (\u0431\u044b\u0442\u044c) non existe en presente:\nHistoria e exemplos.\nA historia da lingua rusa p\u00f3dese dividir nos seguintes per\u00edodos:\nA historia da lingua rusa tam\u00e9n se divide en \"ruso antigo\", dos s\u00e9culos XI ao XVII, e \"ruso moderno\".\nA xulgar polos rexistros hist\u00f3ricos, aproximadamente no ano 1000 d.C. o grupo \u00e9tnico predominante sobre gran parte da Rusia europea moderna, Ucra\u00edna e Bielorrusia era a rama oriental dos eslavos, falando un grupo de dialectos estreitamente emparentado. A unificaci\u00f3n pol\u00edtica desta rexi\u00f3n na Rus de K\u00ediv cara ao ano 880, da que proceden as modernas Rusia, Ucra\u00edna e Bielorrusia, estableceu o antigo eslavo oriental como lingua literaria e comercial. Axi\u00f1a seguiu tras a adopci\u00f3n no ano 988 do cristianismo a introduci\u00f3n do antigo eslavo eclesi\u00e1stico como lingua lit\u00farxica e oficial. Os pr\u00e9stamos e calcos sem\u00e1nticos do grego bizantino comezaron a entrar no antigo eslavo oriental e nos dialectos falados nesta \u00e9poca, que \u00e1 s\u00faa vez modificaron tam\u00e9n o antigo eslavo eclesi\u00e1stico.\nA diferenciaci\u00f3n dialectal acelerouse aproximadamente no 1100 despois da ruptura do Rus de K\u00ediv. Nos territorios das modernas Bielorrusia e Ucra\u00edna xurdiu o ruteno e na Rusia moderna o ruso medieval. Diferenci\u00e1ronse a partir do s\u00e9culo XIII, \u00e9 dicir, tras a divisi\u00f3n do territorio entre o Gran Ducado de Lituania(1009\u20131569) e o Reino de Polonia (1025-1385) no oeste e as rep\u00fablicas feudais independentes de Novgorod e a de Pskov, ademais de numerosos pequenos ducados (que pasaron a ser vasalos dos t\u00e1rtaros) no leste.\nA lingua oficial en Moscova e N\u00f3vgorod, e m\u00e1is tarde na crecente Moscovia, era o eslavo eclesi\u00e1stico, que evolucionou a partir do eslavo eclesi\u00e1stico antigo e permaneceu como lingua literaria durante s\u00e9culos, ata o \u00e9poca petrina, cando o seu uso limitouse aos textos b\u00edblicos e lit\u00farxicos. O ruso desenvolveuse baixo unha forte influencia do eslavo eclesi\u00e1stico ata finais do s\u00e9culo XVII; despois a influencia investiuse, o que levou \u00e1 corrupci\u00f3n dos textos lit\u00farxicos.\nAs reformas pol\u00edticas de Pedro o Grande (\u041f\u0451\u0442\u0440 \u0412\u0435\u043b\u0438\u0301\u043a\u0438\u0439, \"Py\u00f3tr Vel\u00edky\") foron acompa\u00f1adas dunha reforma do alfabeto, e lograron o seu obxectivo de secularizaci\u00f3n e occidentalizaci\u00f3n. Adopt\u00e1ronse bloques de vocabulario especializado das linguas da Europa Occidental. Cara a 1800, unha parte importante da alta burgues\u00eda falaba a diario franc\u00e9s, e \u00e1s veces alem\u00e1n. Moitas novelas rusas do s\u00e9culo XIX, como a de Lev Tolstoi (\u041b\u0435\u0432 \u0422\u043e\u043b\u0441\u0442\u043e\u0301\u0439) \"guerra e a paz\", conte\u00f1en par\u00e1grafos enteiros e mesmo p\u00e1xinas enteiras en franc\u00e9s sen traduci\u00f3n, supo\u00f1\u00edase que os lectores cultos non a necesitar\u00edan.\nAd\u00f3itase considerar que a lingua literaria moderna data da \u00e9poca de Aleksandr Pushkin (), no primeiro terzo do s\u00e9culo XIX. Pushkin revolucionou a literatura rusa ao rexeitar a gram\u00e1tica e o vocabulario arcaicos (o chamado - \"estilo elevado\") en favor da gram\u00e1tica e o vocabulario propios da lingua falada da \u00e9poca. Incluso os lectores modernos de menor idade poden experimentar s\u00f3 lixeiras dificultades para entender algunhas palabras dos textos de Pushkin, xa que relativamente poucas palabras utilizadas por Pushkin volv\u00e9ronse arcaicas ou cambiaron de significado. De feito, moitas expresi\u00f3ns utilizadas polos escritores rusos de principios do s\u00e9culo XIX, en particular Pushkin, Mikhail L\u00e9rmontov (), Nikolai Gogol (), Alexandr Griboiedov (), convert\u00e9ronse en proverbios ou refr\u00e1ns que se atopan con frecuencia mesmo no fala coloquial rusa moderna.\nAs convulsi\u00f3ns pol\u00edticas de principios do s\u00e9culo XX e os grandes cambios de ideolox\u00eda pol\u00edtica deron ao ruso escrito o seu aspecto moderno tras a reforma ortogr\u00e1fica de 1918. As circunstancias pol\u00edticas e os logros sovi\u00e9ticos en materia militar, cient\u00edfica e tecnol\u00f3xica (especialmente a cosmonautautica), deron o ruso un prestixio mundial, especialmente durante mediados do s\u00e9culo XX.\nDurante o per\u00edodo sovi\u00e9tico, a pol\u00edtica cara \u00e1s linguas dos demais grupos \u00e9tnicos fluctu\u00f3 na pr\u00e1ctica. A\u00ednda que cada unha das rep\u00fablicas constitu\u00edntes ti\u00f1a a s\u00faa propia lingua oficial, o papel unificador e o status superior reserv\u00e1banse ao ruso, a\u00ednda que non foi declarado lingua oficial ata 1990. Tras a ruptura da URSS en 1991, varios dos novos estados independentes fomentaron as s\u00faas linguas nativas, o que investiu en parte o status privilexiado do ruso, a\u00ednda que o seu papel como lingua do discurso nacional postsovi\u00e9tico en toda a rexi\u00f3n continuou..\nA lingua rusa no mundo diminu\u00edu despois de 1991 debido ao colapso da Uni\u00f3n Sovi\u00e9tica e a diminuci\u00f3n do n\u00famero de rusos no mundo as\u00ed como a diminuci\u00f3n da poboaci\u00f3n total en Rusia (onde o ruso \u00e9 o idioma oficial), con todo desde ent\u00f3n investiuse esta tendencia.\nSegundo datos publicados en 2006 na revista \"\" polo subdirector de investigaci\u00f3n do Centro de Investigaci\u00f3n Sociol\u00f3xica do Ministerio de Educaci\u00f3n e Ciencia (Rusia) A. L. Arefyev a lingua rusa est\u00e1 a perder gradualmente a s\u00faa posici\u00f3n no mundo en xeral, e en Rusia en particular. En 2012, A. L. Arefyev publicou un novo estudo \"A lingua rusa a finais dos s\u00e9culos XX e XXI\", no que confirmou a s\u00faa conclusi\u00f3n sobre a tendencia ao enfraquecemento da lingua rusa tras o colapso da Uni\u00f3n Sovi\u00e9tica en varias rexi\u00f3ns do mundo (conclusi\u00f3ns publicadas en 2013 na revista \"\"). Nos pa\u00edses da antiga Uni\u00f3n Sovi\u00e9tica a lingua rusa estaba a ser substitu\u00edda ou utilizada xunto coas linguas locais. Actualmente, o n\u00famero de falantes de ruso no mundo depende do n\u00famero de rusos no mundo e da poboaci\u00f3n total de Rusia."}
{"id": "19364", "revid": "98629", "url": "https://gl.wikipedia.org/wiki?curid=19364", "title": "Martin Heidegger", "text": "Martin Heidegger, nado en Messkirch (Baden-W\u00fcrttemberg) o 26 de setembro de 1889 e finado en Friburgo o 26 de maio de 1976, foi un fil\u00f3sofo alem\u00e1n. Esta considerado o pensador e o fil\u00f3sofo alem\u00e1n m\u00e1is importante do s\u00e9culo XX. A\u00ednda que o seu traballo influ\u00edu sobre todo na Fenomenolox\u00eda e na filosof\u00eda europea contempor\u00e1nea, tivo igualmente influencia m\u00e1is al\u00f3 desta, en campos como a Arquitectura, a Cr\u00edtica literaria, a Teolox\u00eda e as ciencias cognitivas.\nNos seus comezos foi disc\u00edpulo de Edmund Husserl, estivo inmerso no proxecto fenomenol\u00f3xico do seu mestre e o seu interese centrouse rapidamente na \"pregunta polo sentido do ser\". Esta pregunta guiar\u00e1 gran parte do seu pensamento e \u00e9 con ocasi\u00f3n do seu intento de darlle unha \"resposta\" coa obra \"Ser e tempo\", publicada en 1927, cando vai adquirir unha gran notoriedade internacional, incluso m\u00e1is al\u00e1 dos campos especificamente filos\u00f3ficos.\nNa d\u00e9cada de 1930 ten lugar aquilo que se denominou o \"Xiro\" (en alem\u00e1n, \"Die Kehre\") da s\u00faa filosof\u00eda, coas s\u00faas obras \"Carta sobre o humanismo\" e \"Introduci\u00f3n \u00e1 metaf\u00edsica\". Tratou as\u00ed de preparar un novo cami\u00f1o para o seu pensamento que se mantivera afastado da metaf\u00edsica. Segundo Hans-Georg Gadamer, este termo acabou agrupando todas as proposici\u00f3ns contra as que Heidegger desenvolveu a s\u00faa filosof\u00eda.\nA influencia de Heidegger na filosof\u00eda francesa foi particularmente notable. Isto d\u00e9ixase notar sobre todo en fil\u00f3sofos coma Jean-Paul Sartre, Jean Beaufret, Emmanuel Levinas, Jacques Derrida, Maurice Merleau-Ponty ou Michel Foucault.\nAs\u00ed mesmo, Heidegger \u00e9 un dos fil\u00f3sofos cuxa personalidade e obra xeraron m\u00e1is controversia pola s\u00faa actitude durante os anos 1933 e 1934, mentres foi reitor da Universidade de Friburgo trala chegada de Adolf Hitler ao poder en 1933, xa que, ademais de ser un dos principais intelectuais do movemento revolucionario conservador, foi membro e seguidor do Partido Nazi, a\u00ednda que existe controversia entre a concordancia da s\u00faa filosof\u00eda co nazismo.\nTraxectoria.\nEstudou teolox\u00eda e filosof\u00eda en Friburgo, acadando finalmente en 1915 a habilitaci\u00f3n nesta \u00faltima disciplina baixo a tutela de Heinrich Rickert. Tras un per\u00edodo docente de cinco anos na Universidade de Marburgo, substit\u00fae en 1928 \u00f3 seu mentor Edmund Husserl na c\u00e1tedra que este ostentaba na Universidade de Friburgo. Posteriormente, trala subida \u00f3 poder de Hitler, foi nomeado en 1933 reitor desta Universidade.\nUn ano despois renuncia \u00f3 cargo de reitor debido a certas discrepancias co Partido Nazi en torno \u00e1 destituci\u00f3n dalg\u00fans profesores cr\u00edticos co r\u00e9xime nazi. De todas as maneiras, estes acontecementos manchar\u00e1n inevitablemente para sempre o seu labor intelectual. Coa fin da segunda guerra mundial e a ocupaci\u00f3n de Alema\u00f1a, as autoridades aliadas destit\u00faen a Heiddeger como profesor en Friburgo ata que \u00e9 rehabilitado de novo en 1951. Comeza as\u00ed unha \u00e9poca na que imparte diversos seminarios e conferencias nos que se vai acentuando unha linguaxe cada vez m\u00e1is po\u00e9tica e enigm\u00e1tica allea \u00f3 sistematicismo dominante na historia da filosof\u00eda.\nPensamento.\nHabitualmente, a pesar de tratarse dun tema moi debatido, o pensamento heideggeriano div\u00eddese en d\u00faas etapas:\nEtapa existencialista. Nesta etapa Heidegger leva a cabo un estudo da existencia humana no que confl\u00faen tres tradici\u00f3ns filos\u00f3ficas: Historicismo (Dilthey), Irracionalismo (Kierkegaard) e Fenomenolox\u00eda (Husserl). Esta filosof\u00eda existencial conc\u00edbea como un medio para a elaboraci\u00f3n dunha \"ontolox\u00eda fundamental\", isto \u00e9, determinar\u00e1 cales son as condici\u00f3ns que fan posible que o ser humano poida acceder \u00f3 \"sentido\" do Ser.\nEtapa ontol\u00f3xica. Diferentes investigaci\u00f3ns nos campos da historia da filosof\u00eda e da poes\u00eda a trav\u00e9s das que Heidegger pretende comprender o \"destino\" de Occidente con ocasi\u00f3n do desvelamento dunha \"nova ontolox\u00eda\" que, en realidade, xa estaba presente na primeira etapa, s\u00f3 que ent\u00f3n permaneceu oculta entre as diversas e penetrantes an\u00e1lises \"antropol\u00f3xicas\" que levou a cabo.\nEn consecuencia, a pesar desta divisi\u00f3n, en ambos os dous per\u00edodos hai un mesmo obxectivo unificador: a elaboraci\u00f3n dun novo \"concepto\" de \"ser\". O propio Heidegger recalcou esta unidade, motivo polo cal os seus m\u00e1is fieis adeptos negan a existencia de etapas no seu pensamento e falan dun \u00fanico proxecto \"ontol\u00f3xico\" que abarcar\u00eda, xa desde o principio, tanto a filosof\u00eda existencial como as revisi\u00f3ns hist\u00f3ricas da filosof\u00eda.\nEtapa existencialista.\nEn 1927 Heidegger publica a obra m\u00e1is emblem\u00e1tica de todo o seu pensamento, \"Sein und Zeit\" (\"Ser e tempo\" ), na que pon \u00f3 servizo da ontolox\u00eda unha novedosa investigaci\u00f3n da \"existencia\" humana. Posto que o ser humano (\"Dasein\") \u00e9 o \u00fanico ente que suscita a cuesti\u00f3n sobre o sentido do ser en xeral (obxecto de estudo da ontolox\u00eda) \u00e9 necesario analizar, como paso previo \u00e1 elaboraci\u00f3n da ontolox\u00eda, a s\u00faa estrutura ontol\u00f3xico-existencial, que \u00e9 anterior a calquera tese sobre a s\u00faa esencia (animal racional, ser espiritual etc.). Establ\u00e9cese as\u00ed unha distinci\u00f3n orixinaria entre o plano ontol\u00f3xico (existencia) e o plano \u00f3ntico (esencia) do ser humano, de enorme influencia nos fil\u00f3sofos existencialistas (Sartre etc.). A ra\u00edz destes presupostos, e con axuda do m\u00e9todo fenomenol\u00f3xico, Heidegger desenvolve en \"Sein und Zeit\" unha \"anal\u00edtica existencial\" tratando de desentra\u00f1ar un \u00e1mbito transcendental (preconceptual, pre\u00f3ntico, prerrealista, preidealista etc.) que act\u00faa como a priori de toda existencia humana concreta.\nTr\u00e1tase dun \u00e1mbito que non pode ser explicado do mesmo xeito que fan as ciencias cos seus obxectos de estudo, nin as filosof\u00edas esencialistas cos seus argumentos l\u00f3xicos, sen\u00f3n que ten que ser comprendido a trav\u00e9s de procesos similares, a\u00ednda que non id\u00e9nticos, \u00f3s empregados na interpretaci\u00f3n de textos (Hermen\u00e9utica).\nO primeiro a priori da existencia humana consiste no que Heidegger chama un \"ser-no-mundo\", isto \u00e9, un existir (ser) que trae consigo un mundo (a\u00ed). Por iso a expresi\u00f3n \"Dasein\" (ser-a\u00ed) \u00e9 usada para referirse \u00f3 ente humano. A trav\u00e9s dunha serie de complicadas an\u00e1lises Heidegger vai caracterizando a existencia humana como actividade (\"praxe\") que se desenvolve sempre participando dun determinado estado de \u00e1nimo (ou medo, ou goce, ou exaltaci\u00f3n etc.) en medio doutros seres humanos (interacci\u00f3n). Esta existencia pode ser s\u00f3 inaut\u00e9ntica ou tam\u00e9n aut\u00e9ntica (xenu\u00edna). Neste \u00faltimo caso o \"Dasein\" \u00e9 radicalmente libre, mentres que no primeiro caso vive nun estado de \"ca\u00edda\", renunciando \u00e1 s\u00faa liberdade e atopando tranquilidade \u00f3 deixarse guiar polas decisi\u00f3ns doutros. \u00c1 experiencia de liberdade, en cambio, acomp\u00e1\u00f1alle un estado de angustia capaz de revelar o aut\u00e9ntico ser da existencia humana. Este consiste nun estado de alerta (\"coidado\", \"Sorge\") que anticipa todas as posibilidades futuras que de acordo co noso pasado e presente son xa constitutivas da nosa existencia. Entre estas posibilidades est\u00e1 a derradeira de todas elas: a morte. O \"Dasein\", xa que logo, \u00e9 un ser-relativamente-\u00e1-morte (\"Sein-zum-Tode\"). Esta representa un futuro orixinario, isto \u00e9, un tempo futuro que xa non se pode estender m\u00e1is e, polo mesmo, o fin da existencia. En consecuencia, a condici\u00f3n existencial fundamental do \"Dasein\" \u00e9 a \"temporalidade\" (\"Zeitlichkeit\"), entendida como un tempo finito que re\u00fane unitariamente o despregue temporal das s\u00faas posibilidades, en funci\u00f3n das determinaci\u00f3ns do tempo (pasado, presente e futuro). \u00c9 as\u00ed que o ser humano \u00e9 ontoloxicamente \"historicidade\" (\"Geschichtlichkeit\"), o que remitir\u00e1 \u00e1 \"historia do pensamento\" de cara \u00f3 proxecto de elaboraci\u00f3n da ontolox\u00eda.\nEtapa ontol\u00f3xica.\nDespois de 1930, en que pronuncia a conferencia \"Da esencia da verdade\" (publicada en 1943), o pensamento heideggeriano empeza a apuntar cara novos cami\u00f1os. Alg\u00fans cr\u00edticos consideran que Heidegger puido advertir na s\u00faa filosof\u00eda existencial restos de subxectivismo: o \"suxeito\", a\u00ednda que desde o plano existencial e non esencial, estar\u00eda a xogar subrepticiamente un papel decisivo no seu pensamento. O caso \u00e9 que Heidegger comeza a pensar que non \u00e9 posible constru\u00edr unha nova ontolox\u00eda, e moito menos a trav\u00e9s da \"antropolox\u00eda existencial\". M\u00e1is ben ten que suceder que sexa o Ser mesmo, previo a todo ente e fundamento del, quen proporcione, por si s\u00f3, o \"sentido\" de toda a realidade. Agora a Heidegger xa s\u00f3 lle interesa o Ser, mais non como algo positivamente cognoscible, sen\u00f3n como un misterio que todo o envolve (ontolox\u00eda negativa). Neste etapa, Heidegger incide m\u00e1is claramente na importancia da diferenza ontol\u00f3xica, isto \u00e9, a diferenza entre o ser e os entes, o ontol\u00f3xico e o \u00f3ntico.\nPero este novo enfoque do \u00e1mbito transcendental presenta serios problemas \u00f3 pensamento filos\u00f3fico tradicional. Este sempre expresouse por medio da linguaxe e \u00e9 esta linguaxe a que interesa \u00f3 novo Heidegger, pero non no contido sem\u00e1ntico do que \"di\", sen\u00f3n apuntando a un sentido non dito que est\u00e1 como fundamento do dito. Este \"sentido oculto\" ten que aparecer a un aut\u00e9ntico \"escoitar\" (xa en \"Ser e tempo\" aparec\u00eda esta idea), pois sempre que dicimos algo estamos xa ocultando esa outra dimensi\u00f3n da linguaxe m\u00e1is orixinaria e na que habita o Ser. A linguaxe heideggeriana nesta etapa adopta, conforme \u00e1 esixencia do propio proxecto filos\u00f3fico, un car\u00e1cter po\u00e9tico e m\u00edstico e, para alg\u00fans, simplemente teol\u00f3xico. Non se debe esquecer que \u00e9 na teolox\u00eda, precisamente, onde hai que buscar os inicios do pensamento heideggeriano. Outro tema importante nesta segunda etapa, relacionado coa cuesti\u00f3n do Ser, son as meditaci\u00f3ns de Heidegger sobre a esencia da t\u00e9cnica, de enorme influencia no pensamento contempor\u00e1neo (por exemplo, a Escola de Fr\u00e1ncfort, Hans Jonas etc.). A historia da metaf\u00edsica occidental ter\u00eda como destino, a dicir de Heidegger, a implantaci\u00f3n dominante do modo de pensar t\u00e9cnico: ve o mundo unicamente como un inventario de mercador\u00edas a disposici\u00f3n do ser humano e acaba por instaurar puras relaci\u00f3ns t\u00e9cnicas en todo. Da t\u00e9cnica brota unha \"imposici\u00f3n\" ou \"entramado\" (\"Gestell\") que dirixe e organiza toda a vida do ser humano. A\u00ednda as\u00ed, Heidegger tam\u00e9n pensa que na t\u00e9cnica se oculta unha posibilidade de superaci\u00f3n e transformaci\u00f3n do propio mundo tecnol\u00f3xico.\nO ideario pol\u00edtico de Heidegger.\nHeidegger, do mesmo xeito que moitos pensadores do seu tempo, cr\u00eda que a cultura occidental estaba atravesando por unha \u00e9poca de decadencia. \u00d3 mesmo tempo, tam\u00e9n pensa que o pobo alem\u00e1n ten unha misi\u00f3n hist\u00f3rica similar \u00e1 do pobo grego nos albores da nosa civilizaci\u00f3n: foi o encargado no seu d\u00eda de imprimir o rumbo espiritual a Europa e, por extensi\u00f3n, a todo occidente. No momento presente, en cambio, ter\u00edase chegado a unha etapa de absoluta desorientaci\u00f3n e depresi\u00f3n cultural. Ante esta situaci\u00f3n, Europa necesitar\u00eda reorientar o seu cami\u00f1o espiritual. Do mesmo xeito que na Grecia cl\u00e1sica a filosof\u00eda tentou exercer de gu\u00eda moral e pol\u00edtica, tam\u00e9n agora a instituci\u00f3n depositaria do saber, a Universidade alem\u00e1, ter\u00eda que asumir as rendas do destino de occidente. Deste xeito, Heidegger quere reflexionar sobre o inicio de occidente para descubrir a\u00ed unha posibilidade de superaci\u00f3n da decadencia e revivir unha nova era na que Alema\u00f1a sexa o novo director (\"F\u00fchrer\") da cultura occidental.\nCon este sentir mental e ideol\u00f3xico asume en 1933 o reitorado da Universidade de Friburgo e pronuncia o c\u00e9lebre discurso \"\"Die Selbstbehauptung der deutschen Universit\u00e4t\", en galego A autoafirmaci\u00f3n da Universidade alem\u00e1\". \u00d3 inicio desta conferencia afirma que \u201cos propios dirixentes son sempre dirixidos pola inflexible misi\u00f3n espiritual que obriga \u00f3 destino do pobo alem\u00e1n a tomar a impronta da s\u00faa historia\u201d. Esta e outras afirmaci\u00f3ns relativas \u00e1s \u201cforzas da raza e da terra\u201d como garant\u00eda de grandeza espiritual para o pobo alem\u00e1n, conf\u00edrenlle a esta conferencia certos vernices ideol\u00f3xicos nazis. Mais Heidegger, como apunta Ram\u00f3n Rodr\u00edguez, non se ve a si mesmo como un servidor do \"F\u00fchrer\" (Hitler), sen\u00f3n m\u00e1is ben como a encarnaci\u00f3n dun aut\u00e9ntico e renovado esp\u00edrito alem\u00e1n e, en consecuencia, como modelo, conselleiro e gu\u00eda do \"F\u00fchrer\", algo as\u00ed como Plat\u00f3n cos tiranos de Siracusa. En certo sentido, Heidegger pensaba que a s\u00faa autoridade intelectual confer\u00edalle lexitimidade para exercer de gu\u00eda moral e pol\u00edtico, non s\u00f3 de Alema\u00f1a, sen\u00f3n de todo occidente. O nacionalsocialismo ser\u00eda visto por Heidegger como un movemento social renovador do que el se poder\u00eda servir na realizaci\u00f3n dos seus prop\u00f3sitos.\nPoucos meses despois de aceptar o reitorado, Heidegger presentou a s\u00faa dimisi\u00f3n ante as autoridades nazis por \u201cdiverxencias insuperables entre a concepci\u00f3n\nnacionalsocialista da Universidade e da ciencia, e a mi\u00f1a\u201d. Desde ent\u00f3n foise distanciando discretamente do nacionalsocialismo a\u00ednda que, como da a entender nunha entrevista publicada despois de morto, nunca abandonou o significado esencial do discurso reitoral de 1933 que, segundo el, consist\u00eda en renovar a Universidade e a ciencia alem\u00e1s co obxectivo de mostrarlle \u00e1 sociedade alem\u00e1 a s\u00faa misi\u00f3n espiritual. De todas formas, \u00e1 altura de 1966, Heidegger xa non ve con optimismo a posibilidade dun proxecto semellante pois, como tam\u00e9n afirma na mesma entrevista, agora \u201cs\u00f3 un deus pode a\u00ednda salvarnos\u201d.\nDesgraciadamente, o breve tempo en que Heidegger sucumbiu \u00f3 nacionalsocialismo trouxo consigo a sospeita de que esa adhesi\u00f3n ideol\u00f3xica puidera ser inherente \u00f3 seu pensamento filos\u00f3fico. Tal inquedanza a\u00ednda aumentou m\u00e1is \u00f3 constatar nos anos sucesivos que Heidegger nunca accedeu a retractarse publicamente respecto a ese breve per\u00edodo, a pesar de serlle requirido insistentemente por alg\u00fans dos seus co\u00f1ecidos. De todas formas, o seu amigo, o historiador Heinrich W. Petzet, recalca \u00f3 respecto que en certa ocasi\u00f3n, nunha conversaci\u00f3n privada, Heidegger ter\u00edase referido \u00f3 sucedido nese per\u00edodo dicindo que fora a estupidez m\u00e1is grande da s\u00faa vida.\nRepercusi\u00f3ns.\nO pensamento heideggeriano tivo enormes consecuencias no panorama filos\u00f3fico contempor\u00e1neo. Ademais das xa mencionadas, cabe sinalar tam\u00e9n a teolox\u00eda existencial de Rudolf Bultman, a hermen\u00e9utica filos\u00f3fica de Hans-Georg Gadamer, certas inclinaci\u00f3ns antifundacionalistas e antihumanistas posmodernas, o \"deconstrutivismo\" de Derrrida e o intento de fusi\u00f3n, por parte de Rorty, entre a tradici\u00f3n pragmatista americana e a actitude antifilos\u00f3fica e po\u00e9tica de Heidegger.\nA filosof\u00eda heideggeriana tam\u00e9n foi obxecto de duras cr\u00edticas. Destaca o violento ataque de Carnap, quen tacha o seu pensamento de metaf\u00edsica sen sentido, ademais de atentar contra as regras gramaticais m\u00e1is elementais da linguaxe. Entre os seus disc\u00edpulos tam\u00e9n son de subli\u00f1ar as discrepancias filos\u00f3ficas de Karl L\u00f6with. Este abandona o concepto heideggeriano de \"mundo\" entendido no sentido de proximidade existencial, \u00e9 dicir, tr\u00e1tase sempre dun mundo-para-nosoutros. Para L\u00f6with o mundo, \u00e9 dicir, a natureza f\u00edsica e org\u00e1nica, \u00e9 anterior \u00f3 estar-humano-no-mundo e, polo tanto, pensable sen este. Tam\u00e9n o fen\u00f3meno da morte \u00e9 un evento natural que acontece no fen\u00f3meno natural da vida. Heidegger, en consecuencia, ter\u00edase esquecido da natureza humana produto, \u00e1 s\u00faa vez, da propia natureza.\nImportancia para a lingua galega.\nA publicaci\u00f3n de \"Da esencia da verdade\" \u00e9 de interese para a historia social do galego porque a s\u00faa traduci\u00f3n en 1952 por parte de Ram\u00f3n Pi\u00f1eiro foi prohibida pola censura franquista. Non se impediu especialmente por parte do censor de oficio Garc\u00eda Yebra, se non pola acci\u00f3n espec\u00edfica de Juan Aparicio, quen no tivo problemas en admitir a publicaci\u00f3n doutras obras en galego mesmo f\u00f3ra da legalidade debido \u00e1 s\u00faa tem\u00e1tica menos elevada. A publicaci\u00f3n realizar\u00edase definitivamente en 1956 debido \u00e1 chamada \"Batalla de Montevideo\", a acci\u00f3n de protesta da emigraci\u00f3n galega no congreso da UNESCO en 1954 onde se admitir\u00eda a Espa\u00f1a na organizaci\u00f3n.\nObras.\nA editorial xermana \"Vittorio Klostermann\" segu\u00eda a publicar en 2018 a obra completa (\"Gesamtausgabe\") de Heidegger progresivamente, inclu\u00edndo material non publicado: cursos universitarios, seminarios, conferencias etc."}
{"id": "19376", "revid": "98629", "url": "https://gl.wikipedia.org/wiki?curid=19376", "title": "Cultura de Malaisia", "text": "A cultura da Malaisia \u00e9 moi rica, pois a s\u00faa sociedade \u00e9 multicultural, con malaios, chineses e indios a compartillar o pa\u00eds. Os malaios son a maior comunidade, atinxindo o 60% da poboaci\u00f3n. Son musulm\u00e1ns, falan malaio (Bahasa Melayu) e son en gran parte respons\u00e1beis da orientaci\u00f3n pol\u00edtica do pa\u00eds.\nCultura por orixe.\nOs chineses forman cerca dun cuarto da poboaci\u00f3n. Son principalmente budistas (Mahayana), taoistas ou cristi\u00e1ns, falan os dialectos hokkien/fukien, canton\u00e9s, hakka e teochew e te\u00f1en unha historia de dominio dos negocios do pa\u00eds.\nOs indios forman preto de 10% da poboaci\u00f3n. Son na maior\u00eda t\u00e1miles e telugu hind\u00fas do sur da India, falando t\u00e1mil, telugu, malayalan e alg\u00fan hindi, e viven principalmente nas grandes cidades da costa occidental da pen\u00ednsula. Tam\u00e9n existe unha comunidade sikh de razo\u00e1bel tama\u00f1o.\nO resto da poboaci\u00f3n est\u00e1 composta por eurasi\u00e1ticos, camboxanos, vietnamitas e tribos ind\u00edxenas. A maior\u00eda dos eurasi\u00e1ticos \u00e9 cristi\u00e1. Os eurasi\u00e1ticos, de ascendencia mestiza, portuguesa e malaia, falan un crioulo portugu\u00e9s chamado papia kristang. Outros eurasi\u00e1ticos, de ascendencia mestiza, malaia e espa\u00f1ola, descendentes de emigrantes vidos de Filipinas, que viven principalmente en Sabah, falan o \u00fanico crioulo espa\u00f1ol asi\u00e1tico, o chavacano.\nOs camboxanos e os vietnamitas son principalmente budistas (os camboxanos da seita Theravada e os vietnamitas da seita Mahayana). O malaio \u00e9 a lingua oficial do pa\u00eds, mais o ingl\u00e9s \u00e9 moi falado.\nA maior tribo ind\u00edxena en n\u00famero son os iban de Sarawak, cuxo n\u00famero sobe a m\u00e1is de 600.000. Os iban que a\u00ednda viven en aldeas tradicionais na selva viven en casas longas ao longo dos r\u00edos Rajang e Lupar e dos seus afluentes. Os Bidayuh (170 000) conc\u00e9ntranse na parte suroeste de Sarawak. A maior tribo ind\u00edxena de Sabah \u00e9 a dos kadazan. Son principalmente agricultores de subsistencia cristi\u00e1ns. Os Orang Asli (140 000), ou pobos aborixes, incl\u00faen varias comunidades \u00e9tnicas diferentes que viven na Malaisia Peninsular. Tradicionalmente cazadores-recolectores e agricultores n\u00f3mades, moitos foron sedentarizados e parcialmente absorbidos pola Malaisia moderna. A pesar diso, contin\u00faan a ser o grupo m\u00e1is pobre do pa\u00eds.\nM\u00fasica.\nA m\u00fasica tradicional malaia \u00e9 fortemente influenciada por formas chinesas e isl\u00e1micas. A m\u00fasica bas\u00e9ase grandemente no \"xendang\" (tambor), mais inclui instrumentos de percusi\u00f3n (alg\u00fans feitos de conchas), o \"rebab\" (un instrumento de cordas con arco), o \"serunai\" (un instrumento de dupla palleta, semellante a un obo\u00e9), frautas e trompetas. O pa\u00eds ten unha forte tradici\u00f3n de danza e de tambores de danza, algunhas de orixe tailandesa, indiana e portuguesa. Outras formas art\u00edsticas incl\u00faen o \"wayang kulit\" (fantoches de sombras), o \"silat\" (unha arte marcial estilizada) e artesanato como o \"batik\", a tecelaxe, e traballos en prata e lat\u00f3n."}
{"id": "19377", "revid": "23204", "url": "https://gl.wikipedia.org/wiki?curid=19377", "title": "Subdivisi\u00f3ns de Corea do Sur", "text": "Corea do Sur consta dunha Cidade especial (\"Teukbyeolsi\"; \ud2b9\ubcc4\uc2dc; \u7279\u5225\u5e02), 6 Cidades metropolitanas (\"Gwangyeoksi\", singular e plural; \uad11\uc5ed\uc2dc; \u5ee3\u57df\u5e02), e 9 Provincias (\"do\", singular e plural; \ub3c4; \u9053). Os nomes d\u00e1nse en galego (coreano romanizado), Hangul, e mais Hanja."}
{"id": "19378", "revid": "98629", "url": "https://gl.wikipedia.org/wiki?curid=19378", "title": "Subdivisi\u00f3ns de Turqu\u00eda", "text": "Turqu\u00eda \u00e9 un estado unitario que se divide administrativamente en 81 provincias (\"il\", \"iller\"), que se dividen en distritos (\"il\u00e7e\", \"il\u00e7eler\").\n\u00c1 fronte de cada provincia, que antes se chamaba \"gobernaci\u00f3n\" (\"vilayet\") at\u00f3panse un gobernador (\"vali\") e un vice-gobernador (\"kaymakam\") designados polo goberno central. Os alcaldes e ped\u00e1neos (\"belediye ba\u015fkan\u0131\" e \"muhtar\") esc\u00f3llense mediante sufraxio universal. Nalgunhas cidades grandes existe un nivel administrativo supra-municipal, a \"metr\u00f3pole\" (\"b\u00fcy\u00fck\u015fehir\").\nCada provincia conta cunha zona gobernamental (\"il merkezi\") no distrito central (\"merkez il\u00e7e\") e pode inclu\u00edr outros distritos. A zona gobernamental normalmente recibe o mesmo nome que a provincia, a excepci\u00f3n de Hatay (capital Antioqu\u00eda), Kocaeli (capital \u0130zmit) e Sakarya (capital Adapazar\u0131)."}
{"id": "19379", "revid": "289", "url": "https://gl.wikipedia.org/wiki?curid=19379", "title": "Canle do B\u00f3sforo", "text": ""}
{"id": "19380", "revid": "98629", "url": "https://gl.wikipedia.org/wiki?curid=19380", "title": "Estreito", "text": "En Xeograf\u00eda, un estreito \u00e9 unha canle de auga que une dous corpos acuosos (oc\u00e9anos, mares) e separa d\u00faas masas de terra. Os estreitos fan por veces parte de rotas comerciais importantes e por iso te\u00f1en relevancia estrat\u00e9xica, desde un punto de vista econ\u00f3mico e militar.\nUn estreito pode ser visto como o oposto dun istmo, a ligaz\u00f3n entre d\u00faas masas de terra, e \u00e9 an\u00e1logo dunha canle (enxe\u00f1er\u00eda), a\u00ednda que esta expresi\u00f3n poida ter outros significados."}
{"id": "19382", "revid": "89787", "url": "https://gl.wikipedia.org/wiki?curid=19382", "title": "Estreito de Messina", "text": "O Estreito de Messina (\"Stretto di Messina\" en italiano) \u00e9 un estreito no Mar Mediterr\u00e1neo que separa a pen\u00ednsula italiana da illa de Sicilia e que liga o mar X\u00f3nico ao mar Tirreno. A s\u00faa menor largura \u00e9 de 3,3\u00a0km.\nUn transbordador conecta Messina (Sicilia) co continente en Villa San Giovanni, na Calabria.\nNo ano 2005 aprobouse un proxecto de construci\u00f3n dunha ponte que ligar\u00eda a illa de Sicilia \u00e1 terra firme. Ser\u00e1 a maior ponte con arco simple do mundo, cunha envergadura de 3300 m. O actual proxecto est\u00e1 programado para comezar en 2005, cunha duraci\u00f3n de seis anos e un custo total de 4600 mill\u00f3ns de Euros."}
{"id": "19383", "revid": "98629", "url": "https://gl.wikipedia.org/wiki?curid=19383", "title": "Skagerrak", "text": "O Skagerrak (\"Skagerack\", \"Skagerak\") \u00e9 un estreito entre o sur da Noruega, o Bohusl\u00e4n sueco e o noroeste da Xutlandia dinamarquesa. Une o Kattegat e o mar do Norte dunha banda e o mar B\u00e1ltico, pasando por \u00d6resund, da outra.\nCunha superficie de aproximadamente 32 000\u00a0km\u00b2, forma un rect\u00e1ngulo de 240\u00a0km de lonxitude por 130\u2013145\u00a0km de largura, delimitado\nA s\u00faa profundidade m\u00e1xima \u00e9 de cerca de 700 metros preto das costas norueguesas, sendo que a s\u00faa profundidade media \u00e9 de 210 metros (23 metros no Kattegat).\nO seu nome deriva do nome da cidade de Skagen, a m\u00e1is setentrional de Dinamarca.\nO estreito ten un tr\u00e1nsito intenso, pois constit\u00fae a \u00fanica pasaxe (co canal de Kiel) ligando o mar do Norte ao mar B\u00e1ltico.\nEn ambas as guerras mundiais, o Skagerrak foi estratexicamente moi importante para a Alema\u00f1a. Unha das maiores batallas mar\u00edtimas da primeira guerra mundial, a batalla de Xutlandia, tam\u00e9n co\u00f1ecida como a batalla do Skagerrak, aconteceu aqu\u00ed do 31 de maio ao 1 de xu\u00f1o de 1916. A importancia do control desa pasaxe, o \u00fanico acceso ao B\u00e1ltico, foron motivos para as invasi\u00f3ns de Dinamarca e de Noruega pola Alema\u00f1a durante a segunda guerra mundial."}
{"id": "19384", "revid": "6497277", "url": "https://gl.wikipedia.org/wiki?curid=19384", "title": "\u00d6resund", "text": "\u00d6resund () ou \u00d8resund () \u00e9 un estreito entre Dinamarca e mais Suecia, m\u00e1is precisamente entre a illa dinamarquesa de Selandia e a provincia sueca de Escania.\nXeograf\u00eda.\nO estreito liga o mar B\u00e1ltico (ao sur) ao estreito de Kattegat (ao norte), en direcci\u00f3n ao mar do Norte, estend\u00e9ndose por preto de 118 km nun eixo sur-sueste/nor-noroeste, cunha anchura de 3\u00a0km a 48\u00a0km. Separa, ao sur, as cidades portuarias de Copenhaguen (Dinamarca) e Malm\u00f6 (Suecia) e, ao norte, as cidades de Elseneur (Dinamarca) e de Helsingborg (Suecia).\nOs relevos submarinos e a pouca profundidade de \u00d8resund contrib\u00faen a limitar as trocas de auga entre o mar do Norte e o mar B\u00e1ltico.\nHistoria.\nO estreito de \u00d8resund foi palco de numerosos naufraxios. Os principais factores son a s\u00faa baixa profundidade, \u00e1s veces inferior a 10 metros, e a s\u00faa forte frecuentaci\u00f3n.\nA ponte.\nDesde o 1 de xullo de 2000, a Ponte de \u00d8resund liga Copenhaguen a Malm\u00f6."}
{"id": "19385", "revid": "56817", "url": "https://gl.wikipedia.org/wiki?curid=19385", "title": "Babel", "text": "Babel \u00e9 o nome do lugar (\"unha chaira na terra de Sinar\"), onde, de acordo coa Biblia (X\u00e9nese 11:1-9), se levou a cabo un intento infrutuoso de erixir unha torre de altura suficiente para alcanzar o ceo: a Torre de Babel.\nDeus confundiu os idiomas daqueles que estaban traballando na s\u00faa construci\u00f3n, raz\u00f3n pola cal non foron capaces de entenderse os uns aos outros, e o proxecto fracasou. Non se explicita que Deus destru\u00edra directamente os esforzos dos construtores; aparentemente, a construci\u00f3n caeu no abandono.\nEste lugar identificouse con Babilonia, pero hai diferentes hip\u00f3teses sobre a s\u00faa localizaci\u00f3n precisa.\nO substantivo deriva de d\u00faas ra\u00edces: \"bab\" (porta) e \"el\" (Deus), \"a porta cara Deus\"; mais na lingua hebrea hai unha palabra similar, \"balal\", que significa \"confusi\u00f3n\"."}
{"id": "19386", "revid": "1131", "url": "https://gl.wikipedia.org/wiki?curid=19386", "title": "Josep Piera", "text": "Josep Piera, nado en Beniopa (La Safor, provincia de Valencia) o 30 de maio de 1947, \u00e9 un escritor valenciano, membro da \"Generaci\u00f3 dels 70\".\nTraxectoria.\nComezou a s\u00faa obra con poemarios en castel\u00e1n, inseridos nunha poes\u00eda que procura de cami\u00f1os novos, como \"Ave F\u00e9nix\" (1971), \"Qasida\" (1972) e \"Natanael\" (1973). En 1974 publica os seus primeiros poemas en catal\u00e1n na antolox\u00eda \"Carn fresca\" que deu orixe \u00e1 nova poes\u00eda valenciana. En 1976 aparece o seu primeiro poemario catal\u00e1n, \"Renou: la pluja ascla els estels\". En 1978 publica a s\u00faa primeira novela \"Rondalla del retorn\"."}
{"id": "19388", "revid": "25871", "url": "https://gl.wikipedia.org/wiki?curid=19388", "title": "Torre de Babel", "text": "A Torre de Babel (en , \"Migddal B\u0101\u1e07\u0113l\") \u00e9 un mito etiol\u00f3xico da X\u00e9nese e do Tanakh (tam\u00e9n chamada a Biblia hebrea ou o Antigo Testamento) que explica a orixe das diferentes linguas. Segundo esta historia, a humanidade unida descendente dos superviventes do diluvio falaba unha soa lingua e migrou dende o leste at\u00e9 a terra de Shinar (en ). Acordaron contru\u00edr unha cidade e unha torre para acadar o reino de Deus, no ceo. Vendo isto, Deus confundiu as s\u00faas falas para que non puideran entenderse entre eles e se esparexeran polo mundo.\nA Torre de Babel foi asociada con co\u00f1ecidas estruturas segundo estudosos modernos, como a construci\u00f3n de Etemenanki, un cigurat adicado \u00f3 deus mesopot\u00e1mico Marduk, constru\u00eddo durante o reinado de Nabopolasar, rei de Babilonia (c. -610). O Gran Cigurat de Babilonia ti\u00f1a unha altura 91m. Alexandre o Grande ordenou a s\u00faa demolici\u00f3n circa de -331 para unha reconstruci\u00f3n que a s\u00faa morte impediu. Unha historia sumeria con alg\u00fans elementos com\u00fans aparece en \"Enmerkar e o Se\u00f1or de Aratta\".\nHistoria.\nA historia da cidade de Babel aparece na X\u00e9nese 11:1\u20139. Todos os habitantes da Terra falaban a mesma lingua. Despois de migrar dende o leste, a xente asentouse na terra de Shinar. Axi\u00f1a comezaron a facer ladrillos e constru\u00edr unha cidade e unha torre para chegar at\u00e9 o ceo, para honra de si mesmos e para non dispersarse polo mundo. Deus ollou cara a cidade e a torre, e comprobou que como un pobo cunha soa lingua, nada do se propu\u00f1eran era imposible. Por iso, Deus baixou dos ceos e confundiu \u00f3s homes na s\u00faa fala, para que non puideran entenderse entre eles, e tiveran que deter a construci\u00f3n da cidade e da torre. As\u00ed, a cidade chamouse Babel.\nEtimolox\u00eda.\nA frase \"Torre de Babel\" non aparece na Biblia; sen\u00f3n \"a cidade e a s\u00faa torre\" (en ) ou s\u00f3 \"a cidade\" (en ). \"Babel\" significa \"Porta de Deus\", do acadio \"bab-ilu\" (\ud808\udc40\ud808\udc0a \ud808\udd4b\ud808\udf0b), de \"bab\" \"porta\" + \"ilu\" \"Deus\").\" Segundo a Biblia, a cidade recib\u00eda o nome \"Babel\" da palabra hebrea \"balal\", que significa \"desordenar\"."}
{"id": "19392", "revid": "27249", "url": "https://gl.wikipedia.org/wiki?curid=19392", "title": "Champi\u00f1\u00f3n", "text": "Os champi\u00f1\u00f3ns (do franc\u00e9s\u00a0\"champignon\", procedente do lat\u00edn vulgar\u00a0\"campiniolus\", derivado de\u00a0\"campania\"\u00a0\u2018do campo\u2019) chamados formalmente ag\u00e1ricos e tam\u00e9n chamados cogordas son fungos do x\u00e9nero Agaricus. O m\u00e1is co\u00f1ecido \u00e9 o champi\u00f1\u00f3n com\u00fan \"Agaricus bisporus\".\nTr\u00e1tase dun cogomelo de cor branca, co sombreiro redondo, que cando chega \u00e1 s\u00faa madurez est\u00e9ndese, pero sempre co bordo cara a dentro. As l\u00e1minas son brancas en principio, pasando a rosadas e despois marr\u00f3ns. \u00c9 comest\u00edbel, e se ten as l\u00e1minas de cor marr\u00f3n, \u00e9 mellor quitarllas.\nEspecies (selecci\u00f3n).\nEn Galiza existen varias especies bravas coma o fungo dos lameiros ou fungo pequeno das febras (\"Agaricus campestris\"), a b\u00f3la de neve (\"Agaricus arvensis\") ou a b\u00f3la de neve dos bosques (\"Agaricus silvicola\").\nA maior\u00eda dos champi\u00f1\u00f3ns son comest\u00edbeis. Especies t\u00f3xicas como \"Agaricus xanthoderma\" caracter\u00edzanse por un cambio de cor en amarelo cromo cando se cortan. Algunhas especies salient\u00e1beis deste x\u00e9nero son:"}
{"id": "19393", "revid": "98629", "url": "https://gl.wikipedia.org/wiki?curid=19393", "title": "Mart\u00ed Gen\u00eds i Aguilar", "text": "Mart\u00ed Gen\u00eds i Aguilar, nado en Vic en 1847 e finado en 1932, foi un escritor catal\u00e1n que pertence a Renaixen\u00e7a catal\u00e1.\nTraxectoria.\nFillo dunha familia burguesa, estuda no seminario de Vic e seguindo a tradici\u00f3n familiar farmacia en Barcelona, e logo de licenciarse e facer a s\u00faa tese doutoral regresou a Vic en 1875 para exercer de farmac\u00e9utico e profesor do instituto local en 1877, int\u00e9grase plenamente na vida cultural da cidade, da que presidir\u00e1 o seu C\u00edrculo literario (1884-1885), e en 1890 foi o mantedor dos Xogos Florais de Barcelona. En 1893 preside os Xogos Florais de Manlleu. Foi elixido concelleiro de Vic en 1905.\nEstaba familiarizado coa literatura grega e romana desde os seus anos de seminario, complementados con lecturas dos principais escritores rom\u00e1nticos europeos.&lt;br&gt;\nColaborador da prensa local, en 1865 escribiu o seu primeiro artigo, e ao longo dos anos escribiu para \"Diario de Vic\", \"La Renaixen\u00e7a\", \"La Veu de Catalunya\" ou \"La Il.lustraci\u00f3 catalana\".\nEn 1867 publicou os seus primeiros poemas na escolma de poetas locais \"La garba muntanyesa\", cunha poes\u00eda tipicamente rom\u00e1ntica. En 1868 escribiu o drama \"Lo paquetaire\", e nunha \u00e9poca no que a novela catal\u00e1 estaba a\u00ednda por desenvolver publica \"Julita\" (escrita en 1869, publicouse en 1874 en \"La Renaixen\u00e7a\"), novela rom\u00e1ntica, \u00e1 que seguen \"Sota un tarot\" (1876), \"La Merce de Bellamata\" (1878), \"De la batalla de Vic a l'acci\u00f3 de Roda\" (1881), \"Novel.les\" (1882),\" Passavents\" (1887), \"La Reineta de Cad\u00ed\" (1892).\nCo comezo do s\u00e9culo XX dimin\u00fae a s\u00faa contribuci\u00f3n \u00e1s letras catal\u00e1ns, centr\u00e1ndose sobre todo en escribir contos, dos que publicar\u00e1 varias escolmas."}
{"id": "19397", "revid": "43749", "url": "https://gl.wikipedia.org/wiki?curid=19397", "title": "Hawaii", "text": ""}
{"id": "19401", "revid": "90656", "url": "https://gl.wikipedia.org/wiki?curid=19401", "title": "Cronolox\u00eda dos presidentes dos Estados Unidos de Am\u00e9rica", "text": "Esta \u00e9 unha lista dos presidentes dos Estados Unidos ordenada cronoloxicamente."}
{"id": "19402", "revid": "605", "url": "https://gl.wikipedia.org/wiki?curid=19402", "title": "Subdivisi\u00f3ns dos Estados Unidos de Am\u00e9rica", "text": ""}
{"id": "19407", "revid": "336", "url": "https://gl.wikipedia.org/wiki?curid=19407", "title": "Lago Balat\u00f3n", "text": ""}
{"id": "19410", "revid": "22570", "url": "https://gl.wikipedia.org/wiki?curid=19410", "title": "Lago Erie", "text": "O Lago Erie \u00e9 un dos Grandes Lagos. Cunha \u00e1rea de 24,000\u00a0km\u00b2, o Lago Erie \u00e9 o 13\u00ba maior lago do mundo (contandose o Mar Caspio e o Mar de Aral). Est\u00e1 localizado entre a provincia canadense de Ontario, e os estados americanos de Nova York, Ohio e Pensilvania. \u00c9 o m\u00e1is raso dos cinco Grandes Lagos, cunha profundidade media de 19 metros.\nGrandes cidades localizadas \u00e1 beira do Lago Erie son:"}
{"id": "19411", "revid": "1505", "url": "https://gl.wikipedia.org/wiki?curid=19411", "title": "Lago Balaton", "text": "O Lago Balaton (h\u00fangaro \"Balaton\"; alem\u00e1n \"Plattensee\"; Eslovaco \"Blatensk\u00e9 jazero\", significando \"lago barrento\", prob\u00e1bel orixe do nome), localizado en Hungr\u00eda, \u00e9 o maior lago da Europa Central, cunha superficie de 592 km\u00b2. O seu longo \u00e9 de 77\u00a0km e a s\u00faa anchura var\u00eda de 4 a 14\u00a0km. A superficie do lago sit\u00faase a 104\u00a0m por riba do nivel do mar, e a s\u00faa profundidade chega a 11\u00a0m (profundidade media 3,2 m). Como Hungr\u00eda non ten costa mar\u00edtima, o lago Balaton \u00e9 \u00e1s veces chamado \"Lago H\u00fangaro\". O r\u00edo Zala fornece a maior cantidade de auga ao lago, e o canal Si\u00f3 prov\u00e9 a sa\u00edda de auga cando \u00e9 necesario.\nInformaci\u00f3n tur\u00edstica.\nA alta estaci\u00f3n vai de xu\u00f1o at\u00e9 o final de agosto. A temperatura media durante o ver\u00e1n \u00e9 de 23\u00b0 C. Outras atracci\u00f3ns tur\u00edsticas son a navegaci\u00f3n, a pesca e outros deportes acu\u00e1ticos, as\u00ed como a visita da rexi\u00f3n \u2014 vi\u00f1as na marxe norte e vida nocturna no sur. A pen\u00ednsula Tihany \u00e9 un distrito hist\u00f3rico.\nAs cidades principais incl\u00faen Keszthely, Balatongy\u00f6r\u00f6k, Badacsony, Balatonrendes, R\u00e9vf\u00fcl\u00f6p, Balatonakali, Tihany, Balatonf\u00fcred, Balatonalm\u00e1di, Balatonkenese, Balatonvil\u00e1gos, Si\u00f3fok, Zam\u00e1rdi, Balatonf\u00f6ldv\u00e1r, Balatonlelle, Balatonbogl\u00e1r, Fony\u00f3d, Balatonm\u00e1riaf\u00fcrd\u0151, e Balatonber\u00e9ny."}
{"id": "19412", "revid": "98629", "url": "https://gl.wikipedia.org/wiki?curid=19412", "title": "Lago Huron", "text": "O lago Huron \u00e9 un dos cinco Grandes Lagos, localizado entre o estado norteamericano de M\u00edchigan e a provincia canadense de Ontario. Cunha \u00e1rea de 59.600 quil\u00f3metros cadrados, o Lago Huron \u00e9 o segundo maior dos cinco Grandes Lagos, e un dos maiores lagos do mundo. A s\u00faa superficie est\u00e1 localizada a 176 metros por enriba do nivel do mar e a s\u00faa profundidade m\u00e1xima \u00e9 de 230 metros. Como o Lago Superior, o Lago Huron est\u00e1 pouco densamente habitado, cando se compara ambos co Lago Ontario ou o Lago Michigan."}
{"id": "19413", "revid": "1987", "url": "https://gl.wikipedia.org/wiki?curid=19413", "title": "Grandes Lagos", "text": "Grandes Lagos pode ser:"}
{"id": "19414", "revid": "98629", "url": "https://gl.wikipedia.org/wiki?curid=19414", "title": "Grandes Lagos, Am\u00e9rica do Norte", "text": "Os Grandes Lagos son un conxunto de cinco lagos situados na Am\u00e9rica do Norte, entre o Canad\u00e1 e os Estados Unidos de Am\u00e9rica. A bac\u00eda hidrogr\u00e1fica dos Grandes Lagos e do R\u00edo San Lourenzo \u00e9 o maior reservatorio de auga doce do mundo. A rexi\u00f3n dos Grandes Lagos-San Lourenzo \u00e9 unha zona densamente habitada na Am\u00e9rica do Norte, onde o centro econ\u00f3mico e ademais o 40% da poboaci\u00f3n canadense est\u00e1n concentradas, e onde inn\u00fameras grandes cidades canadenses e norteamericanas est\u00e1n localizadas.\nOs Grandes Lagos.\nOs Grandes Lagos da Am\u00e9rica do Norte son (de oeste a leste seguindo a corrente da auga):\nOutros compo\u00f1entes.\nO sistema abarca tam\u00e9n o r\u00edo St. Marys entre o Superior e o Hur\u00f3n, o Saint Clair entre o Hur\u00f3n e o St Clair, o Detroit entre o St. Clair e o Erie, e o Ni\u00e1gara e as s\u00faas Cataratas entre o Erie e o Ontario. O Hur\u00f3n adoita dividirse no lago hom\u00f3nimo e a Ba\u00eda de Georgian.\nO lago Nipigon, un lago m\u00e1is pequeno que verte as s\u00faas augas no Superior a trav\u00e9s do r\u00edo Nipigon, \u00e9 considerado \u00e1s veces o sexto lago do sistema.\nO Washa Washa, que en moitas partes do seu curso demarca a mesma fronteira internacional, \u00e9 o colector destes lagos interconectados e fl\u00fae polo Quebec e a trav\u00e9s da Pen\u00ednsula de Gaspesia ata o Oc\u00e9ano Atl\u00e1ntico.\nUn sexto lago, o m\u00e1is pequeno St. Clair, tam\u00e9n forma parte do sistema. At\u00f3pase entre o Hur\u00f3n e o Erie, pero non \u00e9 oficialmente un dos Grandes Lagos.\nIllas.\nDispersas ao longo dos Grandes Lagos hai aproximadamente 35.000 illas. A m\u00e1is grande delas \u00e9 a Illa Manitoulin no Lago Huron, a illa m\u00e1is grande en calquera corpo interior de auga no mundo. A segunda illa m\u00e1is grande \u00e9 a Illa Royale no Lago Superior. Estas d\u00faas illas son o suficientemente grandes como para conter varios lagos a se mesmas - por exemplo, o Lago Manitou da Illa Manitoulin \u00e9 o lago m\u00e1is grande do mundo situado dentro dunha illa de auga doce.\nConexi\u00f3n co oc\u00e9ano.\nO Canle de San Lourenzo e a Great Lakes Waterway (Ruta Fluvial dos Grandes Lagos) conectan os Grandes Lagos mediante buques o mar aberto. Por\u00e9n o paso de amplos buques portacontedores oce\u00e1nicos, que non se axustan o ancho das esclusas nestas rutas, limita o transporte de contedores nos lagos. A maior\u00eda do comercio dos Grandes Lagos \u00e9 de material a granel, os barcos cargueiros de tama\u00f1o Seawaymax ou de menos tama\u00f1o p\u00f3dense mover ao longo da totalidade dos lagos ata o Atl\u00e1ntico. Os buques m\u00e1is grandes lim\u00edtanse a navegar polos lagos por si mesmos, e s\u00f3 as barcazas poden acceder ao sistema Illinois Waterway que proporciona acceso ao Golfo de M\u00e9xico. Malia o seu gran tama\u00f1o, grandes sectores dos Grandes Lagos conx\u00e9lanse no inverno, interrompendo m\u00e1is dun env\u00edo entre xaneiro e marzo. Alg\u00fans crebaxeos surcan os lagos, mantendo as v\u00edas de navegaci\u00f3n abertas durante a maior parte do inverno.\nOs Grandes Lagos tam\u00e9n est\u00e1n conectados pola canle ata o Golfo de M\u00e9xico a trav\u00e9s do r\u00edo Illinois (desde o r\u00edo Chicago) e o r\u00edo Mississippi. Unha pista alternativa \u00e9 a trav\u00e9s do r\u00edo de Illinois (desde Chicago), do Mississippi, do Ohio, e logo a trav\u00e9s do Tennessee-Tombigbee (combinaci\u00f3n dunha serie de r\u00edos, lagos e canles), \u00e1 ba\u00eda de Mobile e o Golfo. O tr\u00e1fico de remolcadores comerciais e barcazas \u00e9 intenso nestes cursos de auga.\nOs barcos dedicados o turismo tam\u00e9n poden entrar ou sa\u00edr dos Grandes Lagos a trav\u00e9s do canle de Erie e o r\u00edo Hudson ata Nova York. A canle de Erie con\u00e9ctase aos Grandes Lagos no extremo leste do lago Erie (en Buffalo, Nova York) e no lado sur do lago Ontario (en Oswego, Nova York).\nNiveis de auga.\nOs lagos conte\u00f1en o 84 % da auga doce superficial de Am\u00e9rica do Norte; se a auga se distribu\u00edse uniformemente sobre a superficie terrestre de todo o continente \u00edan alcanzar unha profundidade de 1,5 metros. A fonte dos niveis de auga nos lagos est\u00e1 ligada ao que quedaba por glaciares que se derritieron cando os lagos tomaron a s\u00faa forma actual. Anualmente, s\u00f3 o 1% \u00e9 auga \"nova\" procedente de r\u00edos, precipitaci\u00f3ns e fontes de augas subterr\u00e1neas que desembocan nos lagos. Isto equil\u00edbrase coa evaporaci\u00f3n e a drenaxe, polo que o nivel dos lagos \u00e9 historicamente constante. A\u00ednda que historicamente os niveis do lago foron preservados, o intensivo crecemento da poboaci\u00f3n humana s\u00f3 comezou na rexi\u00f3n no s\u00e9culo XX e contin\u00faa na actualidade. Polo menos d\u00faas actividades de uso da auga por humanos identific\u00e1ronse como que te\u00f1en o potencial de afectar aos niveis dos lagos: o desv\u00edo (a transferencia de auga a outras cuncas) e o consumo (feito substancialmente hoxe polo uso de auga do lago a forza de plantas de xeraci\u00f3n el\u00e9ctrica, o que da como resultado m\u00e1is evaporaci\u00f3n de auga)."}
{"id": "19415", "revid": "22570", "url": "https://gl.wikipedia.org/wiki?curid=19415", "title": "Renaixen\u00e7a", "text": "A Renaixen\u00e7a foi un movemento rexurdimento cultural e literario catal\u00e1n que atinxe o per\u00edodo comprendido entre comezos de do s\u00e9culo XIX e 1890. O seu nome nace da vontade de facer renacer o catal\u00e1n como lingua de literatura e de cultura, despois de s\u00e9culos de diglosia co respecto ao castel\u00e1n.&lt;br&gt;\nConsid\u00e9rase, tradicionalmente, o poema \"La p\u00e1tria\" (1833) de Bonaventura Carles Aribau como o comezo deste movemento e a restauraci\u00f3n dos Jocs Florals, a imitaci\u00f3n dos occitanos, en 1859 foi un factor importante na difusi\u00f3n do movemento.&lt;br&gt;\nO romanticismo europeo coa s\u00faa defensa da identidade nacional dos pobos baseada na historia e nos sentimentos, constit\u00fae unha xermolo decisivo na aparici\u00f3n do movemento, e na s\u00faa orientaci\u00f3n na valorizaci\u00f3n do pasado medieval catal\u00e1n e na recuperaci\u00f3n da cultura popular e tradicional, depositaria da pureza do catal\u00e1n, que para a Renaixen\u00e7a conv\u00e9rtese no s\u00edmbolo da identidade nacional.&lt;br&gt;\nA Renaixen\u00e7a non s\u00f3 se limitou a Catalu\u00f1a, a\u00ednda que con menor intensidade espallouse por todos os territorios de lingua catal\u00e1. En Valencia a Renaixen\u00e7a entrou a trav\u00e9s da revista \"El Mole\". Nas Baleares van ser sobre todo mallorquinos que fixeran estudos en Barcelona os que a introducen.&lt;br&gt;\nAutores destacados deste movemento foron Joan Maragall e Jacint Verdaguer en poes\u00eda, \u00c0ngel Guimer\u00e1 en teatro e Narc\u00eds Oller e Mart\u00ed Gen\u00eds i Aguilar en narrativa."}
{"id": "19417", "revid": "605", "url": "https://gl.wikipedia.org/wiki?curid=19417", "title": "Grandes lagos Africanos", "text": ""}
{"id": "19419", "revid": "98629", "url": "https://gl.wikipedia.org/wiki?curid=19419", "title": "Per\u00edodo helen\u00edstico", "text": "Des\u00edgnase como per\u00edodo helen\u00edstico (do grego antigo \u1f11\u03bb\u03bb\u03b7\u03bd\u03af\u03be\u03b5\u03b9\u03bd \"hell\u0113nizein\", \"falar en grego\", \"vivir como os gregos\") ou per\u00edodo alexandrino o per\u00edodo hist\u00f3rico que decorre entre a morte de Alexandre Magno en 323 a. C. e a conquista do Antigo Exipto en 30 a. C. polos romanos. Caracter\u00edzase pola difusi\u00f3n da civilizaci\u00f3n grega nunha vasta \u00e1rea que se estend\u00eda do Mediterr\u00e1neo oriental at\u00e9 \u00e1 Asia Central. De modo xeral, o helenismo foi a concreci\u00f3n dun ideal de Alexandre: o de levar e difundir a cultura grega aos territorios que conquistaba. \u00c9 neste per\u00edodo hist\u00f3rico que as ciencias particulares tiveron o seu primeiro e grande desenvolvemento. \u00c9 o tempo de Euclides e Arquimedes. O helenismo tam\u00e9n marca un per\u00edodo de transici\u00f3n para o apoxeo e dominio de Roma.\nO per\u00edodo foi identificado como tal polos historiadores do s\u00e9culo XIX. O termo \"helen\u00edstico\" foi empregado por vez primeira polo historiador alem\u00e1n Johann Gustav Droysen na s\u00faa \"Historia do Helenismo\" (1836 e 1843, a partir dun criterio ling\u00fc\u00edstico e cultural: o crecemento espectacular das rexi\u00f3ns nas que se falaba o grego (\u1f11\u03bb\u03bb\u03b7\u03bd\u03af\u03b6\u03b5\u03b9\u03bd / hell\u00ean\u00edzein) e, en consecuencia, do fen\u00f3meno de expansi\u00f3n do helenismo. Por\u00e9n, este fen\u00f3meno de helenizaci\u00f3n e de encontro entre as antigas civilizaci\u00f3ns orientais e gregas contin\u00faa baixo o Imperio Romano, polo que os l\u00edmites cronol\u00f3xicos do per\u00edodo son sobre todo pol\u00edticos: as conquistas de Alexandre e o suicidio da \u00faltima grande soberana helen\u00edstica, a ra\u00ed\u00f1a de Exipto Cleopatra VII.\nOs traballos arqueol\u00f3xicos e hist\u00f3ricos recentes est\u00e1n a p\u00f3r en valor este per\u00edodo, antes mal co\u00f1ecido, e en particular dous aspectos caracter\u00edsticos da \u00e9poca, a existencia e o peso dos grandes reinos dirixidos por dinast\u00edas de orixe grega ou maced\u00f3nica (os l\u00e1xidas, sel\u00e9ucidas, antig\u00f3nidas, as\u00ed como o papel determinante de centos de cidades cuxo papel, ao contrario do que antes se pensaba, non estaban a declinar.\nEvoluci\u00f3n pol\u00edtica do mundo helen\u00edstico.\nA conquista de Alexandre.\nRei de Macedonia aos 20 anos, se\u00f1or da Grecia dous anos m\u00e1is tarde, Alexandre Magno emprendeu desde o seu breve reinado (apenas 13 anos, entre 336 a. C. e 323 a. C.) a conquista m\u00e1is espectacular e r\u00e1pida da Antig\u00fcidade. Un reino de tama\u00f1o medio, asociado a algunhas cidades gregas, venceu ao maior imperio da \u00e9poca, o Imperio Persa de Dar\u00edo III. O soberano aquem\u00e9nida foi vencido en catro anos (334 a. C.-330 a. C.) e tres batallas, a de Gr\u00e1nico, Isso e Gaugamela. Os tres anos seguintes consagrounos \u00e1 lenta e dif\u00edcil conquista das satrap\u00edas da Asia Central, e logo, at\u00e9 o 325 a. C, a afianzar a dominaci\u00f3n maced\u00f3nica sobre o noroeste da India. Foi as\u00ed que Alexandro, baixo a presi\u00f3n das s\u00faas tropas fatigadas, debeu renunciar a continuar a s\u00faa epopea e retornar cara o que se convertera no coraz\u00f3n do seu imperio, a Mesopotamia.\nCo fin de asegurar o seu poder a longo prazo, tentou asociar a clase dirixente do antigo imperio Aquem\u00e9nida \u00e1 osamenta administrativa do seu reino. Tentou as\u00ed crear unha monarqu\u00eda que asumise \u00e1 vez a herdanza maced\u00f3nica e grega dunha parte e tam\u00e9n a persa e, de xeito m\u00e1is xeral, asi\u00e1tica. A morte inesperada do rei, posibelmente por unha enfermidade, \u00e1 idade de 33 anos, puxo fin a esta tentativa orixinal a\u00ednda que moi contestada polo contorno maced\u00f3nico do soberano.\nO per\u00edodo dos di\u00e1docos (323-281 a.C.).\nAlexandre Magno non deixou sucesores efectivos con capacidade de reinar e, sobre todo, de se impor aos \"di\u00e1docos\", oficiais de todas as campa\u00f1as do soberano, que se estragaron mutuamente durante 40 anos. As guerras nas que se meteron P\u00e9rdicas, Tolomeo, Casandro, Lis\u00edmaco, Ant\u00edgono Mon\u00f3ftalmo e Seleuco, por non citar m\u00e1is que aos m\u00e1is importantes, at\u00e9 281 a. C., fixeron desaparecer toda a parentela de Alexandro e estalar o imperio. Faltou pouco, por\u00e9n, para que Ant\u00edgono Monoftalmo, un vello oficial vagamente emparentado coa dinast\u00eda maced\u00f3nica, conseguise reconstitu\u00edr o imperio: unha coalici\u00f3n dos seus rivais venceuno na batalla de Ipsos en 301 a. C..\nGrecia, Macedonia e Asia Menor foron sacudidas profundamente polas campa\u00f1as militares incesantes entre os di\u00e1docos, mentres que a parte oriental do imperio se emancipou rapidamente da s\u00faa tutela coa creaci\u00f3n dos reinos gregos de Bactriana. Pouco lles importaba a estes xenerais que parte do imperio gobernar, o esencial era reinar. As\u00ed Demetrio Poliorcetes, fillo de Ant\u00edgono Mon\u00f3ftalmo, dirixiu co seu pai o esencial de Asia e logo, ap\u00f3s a derrota e a morte de Ant\u00edgono, tentou facerse coa Macedonia, chegando a logralo provisoriamente antes de fracasar e rematar a s\u00faa vida miserabelmente. O fillo m\u00e1is vello de Tolomeo I, Tolomeo Keraunos foi expulsado do Exipto polo seu pai, refuxiouse co seu medio irm\u00e1n Lis\u00edmaco na Tracia e f\u00edxose co seu reino e logo coa Macedonia antes de facer asasinar a Seleuco, que marchaba contra el. O Medio Oriente estivo as\u00ed totalmente dominado polas ambici\u00f3ns destes xenerais, que tomaban presto o t\u00edtulo de rei, e das s\u00faas tropas, constitu\u00eddas fundamentalmente de mercenarios gregos e macedonios.\nO soberano m\u00e1is l\u00facido foi Tolomeo I, un dos compa\u00f1eiros de infancia de Alexandro, de quen alg\u00fans autores estiman que era fillo ilex\u00edtimo de Filipo II. F\u00edxose rapidamente co Exipto e empe\u00f1ouse en crear un estado est\u00e1bel, renunciando as\u00ed \u00e1s ambici\u00f3ns imperiais, que estimaba seren pouco realistas. Isto fai del un dos enterradores da idea imperial, mais tam\u00e9n un dos fundadores do mundo helen\u00edstico.\nO equilibrio do s\u00e9culo III.\nNeste s\u00e9culo estableceuse un equilibrio precario entre tres dinast\u00edas xurdidas dos di\u00e1docos. A Macedonia estaba gobernada polos descendentes de Ant\u00edgono Mon\u00f3ftalmo (os Ant\u00edgonos), o Exipto polos L\u00e1xidas e o imperio m\u00e1is extenso e m\u00e1is homox\u00e9neo (Asia Menor, Siria e Mesopotamia) polos Sel\u00e9ucidas. Mais a divisi\u00f3n do mundo helen\u00edstico era maior. Con efecto, a car\u00f3n das tres monarqu\u00edas principais exist\u00edan reinos m\u00e1is pequenos cuxo rol non \u00e9, por\u00e9n, menos primordial. As\u00ed, o reino dos At\u00e1lidas, arredor de P\u00e9rgamo, os reinos do Ponto ou de Bitinia, o mesmo o fundado por Hier\u00f3n en Siracusa, na Magna Grecia.\nAdemais destas numerosas monarqu\u00edas, exist\u00edan confederaci\u00f3ns de cidades que se opu\u00f1an, \u00e1s veces con \u00e9xito, \u00e1s empresas dos reinos helen\u00edsticos, en particular ao da Macedonia. Dous destes estados federais, a Liga aquea con Aratos e a liga etolia, xogaron tam\u00e9n un papel importante at\u00e9 \u00e1 conquista romana. Certas cidades, por \u00faltimo, lograron preservar totalmente a s\u00faa independencia e manter relaci\u00f3ns de igual a igual cos reinos, como por exemplo Rodas.\nA intervenci\u00f3n romana e a desaparici\u00f3n pol\u00edtica do mundo helen\u00edstico.\nA finais do s\u00e9culo III, a Magna Grecia, ou sexa, o sur de Italia e Sicilia, caeu baixo o dominio romano ap\u00f3s un s\u00e9culo de enfrontamentos, ora baixo Pirro II, ora no marco das guerras p\u00fanicas. Fixo falta agardar at\u00e9 o inicio do s\u00e9culo II a. C. para que Roma intervi\u00f1ese realmente en Oriente. Nun primeiro tempo, subxugou militarmente aos Antig\u00f3nidas e sobre todo a Ant\u00edoco III, a \u00faltima grande figura pol\u00edtica dos soberanos helen\u00edsticos antes de Mitr\u00eddates e Cleopatra. Logo, nun proceso lento e complexo que se estendeu durante case dous s\u00e9culos, e coa complicidade das cidades e do reino de P\u00e9rgamo, Roma asegurouse a dominaci\u00f3n completa do Mediterr\u00e1neo oriental. O acto final desta conquista foi a loita que opuxo a Octavio e a Marco Antonio, aliado da derradeira soberana do Exipto, Cleopatra VII, e a derrota e suicido desta \u00faltima en 30 a. C.\nPor\u00e9n, esta penetraci\u00f3n romana no Oriente helen\u00edstico non se realizou sen resistencia e fixeron falla non menos de tres guerras para vencer ao rei do Ponto Mitr\u00eddates VI no s\u00e9culo I a. C.. Pompeio suprimiu o reino sel\u00e9ucida en 63 a. C. e reorganizou o Oriente baixo a orde romana. O mundo helen\u00edstico converteuse ent\u00f3n no campo de batalla das ambici\u00f3ns de diversos xenerais da Rep\u00fablica Romana (batalla de Farsalia, batalla de Actio), at\u00e9 \u00e1 vitoria final de Octavio.\nParalelamente, a influencia pol\u00edtica dos Sel\u00e9ucidas foi derrotada en Asia central, en Persia e logo na Mesopotamia, ap\u00f3s o reinado de Ant\u00edoco III (223-187 a. C.). Este \u00faltimo dispuxo a\u00ednda dos medios para dirixir unha expedici\u00f3n at\u00e9 os l\u00edmites do r\u00edo Indo. Baixo o reinado do seu fillo, os Sel\u00e9ucidas non lograron nin sequera vencer a insurrecci\u00f3n dos macabeos na Palestina. A irrupci\u00f3n dos partos acelerou esta descomposici\u00f3n pol\u00edtica e, a comezos dos s\u00e9culo I a. C., os soberanos sel\u00e9ucidas xa non gobernaban m\u00e1is que na Siria.\nAs estruturas pol\u00edticas: reinos e cidades.\nO declive relativamente r\u00e1pido destes reinos fainos preguntarnos sobre a fraxilidade aparente e a natureza das monarqu\u00edas helen\u00edsticas, as\u00ed como sobre a permanencia da outra grande estrutura pol\u00edtica herdeira do mundo grego, a cidade.\nO reino helen\u00edstico, unha monarqu\u00eda absoluta.\nA monarqu\u00eda helen\u00edstica \u00e9 persoal. Isto significa que \u00e9 soberano aquel que, polo seu m\u00e9rito individual, as s\u00faas acci\u00f3ns, normalmente militares, e a s\u00faa conduta, pode aspirar ao t\u00edtulo de \"basileus\" (\"rei\"). En consecuencia, a vitoria militar \u00e9 frecuentemente o acto que lexitima a ascensi\u00f3n ao trono e que permite reinar sobre unha provincia ou un estado. Os Sel\u00e9ucidas utilizaron a toma de Babilonia por Seleuco I en 312 a. C. para lexitimar a s\u00faa presenza na Mesopotamia, ou a s\u00faa vitoria en 281 a. C. sobre Lis\u00edmaco para xustificar as s\u00faas reivindicaci\u00f3ns sobre a rexi\u00f3n dos estreitos e o sur da Tracia. Os reis de Bitinia aproveit\u00e1ronse igualmente da pseudo-vitoria en -277 do seu devanceiro Nicomedes I (que en realidade cedera os territorios e se aliara con eles) sobre os g\u00e1latas para afirmar as s\u00faas pretensi\u00f3ns territoriais.\nEsta monarqu\u00eda persoal non posu\u00eda regras de sucesi\u00f3n precisas, o que ocasionaba querelas incesantes e numerosos asasinatos cando concorr\u00edan varios herdeiros, nin de leis fundamentais nin de textos que regulasen os poderes do soberano. Todo proced\u00eda do rei e, en particular, as leis. Este car\u00e1cter absoluto e persoal foi \u00e1 vez a forza e a debilidade destas monarqu\u00edas en funci\u00f3n do car\u00e1cter e da personalidade do soberano. F\u00edxose polo tanto preciso, fora da Macedonia, onde a monarqu\u00eda era unha instituci\u00f3n antiga, crear ideolox\u00edas que xustificasen a dominaci\u00f3n de dinast\u00edas de orixe maced\u00f3nica e de cultura grega sobre as poboaci\u00f3ns totalmente estranxeiras a esta civilizaci\u00f3n. Os l\u00e1xidas convert\u00e9ronse as\u00ed en fara\u00f3ns aos ollos dos exipcios e procederon a aliarse ao clero aut\u00f3ctono mediante grandes doaz\u00f3ns aos templos.\nMais estes soberanos gobernaban tam\u00e9n sobre poboaci\u00f3ns de orixe grega e macedonia \u00e1s que deb\u00edan mostrar a imaxe dun rei xusticeiro que aseguraba a paz e que se comportaba como benfeitor. \u00c9 a noci\u00f3n de everxetismo, que fai do monarca helen\u00edstico o benfeitor dos seus s\u00fabditos. A consecuencia deste feito, iniciado xa por Alexandre Magno, foi a divinizaci\u00f3n cando vivos dun gran n\u00famero de soberanos, as\u00ed como as honras culturais rendidas polos seus s\u00fabditos ou polas cidades aut\u00f3nomas ou independentes a quen lles ti\u00f1an rendido servizo. Isto permitiu fortalecer a cohesi\u00f3n do reino arredor da dinast\u00eda.\nA fraxilidade do poder dos soberanos helen\u00edsticos obrig\u00e1baos a unha actividade incesante. Deb\u00edan vencer militarmente aos seus adversarios, polo que este per\u00edodo se caracterizou por unha serie de conflitos entre soberanos ou contra adversarios externos: os partos, os romanos etc. Foi as\u00ed que os soberanos tiveron que viaxar continuadamente a fin de instalar guarnici\u00f3ns e constru\u00edr cidades para controlar os seus estados. Ant\u00edoco III foi o que m\u00e1is se desprazou, entre Siria, Exipto, Mesopotamia, Persia, as fronteiras da India, Asia Menor e Grecia antes de morrer preto de Susa en 187. Para poder manter estes ex\u00e9rcitos e financiar a construci\u00f3n das cidades, foilles indispens\u00e1bel constru\u00edr administraci\u00f3ns s\u00f3lidas e, sobre todo, fiscais. Os reinos helen\u00edsticos eran, antes do m\u00e1is, xigantescas estruturas de explotaci\u00f3n fiscal, convert\u00e9ndose as\u00ed en herdeiros directos do Imperio Aquem\u00e9nida.\nArredor destes soberanos gravitaba unha corte na que o papel dos favoritos do monarca era preponderante. Por v\u00eda de regra, eran gregos ou macedonios, que frecuentemente portaban o t\u00edtulo de \"amigo do rei\" (\"philoi\"). Abandonouse o desexo de Alexandre Magno de asociar as elites asi\u00e1ticas ao poder e esta dominaci\u00f3n pol\u00edtica greco-macedonia par\u00e9cese en moitos aspectos a unha dominaci\u00f3n colonial. Para achegarse colaboradores eficaces e fieis, o rei deb\u00edaos enriquecer con doaz\u00f3ns, dominios tomados do dominio real. Isto non imped\u00eda que certos favoritos tivesen unha fidelidade dubidosa e, \u00e1s veces, sobre todo no caso dunha minor\u00eda de idade real, que exercesen realmente o poder, como Hermias, de quen lle foi dif\u00edcil desfacerse a Ant\u00edoco III, ou Sosibio en Exipto, a quen Polibio atrib\u00fae unha reputaci\u00f3n sinistra.\nO poder absoluto de que dispu\u00f1an estes reis estaba sometido a m\u00faltiples limitaci\u00f3ns: afianzarse o seu contorno, vencer os seus inimigos, demostrar a s\u00faa natureza real cos seus comportamentos, lexitimar a s\u00faa funci\u00f3n coa divinizaci\u00f3n da s\u00faa persoa. Na \u00e9poca cl\u00e1sica, o modelo da monarqu\u00eda, rexeitado polos fil\u00f3sofos gregos era asi\u00e1tico; na \u00e9poca helen\u00edstica, grego.\nA idade de ouro das cidades?\nDa comparaci\u00f3n co per\u00edodo cl\u00e1sico da Grecia, concl\u00faese con frecuencia que a cidade declinou durante o helenismo. Na verdade, Esparta, Atenas e Tebas son casos bastante illados de cidades imperialistas, mais a inmensa maior\u00eda das cidades gregas dos s\u00e9culos V e IV a. C. debeu entenderse con elas ou someterse \u00e1 s\u00faa autoridade ou \u00e1 dos reis aquem\u00e9nidas. Esta situaci\u00f3n resultou id\u00e9ntica na \u00e9poca helen\u00edstica, coa matizaci\u00f3n de que o poder das cidades imperialistas xa non exist\u00eda (Atenas) ou foi ent\u00f3n finalmente derrotado (Esparta en 222 a. C.). Algunhas cidades organiz\u00e1ronse en poderosas federaci\u00f3ns, sobre todo na Grecia, como a Liga aquea ou a Liga etolia. Outras lograron brillantemente preservar certo tempo a s\u00faa independencia, como Rodas ou Heraclea. Moitas outras cidades xogaron cos conflitos entre soberanos para preservar, mesmo provisoriamente, a independencia \u00e1 que se aferraban orgullosamente.\nNa verdade, o n\u00famero de cidades aumentou considerabelmente durante este per\u00edodo. Os monarcas helen\u00edsticos fundaron varias ducias nos seus reinos, comezando polas s\u00faas propias capitais: Alexandr\u00eda, Antioqu\u00eda, Seleucia ou a\u00ednda P\u00e9rgamo. Os sel\u00e9ucidas fundaron cidades sobre a chaira iraniana (Apamea, Laodicea).\nNa arte.\nEn escultura, as formas fanse m\u00e1is complexas e movidas a\u00ednda que no s\u00e9culo anterior (s\u00e9culo IV a. C.). Destacan o \"Galo moribundo\" (230-200 a.C) e os relevos do \"Altar de Zeus\" de P\u00e9rgamo, a \"Afrodita en crequenas\", a \"Vitoria de Samotracia\", o \"Laoconte e os seus fillos\" e a \"Venus de Milo\". Ver escultura helen\u00edstica.\nNa filosof\u00eda.\nEn filosof\u00eda o pensamento vese afectado pola desaparici\u00f3n das cidades-estado (\"polis\") e a aparici\u00f3n dos grandes estados nos territorios hel\u00e9nicos. O cambio pol\u00edtico provoca un afastamento do individuo da vida p\u00fablica, perd\u00e9ndose as\u00ed o obxectivo vital dos cidad\u00e1ns das \"polis\", isto \u00e9, acadar a fama a trav\u00e9s da acci\u00f3n pol\u00edtica. Como consecuencia disto a filosof\u00eda c\u00e9ntrase principalmente en cuesti\u00f3ns morais, dirixidas a orientar de xeito vital \u00f3 individuo nas novas circunstancias. Neste contexto aparecen d\u00faas correntes \u00e9ticas opostas: Epicure\u00edsmo e Estoicismo. A primeira destas prop\u00f3n unha moral parcialmente hedonista: o pracer como meta na vida, a\u00ednda que se contemplan tanto os praceres intelectuais como sensibles, sendo o medio para conseguilo a \"ataraxia\", \u00e9 dicir, a serenidade de esp\u00edrito producida pola eliminaci\u00f3n de medos infundados e polo goce moderado dos praceres. O Estoicismo, en cambio, \u00e9 unha moral da virtude. Esta consiste nun control an\u00edmico que permita \u00f3 individuo liberase de todo sentimento, paix\u00f3n e desexo. En canto as tradici\u00f3ns filos\u00f3ficas anteriores, s\u00f3 perduran con forza as tendencias de orixe plat\u00f3nico, primeiro derivando nunha orientaci\u00f3n esc\u00e9ptica e despois, xa na era cristi\u00e1, dando lugar \u00e1 versi\u00f3n do Neoplatonismo, iniciada con Plotino (205-270 d. C.). No que respecta \u00e1 actividade cient\u00edfica desta \u00e9poca sobresaen os estudos multidisciplinares na escola \"museo\" de Alexandr\u00eda (matem\u00e1ticas, astronom\u00eda, medicina, xeograf\u00eda etc.) e, con relaci\u00f3n \u00f3s vindeiros s\u00e9culos do medievo, cabe mencionar, xa na \u00e9poca romana, \u00f3 m\u00e9dico Galeno (s. II), moi influ\u00eddo por Arist\u00f3teles, e \u00f3 astr\u00f3nomo Claudio Tolomeo (s.II), autor do libro \"Almaxesto\" onde se exp\u00f3n unha concepci\u00f3n xeoc\u00e9ntrica do Universo, de inspiraci\u00f3n tam\u00e9n aristot\u00e9lica, que influir\u00e1 notablemente na Idade Media."}
{"id": "19420", "revid": "1131", "url": "https://gl.wikipedia.org/wiki?curid=19420", "title": "Monte Chimborazo", "text": "O monte Chimborazo \u00e9 o volc\u00e1n m\u00e1is alto de Ecuador. Est\u00e1 situado nos Andes centrais, 150\u00a0km ao suroeste de Quito.\nEn 1802 o bar\u00f3n Alexander von Humboldt, acompa\u00f1ado de Aim\u00e9 Bonpland e o ecuatoriano Carlos Montufar, trataba de subir at\u00e9 o cume, pero tivo que volver a 5875 m a causa do \"soroche\" (malestar que se sente nas alturas por enrarecemento do ar).\nO primeiro home que chegou ao cume foi Edward Whymper cos irm\u00e1ns Louis e Jean-Antoine Carrel en 1880. Como houbo moitas persoas que dubidaban deste \u00e9xito, Whymper subiu outra vez, por un cami\u00f1o diferente o mesmo ano que subiron dous ecuatorianos chamados David Beltr\u00e1n e Francisco Campa\u00f1a.\nO Glaciar do Chimborazo \u00e9 fonte de auga para a poboaci\u00f3n das provincias ecuatorianas de Bol\u00edvar e Chimborazo. A capital de Bol\u00edvar, Guaranda (25.000 habitantes) \u00e9 regada por vertentes provenientes do alto p\u00e1ramo (planicies \u00e1ridas situadas por encima dos 4000 msnm) a uns 25\u00a0km da cidade.\nSe ben \u00e9 certo que o monte Everest \u00e9 o m\u00e1is alto da Terra con 8.848 metros sobre o nivel do mar; o Chimborazo con 6.310 m con relaci\u00f3n ao nivel do mar; \u00e9 co cumio m\u00e1is afastado do centro da Terra.\nA pesar da distancia entre Guayaquil e o volc\u00e1n, en raras ocasi\u00f3ns se adoita avistar, xeralmente en \u00e9poca invernal (decembro ~ abril). P\u00f3dese apreciar na foto \u00e1 dereita, que foi tomada dende o norte de Guayaquil, xunto \u00e1 pista do Aeroporto Jos\u00e9 Joaqu\u00edn de Olmedo en febreiro de 2008.\nChimborazo \u00e9 tam\u00e9n o nome dunha provincia de Ecuador.\nSim\u00f3n Bol\u00edvar escribiu un poema inspirado polo volc\u00e1n, chamado \"Mi delirio sobre el Chimborazo\"."}
{"id": "19421", "revid": "12452", "url": "https://gl.wikipedia.org/wiki?curid=19421", "title": "Helen\u00edstico", "text": ""}
{"id": "19422", "revid": "98629", "url": "https://gl.wikipedia.org/wiki?curid=19422", "title": "Lingua estoniana", "text": "O estoniano (\"eesti keel\", IPA: ) \u00e9 a lingua oficial da Estonia, falada por preto de 1,1 mill\u00f3n de persoas. \u00c9 unha lingua fino-ugria e intimamente ligada ao fin\u00e9s, falado do outro lado do Golfo de Finlandia (ambas as d\u00faas linguas son mutuamente intelix\u00edbeis), a lingua v\u00f5ro, e o saami, falado no norte da Finlandia. M\u00e1is afastadamente est\u00e1 relacionado coa lingua h\u00fangara. Por contra, o estoniano non ten relaci\u00f3n co let\u00f3n nin tampouco coa lingua rusa.\nFonolox\u00eda.\nHai en estoniano nove fonemas relativos \u00e1s vogais simple \u2014 a e i o u \u00f5 [] \u00e4 [\u00e6] \u00f6 [\u00f8] \u00fc [y] \u2014 os cales presentan tres duraci\u00f3ns distintas. Desas, a simple e a longa son segmentalmente fon\u00e9micas, sendo o terceiro nivel de duraci\u00f3n s\u00f3 suprasegmentalmente fon\u00e9mico, presentando tam\u00e9n cun contorno tonal distintivo. A ortograf\u00eda estoniana distingue s\u00f3 as vogais curtas e as longas (denotadas pola s\u00faa duplicaci\u00f3n). Hai tam\u00e9n 19 ditongos (Hint 1978); e tam\u00e9n se atopan agrupamentos polisil\u00e1bicos de vogais.\nHai unha serie de consoantes oclusivas xordas e non aspiradas, con tres duraci\u00f3ns fon\u00e9micas, representadas b d g, p t k e pp tt kk. O resto das consoantes tam\u00e9n presenta distinci\u00f3n na duraci\u00f3n, mais na escrita s\u00f3 son distinguidas as consoantes curtas e longas. Como nas vogais, dous niveis de duraci\u00f3n segmental son fon\u00e9micos, e o terceiro nivel \u00e9 suprasegmentalmente fon\u00e9mico. Por exemplo, para o fonema 'n': curto - 'n' en \"lina\" \"pano das mans\", longo 'n' en \"linna\" \"da cidade\" e extralongo 'n' en \"linna\" \"para a cidade\".\nAs fricativas son s h, al\u00e9n de f \u0161 \u017e z, usadas en empr\u00e9stitos. As demais consoantes son j l m n r v, al\u00e9n das alof\u00f3nicas velares nasais nk e ng. As consoantes poden palatalizarse, mais esa distinci\u00f3n non se marca na ortograf\u00eda. A palatalizaci\u00f3n ocorre antes das vogais frontais. Cerca do 0,15% do l\u00e9xico presenta total palatalizaci\u00f3n fon\u00e9mica, cando ocorre sen unha vogal frontal.\nA tonicidade das palabras recae na primeira s\u00edlaba. Con todo, os empr\u00e9stitos internacionais e as consoantes extralongas alteran en parte ese padr\u00f3n.\nGram\u00e1tica.\nTipoloxicamente, o estoniano presenta caracter\u00edsticas de linguas tanto aglutinatinantes como sint\u00e1cticas. Ao longo da s\u00faa historia, a lingua alem\u00e1 tivo unha forte influencia sobre o estoniano, tanto no vocabulario como na sintaxe.\nMorfosintaxe.\nEn estoniano, non hai x\u00e9nero gramatical, mais os substantivos e adxectivos decl\u00ednanse en catorce casos. A maior\u00eda dos casos en estoniano denota relaci\u00f3ns que outras linguas son expresas polo uso de preposici\u00f3ns.\nAbaixo est\u00e1 un exemplo das declinaci\u00f3ns da palabra \"auto\", que significa coche:\nS\u00f3 tres dos casos enriba te\u00f1en funci\u00f3n gramatical: o nominativo (o axente/suxeito da frase), o acusativo (o obxecto directo) e o partitivo (obxecto parcial).\nPronomes.\nHai dous tipos de pronome para cada persoa en estoniano. Un, m\u00e1is longo, para cando o foco est\u00e1 no axente e outro m\u00e1is curto para cando o foco est\u00e1 na acci\u00f3n. Son:\nPlural.\nComo non hai x\u00e9nero nese idioma, non hai diferenza entre \"el\" e \"ela\" ou \"eles\" e \"elas\".\nVerbos.\nO sistema de conxugaci\u00f3n verbal non presenta distinci\u00f3n entre os tempos presente e futuro (a forma do presente util\u00edzase en ambos contextos coa adici\u00f3n de marcadores de tempo), e hai formas especiais usadas para expresar unha acci\u00f3n iniciada por un suxeito indeterminado (o \"impersoal\").\nO infinitivo dos verbos en estoniano \u00e9 sempre terminado por \"-ma\". A conxugaci\u00f3n no presente se d\u00e1 coa xunci\u00f3n dos seguintes morfemas na ra\u00edz do verbo:\nVerbo \"istuma\" (sentar)\nmina istun\nsina istud\ntema istub\nmeie istume\nteie istute\nnemad istuvad\nNegaci\u00f3n.\nA negaci\u00f3n faise engadindo a palabra ei antes do verbo:\nmina ei istu; sina ei istu etc"}
{"id": "19423", "revid": "158", "url": "https://gl.wikipedia.org/wiki?curid=19423", "title": "Estoniano", "text": ""}
{"id": "19424", "revid": "158", "url": "https://gl.wikipedia.org/wiki?curid=19424", "title": "B\u00e1ltico", "text": ""}
{"id": "19425", "revid": "55340", "url": "https://gl.wikipedia.org/wiki?curid=19425", "title": "Gdynia", "text": "Gdynia (en lingua caxubia Gdini\u00f4) unha cidade portuaria polonesa sit\u00faada no litoral do Mar B\u00e1ltico. Fai parte dunha conurbaci\u00f3n coas cidades de Gdansk e Sopot, e cos suburbios veci\u00f1os que forman unha area metropolitana chamada \"Tres cidades\" (en polaco: \"Tr\u00f3jmiasto\") a cal ten unha poboaci\u00f3n que supera 1 mill\u00f3n de habitantes.\nA cidade, xunto con Gdansk, foi ocupada polos alem\u00e1ns en 1939 e rebautizada \"Gotenhafen\" e foi destru\u00edda parcialmente coa s\u00faa retirada en 1945. En 28 de marzo de 1945 foi capturada polos sovi\u00e9ticos e devolvida \u00e1 Polonia."}
{"id": "19429", "revid": "89787", "url": "https://gl.wikipedia.org/wiki?curid=19429", "title": "Ron Gilbert", "text": "Ron Gilbert \u00e9 un dese\u00f1ador, programador e produtor de videoxogos, co\u00f1ecido sobre todo polo seu traballo en varias aventuras gr\u00e1ficas cl\u00e1sicas de LucasArts, inclu\u00edndo \"Maniac Mansion\" e os dous primeiros xogos da saga \"Monkey Island\".\nTraxectoria.\nGilbert medrou nunha pequena vila de Oreg\u00f3n, sendo fillo dun profesor de f\u00edsica dun colexio. Mentres estaba na escola secundaria, Gilbert aprendeu pola s\u00faa conta a programar en linguaxe ensambladora e adicou moito do seu tempo \u00f3 desenvolvemento do seu talento como programador. Comezou a s\u00faa carreira profesional en 1983, sendo a\u00ednda estudante, escribindo un programa chamado \"Graphics Basic\" con Tom McFarlane. Eles vend\u00e9rono a unha compa\u00f1\u00eda da ba\u00eda de San Francisco chamada HESware (Human Engineered Software). Impresionados co seu traballo, HESware ofreceulle traballo a Gilbert. Pasou al\u00ed medio ano, programando xogos de plataformas para o Commodore 64 (C64). Ning\u00fan deles chegou a ser publicado, pola quebra da compa\u00f1\u00eda. Pouco despois, Gilbert uniuse a Lucasfilm Games, que m\u00e1is tarde converter\u00edase en LucasArts. Al\u00ed ga\u00f1ou a vida facendo conversi\u00f3ns para o C64 dos xogos de Lucasfilm para o Atari 800.\nEn 1985 tivo a oportunidade de desenvolver o seu propio xogo sobre unha escura mansi\u00f3n vitoriana habitada por un cient\u00edfico tolo, a s\u00faa lixeiramente atrasada proxenie e estra\u00f1os extraterrestres. Ron Gilbert e o artista de Lucasfilm Games Gary Winnick tiveron esta idea durante varias conversaci\u00f3ns, que logo presentaron \u00e1 direcci\u00f3n.\nGilbert programou unha linguaxe de script, que recibiu nome polo proxecto para o que fora escrita, Script Creation Utility for Maniac Mansion, m\u00e1is co\u00f1ecido como SCUMM.\n\"Maniac Mansion\" foi lanzado en 1986 (m\u00e1is tarde para a NES) e tivo un \u00e9xito incrible. SCUMM demostrou ser unha base t\u00e9cnica perfecta para aventuras gr\u00e1ficas. Gilbert creou m\u00e1is xogos para LucasArts usando o seu motor, inclu\u00edndo o cl\u00e1sico \"The Secret of Monkey Island\", ata que deixou a compa\u00f1\u00eda para fundar Humongous Entertainment con Shelley Day, tam\u00e9n de LucasArts.\nEn Humongous Entertainment, Gilbert foi o responsable de xogos como Putt-Putt, Freddi Fish, Pajama Sam e a serie Backyard Sports. Gilbert tam\u00e9n foi fundador de Cavedog Entertainment e produtor de \"Total Annihilation\"."}
{"id": "19430", "revid": "23204", "url": "https://gl.wikipedia.org/wiki?curid=19430", "title": "Lucasfilm Games", "text": "Lucasfilm Games, compa\u00f1\u00eda de videoxogos que tivo a s\u00faa orixe en maio de 1982 como a divisi\u00f3n de xogos de Lucasfilm Ltd., a produtora cinematogr\u00e1fica de George Lucas. Lucas quer\u00eda que a s\u00faa compa\u00f1\u00eda traballara noutras \u00e1reas de entretemento, polo que cooperou con Atari para producir videoxogos. Os primeiros resultados desta colaboraci\u00f3n foron xogos de acci\u00f3n coma \"Ballblazer\" e \"Rescue on Fractalus\".\nEn 1990 recibiu un cambio de nome, para pasar a chamarse LucasArts Entertainment Company."}
{"id": "19431", "revid": "98629", "url": "https://gl.wikipedia.org/wiki?curid=19431", "title": "Comisi\u00f3n Europea", "text": "Instituci\u00f3n politicamente independente que representa e defende os intereses da Uni\u00f3n Europea no seu conxunto, prop\u00f3n a lexislaci\u00f3n, pol\u00edticas e programas de acci\u00f3n e \u00e9 responsable de aplicar as decisi\u00f3ns do Parlamento Europeo e do Consello da Uni\u00f3n Europea.\nA Comisi\u00f3n act\u00faa seguindo o m\u00e9todo dun gabinete do goberno, con 28 comisarios. Hai un Comisario por cada Estado membro, con todo os comisarios est\u00e1n obrigados a representar os intereses da UE no seu conxunto en lugar do seu Estado de orixe. Un dos 28 \u00e9 o Presidente da Comisi\u00f3n (na actualidade, Ursula von der Leyen) nomeado polo Consello Europeo coa aprobaci\u00f3n do Parlamento Europeo.\nO termo \u00abComisi\u00f3n\u00bb pode significar tanto o Colexio de Comisarios como se mencionou anteriormente, ou a instituci\u00f3n m\u00e1is grande, inclu\u00edndo o \u00f3rgano administrativo duns 25.000 funcionarios europeos repartidos nos departamentos chamados Direcci\u00f3ns Xerais. Bas\u00e9ase fundamentalmente no edificio Berlaymont de Bruxelas e as s\u00faas linguas de traballo internas son ingl\u00e9s, franc\u00e9s e alem\u00e1n.\nHistoria.\nA Comisi\u00f3n Europea deriva dunha das cinco instituci\u00f3ns esenciais creadas no seo do sistema supranacional da Comunidade Europea, atendendo \u00e1 proposta de Robert Schuman, ministro franc\u00e9s de relaci\u00f3ns exteriores, o 9 de maio de 1950. Nacendo en 1951 como a Alta Autoridade na Comunidade Europea do Carb\u00f3n e do Aceiro, a Comisi\u00f3n sufriu numerosos cambios respecto da s\u00faa composici\u00f3n e poderes baixo distintas presidencias.\nEstablecemento.\nA primeira Comisi\u00f3n orixinouse en 1951 como a \"Alta Autoridade\" de nove membros baixo a direcci\u00f3n do Presidente Jean Monnet. A Autoridade era o poder executivo supranacional administrativo da nova Comunidade Europea do Carb\u00f3n e do Aceiro (CECA). En 1958 os Tratados de Roma estableceron d\u00faas novas comunidades, xunto coa CECA: a Comunidade Econ\u00f3mica Europea (CEE) e a Comunidade Europea de Enerx\u00eda At\u00f3mica (Euratom). Por iso, os executivos pasaron a ser chamados \"comisarios\" no canto de \"Altas Autoridades\". A raz\u00f3n para o cambio de nome foi a nova relaci\u00f3n entre o poder executivo e o Consello. Alg\u00fans estados, como Francia, expresaron os seus reservas sobre o poder da Alta Autoridade e desexaban limitalo, dando m\u00e1is poder ao Consello en prexu\u00edzo dos novos executivos. Walter Hallstein liderou a primeira Comisi\u00f3n da CEE, cuxa primeira reuni\u00f3n oficial celebrouse o 16 de xaneiro de 1958 no Castelo do Val da Duquesa. Esta administraci\u00f3n acadou un acordo sobre do pol\u00e9mico tema dos prezos dos cereais, e tam\u00e9n logrou dar unha impresi\u00f3n positiva a terceiros pa\u00edses, cando fixo o seu debut internacional na rolda de negociaci\u00f3ns do GATT. Hallstein iniciou a consolidaci\u00f3n da lexislaci\u00f3n europea e comezou a ter un notable impacto sobre da lexislaci\u00f3n nacional. Ao principio a s\u00faa administraci\u00f3n non foi tomada demasiado en conta pero, coa axuda do Tribunal de Xustiza Europeo, a s\u00faa Comisi\u00f3n afirmou a s\u00faa autoridade dabondo como para permitir que as futuras comisi\u00f3ns fosen tomadas m\u00e1is en serio. Con todo, en 1965 a Comisi\u00f3n Hallstein desencadeou a \"crise da cadeira baleira\", como consecuencia das pol\u00e9micas propostas para a Pol\u00edtica Agr\u00edcola Com\u00fan, consideradas inaceptables para Francia. A pesar de que a crise institucional resolveuse o ano seguinte, esta custou a Hallstein a Presidencia a pesar de ser considerado como o l\u00edder m\u00e1is \"din\u00e1mico\" at\u00e9 Jacques Delors.\nDesenvolvemento.\nO tres \u00f3rganos co-existiron at\u00e9 o 1 de xullo de 1967 cando, por medio do Tratado de Fusi\u00f3n, xunt\u00e1ronse nunha soa administraci\u00f3n baixo o Presidente Jean Rei. Debido \u00e1 fusi\u00f3n, durante a Comisi\u00f3n Rei produciuse un aumento temporal a catorce membros, a\u00ednda que as futuras comisi\u00f3ns reduc\u00edronse a nove tras adoptarse a f\u00f3rmula dun membro por cada estado pequeno e dous por cada estado grande. O traballo da Comisi\u00f3n centrouse incrementar o poder do Parlamento Europeo, ademais de p\u00f3r en marcha a uni\u00f3n aduaneira. A pesar de ser Rei o primeiro Presidente das comunidades fusionadas, Hallstein \u00e9 visto como o primeiro Presidente da Comisi\u00f3n moderna.\nAs Comisi\u00f3ns Malfatti e Mansholt continuaron co traballo no referente \u00e1 cooperaci\u00f3n monetaria e \u00e1 primeira ampliaci\u00f3n, de 1973. Coa ampliaci\u00f3n, o n\u00famero de membros da Comisi\u00f3n Ortoli aumentou a trece (ao Reino Unido como un gran membro conced\u00e9ronselle dous Comisarios), no medio da inestabilidade econ\u00f3mica internacional dese momento. A representaci\u00f3n exterior da Comunidade deu un paso adiante cando o presidente Roy Jenkins converteuse no primeiro Presidente en asistir a un cume do G8 en nome da Comunidade. Tomando a substituci\u00f3n da Comisi\u00f3n Jenkins, Gaston Thorn supervisou a ampliaci\u00f3n cara ao sur, ademais de empezar a traballar na Acta \u00danica Europea.\nDelors e Santer.\nUnha das comisi\u00f3ns m\u00e1is exitosas foi a presidida por Jacques Delors (a Comisi\u00f3n Delors); os presidentes que o sucederon non puideron acadar o mesmo \u00e9xito. Delors acreditou a Comunidade d\u00e1ndolle un senso de direcci\u00f3n e dinamismo. Delors e o seu equipo tam\u00e9n son considerados como os \"pais fundadores do euro.\"\nO sucesor de Delors foi Jacques Santer. A Comisi\u00f3n Santer viuse obrigada polo Parlamento a dimitir en 1999 despois de ser acusados de nepotismo, e por non acabaren coa corrupci\u00f3n. Esa foi a primeira vez que unha Comisi\u00f3n veuse na obriga de dimitir en masa, e representou un cambio cara o Parlamento. Con todo, a Comisi\u00f3n Santer levou a cabo traballos sobre o Tratado de \u00c1msterdan e o euro.\nComisi\u00f3ns recentes.\nTras Santer, Romano Prodi asumiu o cargo. O Tratado de Amsterdam aumentara os poderes da Comisi\u00f3n, polo que Prodi foi alcumado pola prensa como algo semellante a un Primeiro Ministro. As competencias reforz\u00e1ronse unha vez m\u00e1is co Tratado de Niza, no ano 2001, dando m\u00e1is poder ao Presidente sobre a composici\u00f3n da s\u00faa Comisi\u00f3n.\nEn 2004, Jos\u00e9 Manuel Dur\u00e3o Barroso converteuse en Presidente, con todo o Parlamento obxectou a proposta de composici\u00f3n da Comisi\u00f3n Barroso. Debido \u00e1 oposici\u00f3n, Barroso viuse obrigado a reorganizar o seu equipo antes de asumir o cargo. A Comisi\u00f3n Barroso foi tam\u00e9n a primeira dende a ampliaci\u00f3n en 2004 a 25 membros e, polo tanto, o n\u00famero de comisarios chegou a 30. Coma resultado do incremento nos estados, o Tratado de Amsterdam provocou unha reduci\u00f3n dos comisarios a un comisario por estado, no canto de dous para os estados m\u00e1is grandes.\nTratado de Lisboa.\nCo Tratado de Lisboa que entrou en vigor o 1 de decembro do 2009, a Comisi\u00f3n das Comunidades Europeas pasa oficialmente a chamarse \u00abComisi\u00f3n Europea\u00bb. O Tratado de Lisboa, declarou que o tama\u00f1o da Comisi\u00f3n reducir\u00edase dun Estado membro por unha das d\u00faas terceiras partes dos Estados membros a partir de 2014. Isto por\u00eda fin ao acordo que existiu desde 1957 de ter polo menos un comisario para cada Estado membro en todo momento. Con todo, o Tratado tam\u00e9n estipula que o Consello Europeo pode decidir por unanimidade modificar devandito n\u00famero. Tras o referendo irland\u00e9s, o Consello decidiu en decembro de 2008, volver a un Comisario por Estado membro a partir da data de entrada en vigor do Tratado.\nA persoa que ocupe o novo posto de Alto Representante da Uni\u00f3n para Asuntos Exteriores e Pol\u00edtica de Seguridade, automaticamente tam\u00e9n ser\u00e1 un Vicepresidente da Comisi\u00f3n.\nCo Tratado europeo de Lisboa, as competencias da comisi\u00f3n e especialmente do seu presidente v\u00e9nse substancialmente fortalecidas.\nOrganizaci\u00f3n e funcionamento.\nA sede da Comisi\u00f3n Europea est\u00e1 en Bruxelas (B\u00e9lxica), mais tam\u00e9n ten oficinas en Luxemburgo, representaci\u00f3ns en todos os pa\u00edses membros da Uni\u00f3n Europea e delegaci\u00f3ns en moitas capitais de todo o mundo, co\u00f1ecidas como Oficinas de Informaci\u00f3n.\nO Presidente da Comisi\u00f3n establece a organizaci\u00f3n interna desta, as\u00ed distrib\u00fae e modifica, en caso necesario, \u00e1s \u00e1reas de responsabilidade pol\u00edtica entre os Comisarios durante o mandato da Comisi\u00f3n. O Presidente, coa aprobaci\u00f3n da Comisi\u00f3n, pode esixir tam\u00e9n a dimisi\u00f3n dun Comisario. A orientaci\u00f3n pol\u00edtica do Presidente marcar\u00e1 a orientaci\u00f3n pol\u00edtica da Comisi\u00f3n.\nO Presidente pode nomear Vicepresidentes, sendo sempre un destes o Alto Representante da Uni\u00f3n. Na lexislatura actual, a Comisi\u00f3n Europea conta con 7 vicepresidentes.\nCada Comisario est\u00e1 asistido por un Gabinete. O persoal da Comisi\u00f3n organizase nunha serie de departamentos, co\u00f1ecidos como Direcci\u00f3ns Xerais, e servizos. Aproximadamente son uns 23.000 funcionarios.\nSon catro as principais funci\u00f3ns da comisi\u00f3n:\nA Comisi\u00f3n elabora propostas para as novas leis europeas, que presenta ao PE e ao CUE. A Comisi\u00f3n garante que as decisi\u00f3ns da UE se apliquen correctamente e supervisa a maneira en que se empregan os fondos da Uni\u00f3n. Tam\u00e9n vix\u00eda por que se respecten os tratados europeos e o Dereito comunitario.\nRexe o principio de responsabilidade solidaria entre os comisarios, e estes son aprobados polo Parlamento en bloque; no entanto, corresponde ao Presidente da Comisi\u00f3n distribu\u00edr as \u00e1reas de responsabilidade pol\u00edtica entre os comisarios e pode mesmo, se conta coa aprobaci\u00f3n da Comisi\u00f3n, esixir tam\u00e9n a dimisi\u00f3n dun comisario.\nO mandato dos Comisionados remata por:\nA meirande parte do seu persoal, pero non todo, traballa en Bruxelas, particularmente na s\u00faa sede do edificio Berlaymont. Gran parte do pulo pol\u00edtico a favor da Uni\u00f3n Europea veu a trav\u00e9s dos presidentes da Comisi\u00f3n. Examinar o perfil e as iniciativas das persoas que ocuparon este cargo \u00e9 unha indicaci\u00f3n do estado no que se atopa esta.\nReuni\u00f3ns da Comisi\u00f3n.\nO Colexio de Comisarios re\u00fanese unha vez por semana, xeralmente os m\u00e9rcores, en Bruxelas. Cada punto da orde do d\u00eda \u00e9 presentado polo Comisario responsable dese \u00e1rea pol\u00edtica e o Colexio toma unha decisi\u00f3n colectiva ao respecto."}
{"id": "19432", "revid": "23204", "url": "https://gl.wikipedia.org/wiki?curid=19432", "title": "Consello da Uni\u00f3n Europea", "text": "O Consello da Uni\u00f3n Europea \u00e9, xunto co Parlamento Europeo, o \u00f3rgano lexislativo da Uni\u00f3n Europea. Representa \u00f3s gobernos dos estados membros. No seu seo, os estados membros lexislan para a Uni\u00f3n Europea, establecen os seus obxectivos pol\u00edticos, coordinan as s\u00faas pol\u00edticas nacionais e resolven as diferenzas existentes entre eles e con outras instituci\u00f3ns.\nEn cada reuni\u00f3n do Consello participan representantes dos estados membros, normalmente ministros. Os estados membros rev\u00e9zanse na Presidencia do Consello cada seis meses: de xaneiro a xu\u00f1o e de xullo a decembro. As reuni\u00f3ns do Consello pres\u00eddeas o ministro, correspondente ao asunto a tratar, do estado que obstente a presidencia rotatoria da UE.\nFunci\u00f3ns.\n1. Aproba a lexislaci\u00f3n da UE: Xunto co Parlamento da UE, comparten a decisi\u00f3n definitiva sobre a lexislaci\u00f3n da UE.\n2. Coordina as distintas pol\u00edticas econ\u00f3micas da UE: Esta coordinaci\u00f3n real\u00edzana os Ministros de Econom\u00eda dos dististos estados membros. Outros obxectivos son crear m\u00e1is emprego e mejollar os sistemas de educaci\u00f3n, sanidade e benestar.\n3. Firma de acordos internacionais: O Consello firma acordos en nome da UE.\n4. Aproba os orzamentos da UE: Conxuntamente co Parlamento.\n5. Desenvolve as pol\u00edticas de exterior e de defensa da UE: Os gobernos nacionais son independentes nestes \u00e1mbitos, pero colaboran no desenvolvemento da chamada \"Pol\u00edtica Exterior e de Seguridade Com\u00fan\". O Consello \u00e9 o foro principal desta cooperaci\u00f3n.\n6. Xustiza: Os cidad\u00e1ns da UE deben ter igual acceso \u00e1 xustiza en calquera lugar da UE. No Consello, os Ministros de Xustiza tratan de garantir que as sentenzas pronunciadas nun pa\u00eds da UE se reco\u00f1ezan nos demais. Os Ministros de Xustiza e de Interior coordinan a vixilancia das fronteiras da UE e a loita contra o terrorismo e a delincuencia organizada.\nVotaci\u00f3ns.\nPor regra xeral, as decisi\u00f3ns do Consello da UE ad\u00f3ptanse por maior\u00eda cualificada. Canto maior \u00e9 a poboaci\u00f3n dun pa\u00eds, m\u00e1is votos ten, por\u00e9n os n\u00fameros est\u00e1n ponderados a prol dos pa\u00edses con menor poboaci\u00f3n:\nTOTAL: 352\nA partir de 2014 introd\u00facese un sistema co\u00f1ecido como \"dobre maior\u00eda\".\nPara que unha proposta se aprobe, precisar\u00e1 do apoio de d\u00faas maior\u00edas: unha maior\u00eda de pa\u00edses (polo menos 15) e unha maior\u00edas da poboaci\u00f3n total da UE (os pa\u00edses a favor deber\u00e1n representar como m\u00ednimo o 65% da poboaci\u00f3n total da UE).\nPara temas sensibles, como seguridade, asuntos exteriores ou impostos, as decisiones do Consello te\u00f1en que adoptarse por unanimidade. Isto significa que un s\u00f3 pa\u00eds pode vetar unha decisi\u00f3n.."}
{"id": "19438", "revid": "27249", "url": "https://gl.wikipedia.org/wiki?curid=19438", "title": "Arao", "text": "O arao \u00e9 o nome de varias aves palm\u00edpedes de plumaxe branca e negra:"}
{"id": "19439", "revid": "1131", "url": "https://gl.wikipedia.org/wiki?curid=19439", "title": "Folk", "text": ""}
{"id": "19442", "revid": "15490", "url": "https://gl.wikipedia.org/wiki?curid=19442", "title": "Faro de illa Pancha", "text": "O vello faro de illa Pancha at\u00f3pase na illa Pancha, na parte m\u00e1is occidental da r\u00eda de Ribadeo. Foi comezado a constru\u00edr en 1857. Comparte illa co novo faro, o \u00fanico en funcionamento como tal dende 1983.\nPertence \u00f3 Dominio P\u00fablico Portuario do servizo de sinalizaci\u00f3n mar\u00edtima. Dende 1993 depende da Autoridade Portuaria de Ferrol-San Cibrao.\nHistoria.\nPlaneado como unha luz de terceira orde destinada a alumear a entrada \u00e1 r\u00eda e ao porto de Ribadeo, e contratado o 31 de maio de 1857, este faro inaugurouse o 30 de decembro de 1859 cun alcance de 9 millas n\u00e1uticas. Unha real orde do 29 de novembro de 1860 dispuxo o seu acendido para o 30 do mes seguinte coa aparencia de luz fixa vermella e 9 millas de alcance. Este faro estivo activo ata o 1 de outubro de 1983, data na que entrou en funcionamento o novo faro.\nO proxecto do enxe\u00f1eiro Marcelo S\u00e1nchez Movell\u00e1n, cun orzamento de 47\u00a0500 reais, ideou unha luz sim\u00e9trica, elevada 9 m sobre o terreo (24 m sobre o nivel do mar), coa torre cadrada de 3,5 m de lado e 6,7 m de altura encaixada no centro dun edificio de planta cadrada e 128 m\u00b2 de superficie para as\u00ed protexela dos temporais. A torre remata nun balc\u00f3n de ferro forxado e unha torre octogonal para soportar a lanterna hexagonal de vidros planos.\nEn 1858 engadiuse unha ponte de ferro sobre tres piares ancorados en dous illotes. Como faro de illa, e a categor\u00eda da s\u00faa luz, deb\u00eda estar atendido por dous torreiros; con todo, para economizar no servizo e suprimir un encargado decidiuse constru\u00edr unha ponte de uni\u00f3n con terra. En 1883 substitu\u00eduse a l\u00e1mpada por unha de petr\u00f3leo dunha mecha. En 1917 entrou en servizo un xogo de pantallas para producir ocultaci\u00f3ns.\nNo \u00faltimo terzo do s\u00e9culo XX foi constru\u00eddo un segundo faro na illa, o \u00fanico que funciona dende 1983, se ben o vello faro a\u00ednda mant\u00e9n montada a lente de Fresnel. O novo faro ten unha torre illada con lanterna de montantes inclinados, acadando a s\u00faa luz as 21 millas n\u00e1uticas. \u00c9 un dos 187 do patrimonio administrado por Portos do Estado (dependente do Ministerio de Fomento).\nCoa adopci\u00f3n do faro no 1993 pola Autoridade Portuaria de Ferrol - San Cibrao instalouse un sistema de alimentaci\u00f3n de reserva composto por bater\u00edas encargadas de subministrar a corrente contin\u00faa en caso de fallo da rede el\u00e9ctrica. Tam\u00e9n foi monitorizado o faro na s\u00faa totalidade para ser supervisado dende o centro de control situado no porto de Ferrol.\nEn 2002 realiz\u00e1ronse actuaci\u00f3ns na illa para mellorar a contorna dos faros antigo e novo. No ano 2004 reforzouse a ponte de acceso \u00e1 illa. No ano 2006 substitu\u00eduse o equipo luminoso de reflectores por unha lanterna de \u00f3ptica xiratoria con paneis de Fresnel e con cambiador de l\u00e1mpada principal e outra de reserva de 70 W.\nNo ano 2014 comezou o proceso para que o vello faro sexa usado coma hotel no marco da iniciativa 'Faros de Espa\u00f1a', contando con oposici\u00f3n veci\u00f1al. En abril de 2017 comezou a actividade como apartamentos tur\u00edsticos con d\u00faas habitaci\u00f3ns."}
{"id": "19447", "revid": "98629", "url": "https://gl.wikipedia.org/wiki?curid=19447", "title": "Morse", "text": "O morse \u00e9 un m\u00e9todo de transmisi\u00f3n de informaci\u00f3n, que emprega secuencias est\u00e1ndar de pulsos curtos e longos (co\u00f1ecidos como \"puntos\" e \"raias\" para a representaci\u00f3n de letras, n\u00fameros e caracteres especiais.\nDescrici\u00f3n.\nFoi desenvolto orixinalmente por Alfred Vail mentres colaboraba en 1835 con Samuel Morse na invenci\u00f3n no tel\u00e9grafo el\u00e9ctrico. Vail creou un m\u00e9todo consistente en raias e puntos, \u00e9 dicir, sinais telegr\u00e1ficos que se diferencian no tempo de duraci\u00f3n do sinal activo. Morse reco\u00f1eceu a idoneidade do sistema e patentouno xunto co tel\u00e9grafo el\u00e9ctrico. Foi co\u00f1ecido como \"American Morse Code\" e empregouse na primeira transmisi\u00f3n por tel\u00e9grafo.\nEste c\u00f3digo foi moi usado para as primeiras transmisi\u00f3ns por radio, a principios da d\u00e9cada de 1890. Por\u00e9n, co desenvolvemento de t\u00e9cnicas de comunicaci\u00f3n m\u00e1is avanzadas, o uso do c\u00f3digo Morse quedou un pouco obsoleto, a\u00ednda que segue sendo empregado para fins especializados, e por radioafeccionados.\nO C\u00f3digo Morse pode ser transmitido a trav\u00e9s de moitos medios: nos seus comezos, transmit\u00edanse pulsos el\u00e9ctricos a trav\u00e9s dos cables telegr\u00e1ficos; tam\u00e9n se pode enviar como un ton de son, como un sinal de radio composto por pulsos curtos e longos, ou como un sinal el\u00e9ctrico ou visual. Debido a que o c\u00f3digo Morse tan s\u00f3 emprega dous estados (activo e inactivo) supuxo unha forma primaria do c\u00f3digo dixital.\nO c\u00f3digo Morse internacional consta de seis elementos:\nCon todo, a lonxitude variable dos caracteres Morse fai dif\u00edcil a transmisi\u00f3n autom\u00e1tica deste c\u00f3digo, o que fixo que fose substitu\u00eddo por formatos m\u00e1is est\u00e1ndares, como o c\u00f3digo Baudot e o ASCII.\nO que hoxe en d\u00eda se co\u00f1ece como c\u00f3digo Morse, non \u00e9 o c\u00f3digo Morse orixinal. En 1848 realiz\u00e1ronse en Alema\u00f1a diversos cambios neste c\u00f3digo, ata chegar ao agora co\u00f1ecido como \"International Morse\". O uso do c\u00f3digo Morse orixinal estivo durante moito tempo limitado aos Estados Unidos, agora se co\u00f1ece como \"American Morse code\" pero non \u00e9 moi empregado.\nHistoria.\nA mediados da d\u00e9cada de 1830, Samuel Morse e Alfred Vail desenvolveron o tel\u00e9grafo el\u00e9ctrico, que empregaba corrente el\u00e9ctrica para controlar un electroim\u00e1n situado no receptor, o outro lado do medio de transmisi\u00f3n. Os l\u00edmites tecnol\u00f3xicos da \u00e9poca fixeron impos\u00edbel imprimir caracteres individuais de forma lex\u00edbel, de forma que os inventores tiveron que atopar outra forma de comunicarse. A comezos de 1837, William Cooke e Charles Wheatstone traballaron con tel\u00e9grafos el\u00e9ctricos en Inglaterra, que tam\u00e9n controlaban electroim\u00e1ns nos receptores,\nNa metade dos 1830, Samuel Morse e Alfred Vail desenvolveron un tel\u00e9grafo el\u00e9ctrico que empregaba corrente el\u00e9ctrica para controlar un electroim\u00e1n sito no extremo receptor dun cable de transmisi\u00f3n. As limitaci\u00f3ns tecnol\u00f3xicas da \u00e9poca fixeron impos\u00edbel imprimir os caracteres individuais dunha forma lex\u00edbel, polo que tiveron que dese\u00f1ar un m\u00e9todo alternativo de comunicaci\u00f3n.\nA comezos de 1837, William Cooke e Charles Wheatstone introduciron tel\u00e9grafos el\u00e9ctricos na Inglaterra, que tam\u00e9n controlaban electroim\u00e1ns nos receptores, pero no seu sistema as agullas xir\u00e1ronse para indicaren que caracteres se enviaban. Pola contra, o sistema inicial de tel\u00e9grafos de Morse e Vail que entrou en operaci\u00f3n en 1844, marcaba unha cinta de papel.\nO c\u00f3digo Morse foi desenvolto de forma que os operadores puidesen traducir as marcas da cinta de papel a mensaxes de texto. Inicialmente, Morse planeara transmitir s\u00f3 n\u00fameros, e empregar un dicionario para buscar cada palabra conforme co n\u00famero no que fose enviado. De todas formas, o c\u00f3digo expandiuse para inclu\u00edr letras e caracteres especiais, de forma que puidese ser empregado para mensaxes m\u00e1is completas. As marcas curtas cham\u00e1ronse \"puntos\" e as longas \"raias\", e as letras m\u00e1is empregadas na lingua inglesa foron asignadas \u00e1s secuencias m\u00e1is curtas.\nNos tel\u00e9grafos orixinais, o armaz\u00f3n no receptor fac\u00eda un clic cada vez que se mov\u00eda dentro e f\u00f3ra da posici\u00f3n de marcaxe da cinta. Os operadores axi\u00f1a aprenderon a ler directamente os clics ao comezo e final dos puntos e raias, significando que xa non se necesitaba m\u00e1is o uso da cinta. Cando se adoptou o c\u00f3digo Morse \u00e1 radio, os puntos e raias envi\u00e1ronse en forma de tons curtos e largos.\nAs compa\u00f1\u00edas de tel\u00e9grafos cobraban base\u00e1ndose na lonxitude das mensaxes enviadas. Elaborados c\u00f3digos comerciais desenvolv\u00e9ronse para codificaren frases com\u00fans en grupos de cinco letras que se enviaban coma palabras simples.\nO c\u00f3digo Morse tivo un ciclo de vida que a\u00ednda non foi superado por ning\u00fan outro c\u00f3digo electr\u00f3nico. Empregouse na comunicaci\u00f3n mar\u00edtima ata 1999, cando foi substitu\u00eddo polo Sistema Global de Sinais de Seguranza Mar\u00edtima.\nO alfabeto Morse.\nSignos ortogr\u00e1ficos.\nO s\u00edmbolo \"@\" foi engadido no 2004, e combina unha A e unha C nun mesmo car\u00e1cter.\nSignos especiais.\nEste \u00e9 un conxunto de signos que te\u00f1en un significado especial. Normalmente est\u00e1n compostos por un, dous ou tres caracteres alfab\u00e9ticos do c\u00f3digo Morse. Este tipo de signos env\u00edanse de forma continuada, \u00e9 dicir, omitindo as pausas entre caracteres e entre letras; isto repres\u00e9ntase por unha li\u00f1a encima do signo en cuesti\u00f3n.\nC\u00f3digos de erro.\nUn erro pode ser indicado como unha serie de formula_1s:"}
{"id": "19448", "revid": "98629", "url": "https://gl.wikipedia.org/wiki?curid=19448", "title": "Mercado", "text": "O mercado, en econom\u00eda, \u00e9 calquera conxunto de transacci\u00f3ns, acordos ou intercambios de mercador\u00edas (bens e/ou servizos) entre compradores e vendedores. En contraposici\u00f3n cunha simple venda, o mercado implica a existencia dun comercio regular e regulado, d\u00e1ndose unha certa competencia entre os participantes. O mercado xorde desde o intre en que se unen grupos de vendedores e compradores (concorrencia), e permite que se articule o mecanismo da oferta e da procura; de feito, mercado \u00e9 tam\u00e9n o lugar onde se compran e venden bens. Os primeiros mercados da historia funcionaban mediante o troque. Tras a aparici\u00f3n do di\u00f1eiro, empez\u00e1ronse a desenvolver c\u00f3digos de comercio que, finalmente, deron lugar \u00e1s modernas empresas nacionais e internacionais. \u00c1 medida que a produci\u00f3n aumentaba, as comunicaci\u00f3ns e os intermediarios empezaron a desempe\u00f1ar un papel m\u00e1is importante nos mercados.\nEntre as distintas clases de mercados podemos distinguir os mercados polo mi\u00fado ou retallistas, os mercados por xunto ou distribuidores, os mercados de produtos intermedios, de materias primas e os mercados de acci\u00f3ns (bolsas de valores).\nO termo mercado tam\u00e9n se emprega para se referir \u00e1 demanda de consumo potencial ou estimada.\nO concepto cl\u00e1sico de mercado de libre competencia, define un tipo de mercado ideal, no cal \u00e9 tal a cantidade de axentes econ\u00f3micos interrelacionados, tanto compradores como vendedores, que ning\u00fan deles \u00e9 quen de interferir no prezo final do ben ou servizo intercambiado. Polo tanto existen tensi\u00f3ns neste sistema cando se dan casos de monopolios ou oligopolios\nMercado, en mercadotecnia.\nEn mercadotecnia, mercado \u00e9 o conxunto de persoas ou empresas dispostas a gastar o seu di\u00f1eiro en satisfacer as s\u00faas necesidades, requirimentos e desexos.\n\u00c9 importante salientar que esta definici\u00f3n non se corresponde coa definici\u00f3n de econom\u00eda. En palabras sinxelas, mentres na mercadotecnia o mercado \u00e9 s\u00f3 o grupo de \"compradores\", e o grupo de \"vendedores\" \u00e9 a industria, en econom\u00eda ambos os grupos son o mercado."}
{"id": "19449", "revid": "1131", "url": "https://gl.wikipedia.org/wiki?curid=19449", "title": "R\u00edo Arnoia", "text": "O r\u00edo Arnoia \u00e9 un afluente do Mi\u00f1o pola banda esquerda. A s\u00faa lonxitude \u00e9 de 84,5 quil\u00f3metros, o que o converte no r\u00edo m\u00e1is longo da provincia de Ourense. Un seu hom\u00f3nimo \u00e9 o portugu\u00e9s r\u00edo Arnoia, de feito o nome de Arnoia \u00e9 un hidron\u00edmico com\u00fan en Europa, en linguas prerromanas.\nToponimia.\nCoa mesma ra\u00edz que o r\u00edo Arnego, procede dunha ra\u00edz hidron\u00edmica celto-indoeuropea \"er-\", \"or-\" co significado de excitar, p\u00f3r en movemento.\nCurso.\nFontes.\nNace no concello de Vilar de Barrio, a partir da confluencia de varios regos da serra de San Mamede.\nPercorrido.\nBa\u00f1a os concellos de Vilar de Barrio, Ba\u00f1os de Molgas, Xunqueira de Amb\u00eda, Allariz, A Merca e Celanova. Logo segue marcando o l\u00edmite entre os concellos de Ramir\u00e1s e Gomesende (no norte) e Cartelle e Cortegada (no sur) a trav\u00e9s dun can\u00f3n que antes de chegar \u00f3 concello da Arnoia forma un can\u00f3n cunha pendente de 300 metros durante sete quil\u00f3metros, entre pened\u00edas e fragas. Finalmente, chega ao concello da Arnoia onde desemboca no R\u00edo Mi\u00f1o no lugar de Portocarreiro fronte a un pequeno illote gran\u00edtico. No concello da Arnoia o r\u00edo conforma dous vales unidos, o val de San Vicente (O Rial, O Outeiro, Remui\u00f1o, O Pomar, A Ponte, Carn\u00f3s) e o val de San Amaro (Os Chaos, A Laxa, Quinteiros, A Paix\u00f3n, Bacelo e Outeiro Cruz).\nAfluentes.\nOs principais tributarios do Arnoia son o Maceda, o Amb\u00eda e o Ourille e outros pequenos regatos ao longo do cami\u00f1o."}
{"id": "19450", "revid": "45576", "url": "https://gl.wikipedia.org/wiki?curid=19450", "title": "Atol das Rocas", "text": "O Atol das Rocas \u00e9 un atol no Oc\u00e9ano Atl\u00e1ntico localizado a 03\u00b052' S 33\u00b049' O que pertence ao Brasil, facendo parte do estado do R\u00edo Grande do Norte, estando a 245\u00a0km da cidade de Natal, e a 146\u00a0km do arquip\u00e9lago de Fernando de Noronha.\nHistoria e caracter\u00edsticas.\nTen unha forma oval, con 3\u00b47\u00a0km por 2\u00b45\u00a0km, e unha superficie total de 7\u00b45\u00a0km\u00b2, dos cales apenas uns 360 mil m\u00b2 son terra firme e o resto \u00e9 a lagoa interior do atol. Foi descoberto en 1503. O oc\u00e9ano pr\u00f3ximo ao atol non \u00e9 moi profundo, torn\u00e1ndose perigoso para a navegaci\u00f3n.\nAs s\u00faas augas pr\u00f3ximas son un santuario para diversas especies de aves, peixes, quenllass, tartarugas e cangrexos, e forman a primeira reserva biol\u00f3xica mari\u00f1a creada no Brasil. En 2001 a UNESCO declarouno patrimonio da humanidade. O atol consiste principalmente de coral e algas vermellas. O anel de coral est\u00e1 case fechado e conta con d\u00faas canles naturais, unha de 200 m. no norte e outra moito m\u00e1is estreita no oeste."}
{"id": "19451", "revid": "785", "url": "https://gl.wikipedia.org/wiki?curid=19451", "title": "R\u00edo Arenteiro", "text": "O r\u00edo Arenteiro \u00e9 un curso fluvial galego, afluente do r\u00edo Avia. Nace a unha altura de 840 m na Pena de Francia. Tam\u00e9n recibe as s\u00faas primeiras augas desde riba da aldea da Cabana (no concello de San Cristovo de Cea), un pouco m\u00e1is abaixo da Pena Bico. Pouco despois para pola aldea de Arenteiri\u00f1o.\nTras recibir pola banda esquerda o r\u00edo Oseira ba\u00f1a a vila do Carballi\u00f1o. Ao final, desemboca no Avia, na parroquia de Pazos de Arenteiro, Bobor\u00e1s, tras percorrer 33\u00a0km en direcci\u00f3n NL-SO.\nSegundo Edelmiro Bascuas, o hidr\u00f3nimo Arenteiro procede de , facendo referencia \u00e1 prata atopada no curso fluvial."}
{"id": "19452", "revid": "56817", "url": "https://gl.wikipedia.org/wiki?curid=19452", "title": "Natal", "text": "\"Natal\" en portugu\u00e9s significa o Nadal, festa crist\u00e1 para celebrar o nacemento de Xes\u00fas.\nO top\u00f3nimo Natal pode referirse a:"}
{"id": "19454", "revid": "59430", "url": "https://gl.wikipedia.org/wiki?curid=19454", "title": "KwaZulu-Natal", "text": "KwaZulu-Natal (tam\u00e9n co\u00f1ecida como KZN; e anteriormente chamada Natal) \u00e9 unha provincia de Sur\u00e1frica localizada na s\u00faa costa oriental, tendo como fronteiras: \u00f3 norte, Mozambique, Eswatini e a provincia de Mpumalanga; \u00f3 oeste, o Lesoto e a provincia do Estado Libre; e, \u00f3 sur, a provincia do Cabo Oriental. Ten unha \u00e1rea de 86.967\u00a0km2 e unha poboaci\u00f3n de 8\u00a0713\u00a0000 habitantes (estimativa de 1995).\nComo capital hist\u00f3rica tivo a Ulundi, corte real dos zul\u00fas, antiga capital do bantust\u00e1n de Kwazulu; mais actualmente a capital administrativa da provincia \u00e9 Pietermaritzburg. En Durban habita a maior parte da xente, polo que se considera a capital econ\u00f3mica.\nA cidade de Durban \u00e9 unha \u00e1rea con gran crecemento, con m\u00e1is de tres mill\u00f3ns de habitantes, sendo a segunda maior cidade do estado. Pos\u00fae o maior porto de \u00c1frica, e un dos maiores do \u00cdndico, comunicada por ferrocarril ao resto do territorio. A principal industria \u00e9 e do refinado do azucre. Tam\u00e9n pos\u00faen gado ovino, vac\u00fan, leite, c\u00edtricos, ma\u00ednzo, sorgo, algod\u00f3n e pl\u00e1tanos. Nos arrabaldes de Durban prod\u00facese t\u00e9xtil, caucho, fertilizantes, papel, procesado de alimentos e refinar\u00edas de petr\u00f3leo.\n\u00c1chanse plantas de procesado de aluminio en Richards Bay, na costa central. Ademais pos\u00fae importantes dep\u00f3sitos de carb\u00f3n e madeira.\nDurante o apartheid, a poboaci\u00f3n negra viuse obrigada a vivir nunha econom\u00eda gandeira de subsistencia.\nO turismo representa un importante sector da econom\u00eda de KZN, especialmente o turismo costeiro estival.\nSegundo un censo do 2001, o 23% da poboaci\u00f3n de 20 anos ou m\u00e1is non recibira ning\u00fan tipo de educaci\u00f3n escolar, cun 5% de universitarios. Existe a Universidade de KwaZulu-Natal"}
{"id": "19456", "revid": "23204", "url": "https://gl.wikipedia.org/wiki?curid=19456", "title": "Natal, R\u00edo Grande do Norte", "text": "A cidade de Natal \u00e9 a capital do estado brasileiro do R\u00edo Grande do Norte. \u00c9 tam\u00e9n a capital de estado brasileira m\u00e1is pr\u00f3xima de Europa e de \u00c1frica, raz\u00f3n pola que tivo un papel estrat\u00e9xico na segunda guerra mundial. Hoxe, ademais de ser un importante porto e cidade comercial, ten grande importancia tur\u00edstica, tanto coa visita de brasileiros como a de estranxeiros (principalmente portugueses e italianos).\nA cidade sit\u00faase a 2.507\u00a0km de Brasilia, a capital do Brasil, por estrada."}
{"id": "19459", "revid": "25871", "url": "https://gl.wikipedia.org/wiki?curid=19459", "title": "Lei de Ohm", "text": "A lei de Ohm, que recibe o nome do f\u00edsico alem\u00e1n Georg Simon Ohm, establece a proporcionalidade, a temperatura constante, entre a ca\u00edda de potencial (V) entre os extremos dun condutor e a corrente el\u00e9ctrica (I) que circula ao seu trav\u00e9s, isto \u00e9\nR \u00e9 unha constante de proporcionalidade que vai depender da temperatura, e das caracter\u00edsticas do condutor (material e dimensi\u00f3ns). Recibe o nome de resistencia, e para comprender o seu significado p\u00f3dese dicir que d\u00e1 conta da dificultade que op\u00f3n un condutor determinado ao paso das cargas (a corrente) para unha diferenza de potencial dada.\nDescrici\u00f3n.\nEsta lei c\u00famprese nas denominadas resistencias \u00f3hmicas, ou tam\u00e9n resistencias ideais. A maior parte dos materiais condutores en condici\u00f3ns non extremas exhiben un comportamento aproximadamente \u00f3hmico que permite o emprego desta lei sen maiores problemas. Un exemplo de que non se cumpre a lei at\u00f3pase na deterioraci\u00f3n do material que pode provocar un paso de corrente, repercutindo nunha variaci\u00f3n da resistencia que rompe esta proporcionalidade."}
{"id": "19460", "revid": "23204", "url": "https://gl.wikipedia.org/wiki?curid=19460", "title": "Robert Ludlum", "text": "Robert Ludlum, nado en Nova York en 1927 e finado en Maples, Florida, en 2001, foi un escritor nortemericano. \u00c9 autor de 29 novelas de suspense que venderon m\u00e1is de 210 mill\u00f3ns de exemplares en 32 linguas.\nTraxectoria.\nMedrou en Nova Jersey e durante a segunda guerra mundial ingresa nos Marines. Logo do remate da guerra estuda na Universidade de Wesleyan e logo de licenciarse comeza unha carreira de actor de teatro. En 1971 publica a s\u00faa primeira novela, \"The Scarlatti Inheritance\", que se converte nun \u00e9xito de vendas.\nAs s\u00faas novelas m\u00e1is co\u00f1ecidas forman a trilox\u00eda de Bourne, e a pesar do \u00e9xito comercial das s\u00faas novelas, nunca tivo o favor da cr\u00edtica. Xunto con Gayle Lynds creou a serie \"Covert-One\", que incl\u00faen \"The Hades Factor\", \"The Paris Option\" e \"The Altman Code\", protagonizadas por Jon Smith, m\u00e9dico e oficial da armada norteamericana que acepta traballar para unha axencia ultrasecreta chamada Covert-One.\nAlgunhas das s\u00faas novelas lev\u00e1ronse ao cine como \"The Osterman Weekend\", \"The Holcroft Covenant\", \"Apocalypse Watch\", \"The Bourne Identity\" e \"The Bourne Supremacy\", as m\u00e1is famosas foron as da serie Bourne protagonizadas por Matt Damon"}
{"id": "19464", "revid": "101", "url": "https://gl.wikipedia.org/wiki?curid=19464", "title": "Rock'n'roll", "text": ""}
{"id": "19467", "revid": "43749", "url": "https://gl.wikipedia.org/wiki?curid=19467", "title": "Rio Grande do Norte", "text": ""}
{"id": "19469", "revid": "25871", "url": "https://gl.wikipedia.org/wiki?curid=19469", "title": "Gaspar Melchor de Jovellanos", "text": "Baltasar Melchor Gaspar Mar\u00eda de Jove Llanos y Ram\u00edrez, m\u00e1is co\u00f1ecido como Gaspar Melchor de Jovellanos, nado en Xix\u00f3n o 5 de xaneiro de 1744 e finado en Veiga (Navia) o 28 de novembro de 1811, foi un escritor e pol\u00edtico asturiano.\nTraxectoria.\nFoi fillo de Francisco Gregorio de Jovellanos (1706-1779) e Francisca Apolinaria de Jove-Ram\u00edrez de Miranda, descendente do marqu\u00e9s de San Esteban e dos marqueses de Valdecarzana. Tivo oito irm\u00e1ns, entre eles a poeta Xosefa Xovellanos.\nEn 1757 comezou os estudos de Filosof\u00eda na Universidade de Oviedo, e en 1760, baixo a protecci\u00f3n do bispo local, foi a \u00c1vila para comezar os estudos de leis e canons e en 1764 foi ao Colexio Maior San Ildefonso de Alcal\u00e1 onde consegue o doutoramento en canons con vinte e un anos. Logo de licenciarse ocupou en 1767 a praza de maxistrado da Real Audiencia de Sevilla. En 1775 foi un dos promotores da Sociedad Patri\u00f3tica Sevillana, da que secretario de artes e oficios.\nEn 1778 conseguiu o traslado \u00e1 Real Audiencia de Madrid, en parte grazas \u00e1 influencia do duque de Alba, a quen tratara en Sevilla. En Madrid entra na tertulia de Campomanes, e en 1780 entrou no Consello de Ordes Militares. En 1782 formou parte da comisi\u00f3n que puxo en marcha o Banco de San Carlos, foi membro da xunta de comercio da Sociedade Econ\u00f3mica de Amigos do Pa\u00eds de Madrid e dende decembro de 1784 o seu director. Plenamente integrado na vida cultural madrile\u00f1o foi membro da Real Academia da Historia (1779), da Real Academia de San Fernando (1780) e da Real Academia Espa\u00f1ola (1781). Tras a ca\u00edda do seu amigo Francisco de Cabarrus, Jovellanos viuse obrigado a marchar da Corte, establ\u00e9cese na s\u00faa cidade natal.\nEn 1790 redactou un \"Informe sobre espect\u00e1culos\" que lle encargara a Academia da Historia e viaxa por Asturias, Cantabria e Pa\u00eds Vasco para co\u00f1ecer a situaci\u00f3n das minas de carb\u00f3n e as perspectivas do seu consumo, Jovellanos xa se mostrara favorable ao aumento da produci\u00f3n, para o que era preciso liberalizar a explotaci\u00f3n de mineral. tras as s\u00faas viaxes mineiras presentou nove informes cos resultados da s\u00faa comisi\u00f3n e conseguiu que se liberalizase parcialmente en 1793.\nEntre 1790 e 1791 viaxa varias veces a Salamanca para encargarse da reforma dos Colexios das Ordes. Como subdelegado de cami\u00f1os en Asturias (1792) tentou acelerar a conclusi\u00f3n das obras da estrada a Castela (que comezara en 1771), na procura de finalizar co illamento de Xix\u00f3n, pero a falta de fondos imposibilitar\u00eda o seu remate.\nA iniciativa de Jovellanos creouse en 1794 o Real Instituto Asturiano de N\u00e1utica e Minerealox\u00eda en Xix\u00f3n, no que tentou aplicar as ideas da Ilustraci\u00f3n no ensino, d\u00e1ndolle prioridade \u00e1s ensinanzas pr\u00e1cticas.\nTras a alianza coa Francia revolucionaria, Manuel Godoy pretend\u00eda realizar certas reformas e contar cos m\u00e1is importantes dos ilustrados, ofreceulle a Jovellanos o posto de embaixador en Rusia que este rexeitou, pero o 10 de novembro de 1797 aceptou o posto de ministro de Graza e Xustiza, dende al\u00ed tentou reformar da xustiza e diminu\u00edr a influencia da Inquisici\u00f3n, pero tras nove meses no goberno cesou o 16 de agosto de 1798 e volveu a Xix\u00f3n. Al\u00ed proxectou a creaci\u00f3n dunha Academia Asturiana que ter\u00eda como funci\u00f3n o estudo da historia e da lingua asturiana, e elaborou 200 papeletas de l\u00e9xico do asturiano.\nEn decembro de 1800, tras a destituci\u00f3n de Mariano Luis de Urquijo como ministro de Estado e o regreso de Godoy ao poder, este ordenou a detenci\u00f3n de Jovellanos o 13 de marzo de 1801 e o seu env\u00edo a Mallorca, primeiro ao mosteiro de Valldemossa e logo \u00e1 prisi\u00f3n do castelo de Bellver. Durante os anos de prisi\u00f3n empeoraron os seus problemas f\u00edsicos e aumentou a s\u00faa relixiosidade. Foi liberado o 6 de abril de 1808, tras o mot\u00edn de Aranjuez. Rexeitou formar parte do goberno de Xos\u00e9 Bonarparte e representou a Asturias na Xunta Central e dende al\u00ed contribu\u00edu a reformar as Cortes. Tras instauraci\u00f3n da Rexencia deixou C\u00e1diz e chega a Muros o 6 de marzo de 1810, onde permaneceu varios meses e escribiu a xustificaci\u00f3n pol\u00edtica da s\u00faa actuaci\u00f3n na Xunta Central, \"Memoria en defensa de la Junta Central\", que se imprimiu na Oficina de don Francisco C\u00e1ndido P\u00e9rez Prieto na Coru\u00f1a. Ver\u00eda publicada a primeira parte, no mes de setembro, mais non a segunda; os ap\u00e9ndices, que el consideraba dunha importancia crucial, non sair\u00edan ata finais de 1811, logo do falecemento de Jovellanos.\nLogo da marcha dos franceses de Xix\u00f3n, o 27 de xullo de 1811 deixou Galicia e volveu a Xix\u00f3n, a\u00ednda que un contraataque dos franceses fixeron que tivera que marchar unha vez m\u00e1is, xa enfermo de pulmon\u00eda morre en Veiga o 28 de novembro de 1811.\nObra.\nJovellanos escribiu poes\u00eda e teatro, a\u00ednda que os seus principais escritos foron ensaios de econom\u00eda, pol\u00edtica, agricultura, filosof\u00eda e costumes elaborados dende o esp\u00edrito reformador do despotismo ilustrado. Entre elas destacan o \"Informe sobre la ley agraria\" que escribiu nunha primeira versi\u00f3n en 1787 pero que non enviou ata 1784 \u00e1 Sociedade de Amigos do Pa\u00eds de Madrid, quen a remitiu ao Consello de Castela e que se publicou en 1795. Nela Jovellanos m\u00f3strase partidario de eliminar os obst\u00e1culos \u00e1 libre iniciativa, que divid\u00eda en tres clases: pol\u00edticos, morais e f\u00edsicos. Entre eles estaban os bald\u00edos, a Mesta, a fiscalidade, a falta de co\u00f1ecementos \u00fatiles dos propietarios e labregos, as malas comunicaci\u00f3ns e a falta de regad\u00edos, canles e portos. Para corrixir esta situaci\u00f3n Jovellanos prop\u00f3n que os bald\u00edos e montes en man com\u00fan pasaran a propiedade privada, disolver a Mesta, cercar os terreos, e que os arrendamentos estivesen baseados no pacto libre entre os colonos e os propietarios, ademais da limitaci\u00f3n dos morgados e a supresi\u00f3n da amortizaci\u00f3n eclesi\u00e1stica ou da eliminaci\u00f3n das trabas sobre os agricultores, al\u00e9n da reforma dos impostos. A isto haber\u00eda que engadir a reforma do ensino, para o facer m\u00e1is pr\u00e1ctico, d\u00e1ndolle m\u00e1is importancia \u00e1s materias cient\u00edficas, e o investimento do Estado en obras p\u00fablicas. Estas medidas crear\u00edan as condici\u00f3ns para a constituci\u00f3n dun mercado de terras, un aumento da produci\u00f3n e a creaci\u00f3n dun mercado nacional unificado que posibilitar\u00edan que aumentase a poboaci\u00f3n e o seu nivel de vida que servir\u00eda de base para o inicio da industrializaci\u00f3n.\n\"Memoria sobre espect\u00e1culos y diversiones p\u00fablicas\" e \"Cartas del viaje de Asturias\". Nelas l\u00f3uvase o valor da raz\u00f3n fronte \u00e1s crenzas, cr\u00edtica a pol\u00edtica da \u00e9poca e d\u00e1 ideas para potenciar o comercio e a industria.\nDurante a s\u00faa estad\u00eda en Sevilla foi un dos participantes na tertulia de Pablo de Olavide, o que influ\u00edu para que comezase a escribir poes\u00eda amoroso e redactou a primeira versi\u00f3n da traxedia \"El Pelayo\" (1769) e a comedia \"El delincuente honrado\" (1773). Tam\u00e9n traduciu o primeiro libro de \"Paradise Lost\" (\"Os para\u00edsos perdidos\").\nJovellanos impulsou melloras na s\u00faa cidade natal, como a estrada Xix\u00f3n-Le\u00f3n, que significou o traslado do comercio mar\u00edtimo de Avil\u00e9s a Xix\u00f3n."}
{"id": "19470", "revid": "1060", "url": "https://gl.wikipedia.org/wiki?curid=19470", "title": "Idioma espa\u00f1ol", "text": ""}
{"id": "19472", "revid": "98629", "url": "https://gl.wikipedia.org/wiki?curid=19472", "title": "R\u00edo Grande do Norte", "text": "R\u00edo Grande do Norte \u00e9 un estado brasileiro localizado na Rexi\u00f3n Nordeste. Limita ao norte e leste con Oc\u00e9ano Atl\u00e1ntico, ao sur con Para\u00edba e ao oeste con Cear\u00e1. Ocupa unha superficie de 53.306,80\u00a0km\u00b2. A s\u00faa capital \u00e9 Natal. A s\u00faa superficie total \u00e9 un pouco maior que as da Costa Rica e da Croacia.\nXeograf\u00eda.\nM\u00e1is de 80% do seu territorio presenta unha altitude menor que 300 metros. O seu clima \u00e9 tropical, pero cunha distinci\u00f3n: na franxa litoral leste \u00e9 m\u00e1is chuvioso, e no interior, despois do Planalto da Borborema, \u00e9 semi\u00e1rido. Moitos r\u00edos do estado non son perennes, e desaparecen cando dos meses m\u00e1is secos. Os r\u00edos principais do estado son: Mossor\u00f3, Apodi, Assu, Piranhas e Potengi. A capital do estado, Natal, est\u00e1 situada xunto \u00e1 foz do r\u00edo Potengi.\nEconom\u00eda.\nOs principais produtos do estado son o petr\u00f3leo (\u00e9 o segundo estado brasileiro en produci\u00f3n total) e o sal mari\u00f1o. Na agropecuaria, dest\u00e1case a fruticultura irrigada na rexi\u00f3n da \"Chapada do Apodi\", principalmente para exportaci\u00f3n. Xa a gander\u00eda abastece parcialmente o consumo local.\nNa industria, dest\u00e1case o parque t\u00e9xtil e a extracci\u00f3n de petr\u00f3leo cru e gas natural (o estado non ten refiner\u00edas). Ata recentemente, pola s\u00faa proximidade coa Li\u00f1a do Ecuador, o estado ten sido peza importante no Programa Espacial Brasileiro. Al\u00ed est\u00e1 a base de lanzamento de foguetes meteorol\u00f3xicos da \"Barreira do Inferno\", que xa lanzou m\u00e1is de 2 mil foguetes e globos sonda dende 1965.\nTurismo.\nO turismo \u00e9 unha fonte de renda importante principalmente para a capital do estado, pero tam\u00e9n para outros municipios do litoral, como S\u00e3o Miguel do Gostoso. O bo tempo atrae turistas brasileiros e estranxeiros \u00e1s s\u00faas praias. Os paseos de \"bugre\" (un autom\u00f3bil feito co chasis e motor do VW \"escarabello\", rodas largas e sen teito) nas dunas de Genipab\u00fa xa son co\u00f1ecidos ata mesmo f\u00f3ra do Brasil.\nPero todo isto non \u00e9 suficiente para garantir a mellora da renda nos municipios m\u00e1is pobres do interior do estado, que sofren coas secas peri\u00f3dicas, que duran meses seguidos e provocan \u00e9xodo rural."}
{"id": "19473", "revid": "98629", "url": "https://gl.wikipedia.org/wiki?curid=19473", "title": "Apartheid", "text": "Apartheid \u00e9 unha palabra da lingua afrikaans que significa \"vida separada\" e que foi adoptada legalmente en 1948 en Sur\u00e1frica para designar un r\u00e9xime segundo o cal os \"brancos\" ti\u00f1an o poder e os pobos restantes eran obrigados a vivir separadamente, de acordo con regras que lles imped\u00edan ser verdadeiros cidad\u00e1ns. \nA traduci\u00f3n m\u00e1is com\u00fan ao galego ser\u00eda segregaci\u00f3n racial, ou a\u00ednda pol\u00edtica de segregaci\u00f3n racial. A ideolox\u00eda do apartheid tam\u00e9n se aplicou en \u00c1frica do Suroeste, administrada por Sur\u00e1frica como mandato da Liga de Naci\u00f3ns (revogado en 1966 pola Resoluci\u00f3n das Naci\u00f3ns Unidas 2145), e que estivo en vigor ata que logrou a s\u00faa independencia en 1990. Por extensi\u00f3n, o termo tam\u00e9n se emprega para a segregaci\u00f3n sistem\u00e1tica establecida por unha autoridade estatal contra os dereitos sociais e civ\u00eds dun determinado grupo de cidad\u00e1ns, debido a prexu\u00edzos \u00e9tnicos.\nO primeiro rexistro do uso desta palabra at\u00f3pase nun discurso de Jan Smuts en 1917, pol\u00edtico que en 1919 chegou a primeiro ministro de Sur\u00e1frica.\nEste r\u00e9xime foi abolido por Frederik de Klerk en 1990 e, finalmente en 1994 celebr\u00e1ronse elecci\u00f3ns libres.\nConsecuencias do apartheid.\nO apartheid foi posto en funcionamento por lei. As restrici\u00f3ns non foron s\u00f3 sociais sen\u00f3n que eran obrigatorias pola lei.\nOs non-brancos estaban exclu\u00eddos do goberno nacional e non pod\u00edan votar excepto en elecci\u00f3ns a instituci\u00f3ns segregadas que non ti\u00f1an poder.\nAos negros prohib\u00edanselle diversos empregos e tam\u00e9n empregar a brancos. Non pod\u00edan manter negocios ou pr\u00e1cticas profesionais en calquera \u00e1rea designada soamente para brancos. Cada metr\u00f3pole significativa e practicamente todas as \u00e1reas comerciais estaban dentro das zonas s\u00f3 para brancos. Os negros (excepto uns poucos que ti\u00f1an dereitos da \"Secci\u00f3n 10\") que constitu\u00edan o 70% da poboaci\u00f3n, foron exclu\u00eddos de todo menos unha pequena proporci\u00f3n do pa\u00eds, a non ser que eles tivesen un pase que era impos\u00edbel de conseguir para a maior\u00eda. A implantaci\u00f3n desta pol\u00edtica resultou na confiscaci\u00f3n da propiedade e movemento forzado de mill\u00f3ns de negros. Un pase s\u00f3 se lle daba a quen ti\u00f1a traballo aprobado; as esposas e nenos ti\u00f1an quedaban f\u00f3ra. Ese pase emit\u00edao un maxisterio distrital confinando os (negros) que o posu\u00edan a aquela \u00e1rea. Non ter un pase v\u00e1lido fac\u00eda un negro suxeito \u00e1 prisi\u00f3n inmediata, xu\u00edzo sumario e \"deportaci\u00f3n\" da \"patria\". A polic\u00eda que ti\u00f1an o s\u00edmbolo sjambok vixiaban a \"\u00e1rea branca\" para descubrir os negros \"ilegais\".\nA terra conferida aos negros era tipicamente moi pobre, imposibilitada de prover recursos \u00e1 poboaci\u00f3n forzada \u00e1 ela. As \u00e1reas de negros raramente ti\u00f1an saneamento ou electricidade.\nOs hospitais estaban segregados, os destinados a brancos igualaban a calquera do mundo occidental, mentres que os destinados a negros ti\u00f1an comparativamente unha seria falta de persoal e fondos. As ambulancias estaban segregadas, forzando a que a \"raza\" da persoa fose correctamente identificada cando eran chamadas. Unha ambulancia \"branca\" non levar\u00eda un negro ao hospital. As ambulancias para negros normalmente conti\u00f1an pouco ou ning\u00fan equipamento m\u00e9dico.\nNos anos 1970 a educaci\u00f3n de cada neno negra custaba ao estado s\u00f3 un d\u00e9cimo do que a dun neno branco. A educaci\u00f3n superior era practicamente impos\u00edbel para a maior\u00eda dos negros: as poucas universidades de alta calidade estaban reservadas aos brancos. Al\u00e9n diso, a educaci\u00f3n provida aos negros deliberadamente non os preparaba para a universidade, e si para os traballos manuais dispo\u00f1\u00edbeis para eles.\nOs trens e buses estaban segregados. Al\u00e9n diso, os trens para brancos non ti\u00f1an vag\u00f3ns de terceira clase, mentres que os trens para negros estaban sobreutilizados e presentaban s\u00f3 vag\u00f3ns de terceira clase. Os \u00f3mnibus de negros paraban s\u00f3 en paradas de negros e os de brancos, nas de brancos.\nAs praias tam\u00e9n estaban racialmente segregadas, coa maior\u00eda (inclu\u00edndo todos as mellores) reservadas para brancos.\nPiscinas p\u00fablicas e bibliotecas acontec\u00eda o mesmo, a\u00ednda que practicamente non hab\u00edan piscinas ou bibliotecas para negros. Case non hab\u00eda parques, cinemas, campos para deportes ou diversi\u00f3ns a non ser postos policiais nas \u00e1reas negras.\nOs bancos dos parques estaban marcados \"S\u00f3 para europeos\".\nO sexo interracial estaba prohibido. Os polic\u00edas negros non ti\u00f1an permiso para prender aos brancos. Os negros non ti\u00f1an autorizaci\u00f3n para comprar a maior\u00eda das bebidas alcoh\u00f3licas. Un negro poder\u00eda estar suxeito \u00e1 pena de morte por violar a unha branca, mais un branco que violase a unha negra recib\u00eda s\u00f3 unha multa, e case sempre nin iso.\nOs cinemas nas \u00e1reas brancas non ti\u00f1an permiso para aceptar negros. Os restaurantes e hoteis non ti\u00f1an permiso para aceptar negros, a non ser como funcionario.\nNon se permit\u00eda aos negros organiz\u00e1rense en sindicatos, ata os anos 1980, e calquera sindicato \"pol\u00edtico\" estaba prohibido. As folgas estaban prohibidas e severamente reprimidas. Os negros pagaban impostos sobre unha renda baixa do nivel de R30 ao mes (aprox. 15 libras nos anos 70), o l\u00edmite de exenci\u00f3n dos brancos era moito m\u00e1is alto.\nO apartheid perverteu a cultura africana, as\u00ed como as leis. Un branco que entrase nun comercio ser\u00eda atendido primeiro, independente da idade, vestimenta ou calquera outro factor. Ata os anos 1980, dos negros sempre se esperar\u00eda que descendesen da calzada para dar pasaxe a calquera pe\u00f3n branco. Un neno branco ser\u00eda chamado de \"klein baas\" (pequeno xefe) por un negro; un negro adulto deber\u00eda ser chamado de \"rapaz\", na s\u00faa cara, por brancos.\nMotivaci\u00f3ns por tras da implantaci\u00f3n do apartheid.\n\u00c9 interesante examinar o que motivou os criadores das pol\u00edticas de apartheid e que visi\u00f3n do mundo defend\u00edan esas persoas para xustificar tal discriminaci\u00f3n.\n\u00c9 com\u00fan considerar que o apartheid ten como centro das s\u00faas crenzas que (I) outras razas son inferiores, (II) o tratamento inferior a razas \"inferiores\" \u00e9 apropiado, e (III) tal tratamento deber\u00eda ser reforzado pola lei. Con todo, te\u00f1en existido e contin\u00faan a existir apoloxistas acad\u00e9micos para o apartheid que argumentan que a pesar dos fallos do apartheid en Sur\u00e1frica, ti\u00f1a a intenci\u00f3n polos seus arquitectos de ser un sistema que separase as razas, previndo os \"brancos\" (e outras minor\u00edas) de seren \"engulidos\" e perderen a s\u00faa identidade, mais tratar\u00eda, con todo, as razas de forma xusta e igual. Herman Giliomee no seu libro \"Os Afrikaners\" describe cantos do liderado intelectual dos afric\u00e1ners ti\u00f1an boas intenci\u00f3ns xenu\u00ednas. El non responde por\u00e9n, \u00e1 cuesti\u00f3n de como a elite intelectual foi capaz de xogar o xogo \"non vexa o mal, non oia o mal, non fale do mal\" tanto durante tanto tempo, a pesar de encararse coas crueldades do apartheid diariamente.\nUn caso en discusi\u00f3n \u00e9 o documento Afrikaner Broederbond referenciado abaixo. Nel af\u00edrmase a crenza afric\u00e1ner na democracia e nos principios cristi\u00e1ns. A s\u00faa visi\u00f3n da democracia, con todo, sistematicamente exclu\u00edu aos non-brancos, e o seu entendemento dos principios cristi\u00e1ns non se estend\u00edan ao trato igual aos seus veci\u00f1os negros. Aparentemente eles reco\u00f1ec\u00edan aos negros como inferiores ou \"excesivamente diferentes\" para seren tratados de igual forma.\nO goberno surafricano tentou dividir o Estado de Sur\u00e1frica reco\u00f1ecido internacionalmente nun sen n\u00famero de republiquetas. Algo como 87% da terra estaba reservada aos brancos, mestizos, e indianos. Cerca de 13% da terra divid\u00edase en dez \"patrias fragmentadas para os negros (80% da poboaci\u00f3n) aos cales se lle daba a \"independencia\", a pesar que a autonom\u00eda era m\u00e1is te\u00f3rica que real: o ex\u00e9rcito de Sur\u00e1frica intervir\u00eda para eliminar gobernos das \"patrias\" que implementasen pol\u00edticas que non fosen do gosto de Sur\u00e1frica. O goberno de Sur\u00e1frica tentou trazar unha equivalencia entre a s\u00faa visi\u00f3n de \"cidad\u00e1ns\" negros nas \"patrias e a visi\u00f3n da Uni\u00f3n Europea e dos Estados Unidos sobre inmigrantes ilegais vidos da Europa Oriental e Am\u00e9rica Latina, respectivamente.\nHistoria do apartheid en Sur\u00e1frica.\nSur\u00e1frica foi colonizada polos neerlandeses e o brit\u00e1nicos do s\u00e9culo XVII en diante. Como acontec\u00eda normalmente no caso de colonias na \u00c1frica, os colonizadores Europeos dominaban os nativos a trav\u00e9s de control pol\u00edtico e militar e do control da terra e da riqueza.\nDespois das guerras b\u00f3ers entre os independentistas afric\u00e1ners e os ingleses, foi criada a Uni\u00f3n Surafricana en 1910, co estatuto de Dominio do Imperio Brit\u00e1nico. A\u00ednda que o sistema colonias fose esencialmente un r\u00e9xime racista, foi nesta fase cando comezaron a forxar as bases legais para o r\u00e9xime do apartheid. Por exemplo, na propia constituci\u00f3n da Uni\u00f3n, a\u00ednda que fose considerada unha rep\u00fablica unitaria, cun \u00fanico goberno, apenas na Provincia do Cabo os non-brancos que fosen propietarios ti\u00f1an dereito ao voto, porque as provincias manti\u00f1an algunha autonom\u00eda.\nUnha das primeiras leis adoptadas foi o \"Regulamento do Traballo Ind\u00edxena\" (\"The Native Labour Regulation Act\", en ingl\u00e9s) de 1911, segundo a cal era considerado un crime - s\u00f3 para os \"africanos\", ou sexa, os \"non-brancos\", a quebra dun contrato de traballo. A\u00ednda no mesmo ano, foi promulgada a \"Lei da igrexa reformada neerlandesa\" (\"The Dutch Reformed Church Act\"), que prohib\u00eda aos negros de se tornaren membros de pleno dereito daquela igrexa.\nM\u00e1is importante a\u00ednda foi a \"Lei da Terra\" (\"Natives Land Act\") de 1913, que dividiu Sur\u00e1frica en \u00e1reas onde s\u00f3 negros ou brancos pod\u00edan ter a pose da terra: os negros, que constitu\u00edan dous terzos da poboaci\u00f3n, ficaron con dereito a 7,5 % da terra, mentres os brancos, que eran apenas un quinto da poboaci\u00f3n, ficaron con dereito a 92,5 % da terra; os mestizos (\"coloured\") non ti\u00f1an dereito \u00e1 pose da terra. Esta lei determinaba igualmente que os \"africanos\" s\u00f3 poder\u00edan vivir f\u00f3ra das s\u00faas terras cando fosen empregados dos brancos. Pasou tam\u00e9n a ser ilegal a pr\u00e1ctica usual de ter rendeiros negros nas plantaci\u00f3ns.\nNos anos que se seguiron \u00e1 vitoria do Partido Nacional nas elecci\u00f3ns xerais de 1948, aprob\u00e1ronse un gran n\u00famero de leis, institu\u00edndo a\u00ednda m\u00e1is a dominaci\u00f3n da poboaci\u00f3n branca sobre outras razas.\nAs principais leis do apartheid foron as seguintes:\nEn 21 de marzo de 1960, 20.000 persoas negras congregadas en Sharpeville protestaron contra o requirimento aos negros de portaren as identidades (baixo as regras estipuladas na Lei da Licenza). A polic\u00eda abriu fogo contra eles, matando a 69 e ferindo 180. Todas as v\u00edtimas eran negras. A maior\u00eda delas dispar\u00e1ronlle polas costas. O Coronel J. Pienaar, o oficial da polic\u00eda encargado no d\u00eda, foi visto dicindo que\nEse evento ficou co\u00f1ecido como o Masacre de Sharpeville. Como consecuencia, o goberno prohibiu o Congreso Nacional Africano (ANC) e o Congreso Panafricanista (PAC).\nO evento levou a unha gran mudanza nas t\u00e1cticas do ANC, mudando de medios pac\u00edficos a medios violentos. A pesar de teren as s\u00faas unidades detonado bombas nos edificios do goberno nos anos seguintes, o ANC e o PAC non eran amezas ao Estado, que ti\u00f1a o monopolio do armamento moderno.\nA Asemblea Xeral das Naci\u00f3ns Unidas aprobou a Resoluci\u00f3n 1761 o 6 de novembro de 1962 que condenou as pol\u00edticas racistas do apartheid sur-africano e pediu que todos os pa\u00edses-membros da ONU cancelases as relaci\u00f3ns militares e econ\u00f3micas con Sur\u00e1frica.\nEn 1964, Nelson Mandela, l\u00edder do ANC, foi condenado \u00e1 prisi\u00f3n perpetua.\nEn 1974 o goberno aprobou o \"Decreto de Midia Afrikaans\" que forzaba todas as escolas a usaren a lingua afrikaans cando ensinasen aos negros matem\u00e1tica, ciencias sociais, xeograf\u00eda e historia na educaci\u00f3n secundaria. Punt Janson, o viceministro de educaci\u00f3n bant\u00fa dixo: \"Eu non consultei o pobo africano na cuesti\u00f3n da lingua e non vou consultar. Un africano pode pensar que 'o xef\u00f3n' s\u00f3 fala afrikaans ou ingl\u00e9s. Ser\u00eda vantaxoso para el saber as d\u00faas linguas.\"\nEsa pol\u00edtica foi profundamente impopular. O 30 de abril de 1976, os nenos Primario Orlando West en Soweto entraron en folga, rexeitando ir a escola. A rebeli\u00f3n espallouse por outras escolas en Soweto. Os estudantes organizaron un protesta en masa o 16 de xu\u00f1o de 1976, que acabou violenta - a polic\u00eda respondeu con balas \u00e1s pedras tiradas polos nenos. O incidente disparou unha onde de violencia xeneralizada por toda Sur\u00e1frica, o que segou centenas de vidas.\nInternacionalmente, Sur\u00e1frica ficou illada. Inn\u00fameras conferencias aconteceron e aprob\u00e1ronse as resoluci\u00f3ns das Naci\u00f3ns Unidas condenando Sur\u00e1frica, inclu\u00edndo a Conferencia Mundial Contra o Racismo en 1978 e 1983. Un inmenso movemento de cercenamento de dereitos iniciouse, premendo os investidores a rexeitaren de investir en empresas de Sur\u00e1frica ou empresas que fixesen negocios con Sur\u00e1frica. Os equipos deportivos de Sur\u00e1frica prohib\u00eduselle de participaren de eventos internacionais, e o turismo e a cultura sur-africanos foron boicoteados.\nEses movementos internacionais, combinados con problemas internos, persuadiron o goberno Sur-Africano que a s\u00faa pol\u00edtica de li\u00f1a dura era indefend\u00edbel e en 1984 introduc\u00edronse algunhas reformas. Moitas das leis do apartheid foron abolidas, e promulgouse unha nova constituci\u00f3n que daba representaci\u00f3n limitada a certos non-brancos, a pesar de non estendelas \u00e1 maior\u00eda negra. A violencia continuou ata os anos 1980.\nOs anos m\u00e1is violentos dos anos 80 foron os de 1985 a 1988, cando o goberno P. W. Botha comezou unha campa\u00f1a para eliminar os opositores. Por tres anos a polic\u00eda e os soldados patrullaron as cidades sur-africanas en veh\u00edculos armados, destru\u00edndo campos pertencentes a negros e detendo, abusando e matando centenas de negros. R\u00edxidas leis de censura tentaron esconder os sucesos, prohibindo medios de comunicaci\u00f3n.\nEn 1989, F. W. de Klerk sucedeu a Botha como presidente. O 2 de febreiro de 1990, na apertura do parlamento, declarou que o apartheid fracasara e que as prohibici\u00f3ns aos partidos pol\u00edticos, inclu\u00edndo a ANC, ser\u00edan retiradas. Nelson Mandela foi soltado da prisi\u00f3n. De Klerk seguiu abolindo todas as leis que apoiaban o apartheid.\nO 15 de abril de 2003, o presidente Thabo Mbeki anunciou que o goberno de Sur\u00e1frica pagar\u00eda 660 mill\u00f3ns de Rand (aproximadamente 85 mill\u00f3ns de d\u00f3lares norte-americanos) para preto de 22 mil persoas que foran torturadas, detidas ou que perderan familiares a consecuencia do apartheid. A Comisi\u00f3n para a Verdade e a Reconciliaci\u00f3n, formada para investigar os abusos da era do apartheid, recomendara ao goberno pagar 3000 mill\u00f3ns nos cinco anos seguintes.\nO apartheid nas leis internacionais.\nO apartheid surafricano foi condenado internacionalmente como inxusto e racista. En 1973 a Asemblea Xeral das Naci\u00f3ns Unidas aprobou o texto da \"Convenci\u00f3n Internacional da Punici\u00f3n e Supresi\u00f3n ao crime do Apartheid\". A intenci\u00f3n inmediata da convenci\u00f3n era provir a estrutura formal e legal para que os membros puidesen aplicar sanci\u00f3ns para empuxar os gobernos sur-africanos a mudar as s\u00faas pol\u00edticas. A convenci\u00f3n ga\u00f1ou forza en 1976.\nO Artigo II da convenci\u00f3n define o apartheid as\u00ed:\n\"No prop\u00f3sito da presente convenci\u00f3n, o termo \"crime de apartheid\", que debe inclu\u00edr pr\u00e1cticas de segregaci\u00f3n e discriminaci\u00f3n racial e pol\u00edticas similares \u00e1s practicadas no sur da \u00c1frica, debe aplicarse aos seguintes actos inhumanos cometidos co prop\u00f3sito de establecer e manter a dominaci\u00f3n dun grupo racial de persoas sobre calquera outro grupo racial de persoas e a opresi\u00f3n sistem\u00e1tica destas:\nO crime tam\u00e9n foi definido na Corte Criminal Internacional:\nAbolici\u00f3n.\nO 10 de marzo de 1994, Nelson Mandela xurou como presidente de Sur\u00e1frica diante dunha euf\u00f3rica multitude. Entre as s\u00faas primeiras acci\u00f3ns foi crear a Comisi\u00f3n para a Verdade e a Reconciliaci\u00f3n e reescribir unha Constituci\u00f3n. Na elecci\u00f3n multirracial seguinte, o ANC de Mandela ga\u00f1ou con larga marxe, terminando efectivamente coa era do apartheid.\nA herdanza do apartheid e as desigualdades socio-econ\u00f3micas que promoveu e sustentou poden a\u00ednda prexudicar a Sur\u00e1frica por moitos anos no futuro.\nFilmograf\u00eda.\nAlgunhas pel\u00edculas que mostran a vida coti\u00e1 na Sur\u00e1frica do apartheid ou a s\u00faa historia son:"}
{"id": "19476", "revid": "98629", "url": "https://gl.wikipedia.org/wiki?curid=19476", "title": "Tarz\u00e1n", "text": "Tarz\u00e1n \u00e9 un personaxe creado por Edgar Rice Burroughs, que apareceu por primeira vez na novela \"Tarz\u00e1n dos monos\" en 1914, e despois en trinta e tres pel\u00edculas e series posteriores.\nA historia de Tarz\u00e1n.\nTarz\u00e1n \u00e9 o fillo orfo dunha parella inglesa aristocr\u00e1tica abandonados en \u00c1frica a finais do s\u00e9culo XIX. Despois de morreren seus pais, Tarz\u00e1n foi adoptado e educado por unha manda de monos aos cales Burroughs chama \"mangani\", unha especie non co\u00f1ecida pola ciencia, pero con caracter\u00edsticas de gorilas, chimpanc\u00e9s e hom\u00ednidos, inclu\u00edndo unha forma de linguaxe primitiva. \"Tarz\u00e1n\" significa \"pel branca\" en linguaxe mangan\u00ed. O seu nome ingl\u00e9s \u00e9 John Clayton III, Lord de Greystoke.\nA educaci\u00f3n recibida deulle habilidades f\u00edsicas considerabelmente superiores \u00e1s dos mellores atletas \"civilizados\", pero tam\u00e9n herdou un gran nivel de habilidade mental. Aprendeu a ler s\u00f3 examinando libros de ingl\u00e9s deixados polos seus pais, e discrepando coa versi\u00f3n de falante inarticulado popularizada nas pel\u00edculas, aprendeu a falar varios idiomas de forma flu\u00edda.\nEl s\u00f3 volve facer contacto cos seres humanos novamente unha vez que xa \u00e9 grande. Neste per\u00edodo, aprende a falar franc\u00e9s e ingl\u00e9s e visita o mundo civilizado, pero despois rex\u00e9itao e volve \u00e1 xungla. En historias posteriores c\u00f3ntanse outras aventuras levadas a cabo por el, varias veces descubrindo civilizaci\u00f3ns perdidas.\nTarz\u00e1n \u00e9 a encarnaci\u00f3n moderna da antiga tradici\u00f3n literaria do \"heroe criado por animais\". Outros exemplos son Mowgli d\u00b4\"O libro da selva\" e \"O libro da selva 2\" creado por Rudyard Kipling e os fundadores lendarios de Roma, R\u00f3mulo e Remo amamantados por unha loba.\nA historia de Tarz\u00e1n est\u00e1 baseada en ideas non cient\u00edficas sobre a evoluci\u00f3n e o \"Darwinismo social\" explorada na literatura popular dese per\u00edodo, tales como a de Jack London e Robert E. Howard.\nTarz\u00e1n como personaxe literario.\nTarz\u00e1n foi un dos personaxes literarios m\u00e1is co\u00f1ecidos do mundo. Apareceu en filmes, bandas dese\u00f1adas e programas de televisi\u00f3n. A maior\u00eda das pel\u00edculas de Hollywood con Tarz\u00e1n, desde a d\u00e9cada de 1930 en adiante, m\u00f3strano coa s\u00faa compa\u00f1eira chimpanc\u00e9 Chita.\nO escritor de ciencia ficci\u00f3n Philip Jos\u00e9 Farmer escribiu \"Tarzan Alive!\" (Tarz\u00e1n vive!), unha biograf\u00eda de Tarz\u00e1n utilizando o argumento que era unha persoa real.\nTam\u00e9n aparece como un personaxe menor no libro \"Lust\", de Geoff Ryman.\nA pesar de que os dereitos de \"Tarz\u00e1n dos monos\" son de dominio p\u00fablico nos Estados Unidos, todos os traballos de Burroughs manteranse baixo copyright na Uni\u00f3n Europea at\u00e9 o ano 2021, e o nome Tarz\u00e1n \u00e9 unha marca rexistrada.\nNa cidade de Tarzana, California Burroughs ti\u00f1a o seu fogar, e por iso a cidade foi rebautizada en 1927 con ese nome na s\u00faa lembranza.\nLibros con Tarz\u00e1n.\nPor outros escritores.\nAs novelas deste autor nunca foron autorizadas por ERB, Inc. Foron sacadas de circulaci\u00f3n e as copias que quedaban foron destru\u00eddas."}
{"id": "19477", "revid": "56817", "url": "https://gl.wikipedia.org/wiki?curid=19477", "title": "Barbotina", "text": "A barbotina (do franc\u00e9s \"barbotine\", \"barboter\", onomatopea de \"chapuzar\") \u00e9 unha pasta cer\u00e1mica l\u00edquida que pode aplicarse con pincel ou cunha forma para crear decoraci\u00f3ns en relevo sobre pezas de olar\u00eda.\nA barbotina faise coa mesma arxila que o resto da peza, a\u00ednda que m\u00e1is dilu\u00edda. Util\u00edzase tam\u00e9n para colar na vasilla pedazos de terra a\u00ednda h\u00famida."}
{"id": "19478", "revid": "98629", "url": "https://gl.wikipedia.org/wiki?curid=19478", "title": "C\u00f3dice", "text": "Un c\u00f3dice \u00e9 un libro resultado da ensamblaxe de pregos manuscritos e, especialmente, os producidos desde a Antig\u00fcidade cl\u00e1sica at\u00e9 a Idade Media.\nHistoria.\nAo principio, a partir dos s\u00e9culos I e II, os c\u00f3dices escrib\u00edanse sobre pergami\u00f1o e, desde o s\u00e9culo XIII, tam\u00e9n en papel. A orixe est\u00e1 nas tabo\u00ed\u00f1as de madeira rectangulares que se recobr\u00edan de cera polo interior e sobre as que se escrib\u00eda cun punz\u00f3n en Roma. Eran o equivalente dos cadernos actuais e utiliz\u00e1banse para a correspondencia, as contas e os traballos escolares. O uso literario m\u00e1is antigo de c\u00f3dices que se co\u00f1ece \u00e9 de finais do s\u00e9culo I, cando Marcial experimentou co formato.\nEsta presentaci\u00f3n dos textos constitu\u00edu unha verdadeira revoluci\u00f3n ao inicio da era cristi\u00e1 porque ao contrario do rolo (\"volume\"), que imp\u00f3n unha lectura continua, o \"c\u00f3dice\" permite acceder aos cap\u00edtulos (estrutura do texto) de maneira directa. Ademais, no c\u00f3dice pod\u00edase escribir polas d\u00faas caras, co que se economizaba material. A s\u00faa adopci\u00f3n na cristiandade foi tan estendida que, como soporte da Biblia, o c\u00f3dice permit\u00eda aos cristi\u00e1ns marcar a diferenza con respecto dos rolos sobre os que os xudeus l\u00edan a Torah.\nO pergami\u00f1o substitu\u00edu o papiro gradualmente e a palabra \"liber\", que designara os rolos de papiro, comezou a empregarse tam\u00e9n para estes novos libros, que pola s\u00faa forma se parec\u00edan aos \"codices\". Esta semellanza v\u00edase acentuada polas capas de madeira que os protex\u00edan. Os dous termos comezaron a confundirse xa no s\u00e9culo III. Os rolos dominaron a\u00ednda en obras seculares at\u00e9 o s\u00e9culo IV. Desde ent\u00f3n, cando o c\u00f3dice foi plenamente aceptado, at\u00e9 o Renacemento carolinxio do s\u00e9culo VIII, moitas obras que non se copiaran de rolo a c\u00f3dice perd\u00e9ronse para a posterioridade.\nO c\u00f3dice melloraba o rolo en varios aspectos: pod\u00edase abrir en calquera p\u00e1xina, o que facilitaba a lectura; as p\u00e1xinas pod\u00edanse escribir polos dous lados, o que abarataba o seu custo; a protecci\u00f3n que lle daban as capas fac\u00edao m\u00e1is compacto e doado de transportar; finalmente, fac\u00eda tam\u00e9n m\u00e1is f\u00e1cil organizar documentos nunha biblioteca porque ti\u00f1a un lombo est\u00e1bel no que escribir o t\u00edtulo do libro. O lombo usouse para o incipit, antes de que se desenvolvese o concepto propiamente de t\u00edtulo durante \u00e9poca medieval.\nA\u00ednda que a maior\u00eda dos primeiros c\u00f3dices se fac\u00edan de papiro, este era fr\u00e1xil e os fornecementos, provenientes de Exipto, o \u00fanico lugar no que medraba, escaseaban. Preferiuse pasar ao pergami\u00f1o porque, a\u00ednda que caro, era tam\u00e9n m\u00e1is duradeiro.\nOs c\u00f3dices foron substitu\u00eddos polos libros impresos. O estudo dos manuscritos desde o punto de vista da s\u00faa fabricaci\u00f3n ch\u00e1mase codicolox\u00eda; o dos documentos antigos en xeral \u00e9 a paleograf\u00eda.\nO fragmento de \"codex\" m\u00e1is antigo conservado cont\u00e9n un poema, \"De bellis macedonicis\" e est\u00e1 datado cara o ano 100. Cons\u00e9rvase no Museo Brit\u00e1nico. Outros c\u00f3dices moi antigos son os palimpsestos de Plauto (da Biblioteca Ambrosiana) e \"De Republica\" de Cicer\u00f3n (na Biblioteca Vaticana), ambos os dous do s\u00e9culo IV. Cons\u00e9rvanse alg\u00fans c\u00f3dices de Virxilio dos s\u00e9culos IV e VI.\nPor extensi\u00f3n, o termo \"c\u00f3dice\" empregouse para as escolmas de leis (como o \"Codex Theodosianus\") de onde deriva o uso actual do nome c\u00f3digo en dereito. A imprenta non fixo desaparecer inmediatamente os c\u00f3dices: os de Leonardo da Vinci constit\u00faen unha proba sorprendente disto.\nC\u00f3mpre notar que as civilizaci\u00f3ns mesoamericanas (Olmecas, Zapotecas, Maias, Toltecas, Aztecas etc.) inventaron escritura e papel independentemente do Occidente. F\u00e1lase tam\u00e9n de \"c\u00f3dices\" para designar as s\u00faas obras que conte\u00f1en debuxos e lendas.\nOs c\u00f3dices mesoamericanos ti\u00f1an a mesma forma que os europeos pero confeccion\u00e1banse con tiras longas dobradas de cortiza de figueira (amatl) ou doutras fibras vexetais e encal\u00e1banse antes de escribir."}
{"id": "19479", "revid": "54334", "url": "https://gl.wikipedia.org/wiki?curid=19479", "title": "Volume (magnitude)", "text": "O volume \u00e9 a magnitude f\u00edsica que expresa a cantidade de espazo que ocupa un obxecto. A s\u00faa ecuaci\u00f3n de dimensi\u00f3ns \u00e9 [V]=L3. A s\u00faa unidade no Sistema Internacional de Unidades \u00e9 o metro c\u00fabico (m3). Outra unidade moi empregada \u00e9 o litro (l). Equivalencias: 1m3=1000l; 1l=10\u22123m3=1dm3\nUnidades de volume.\nP\u00f3dense clasificar en tres categor\u00edas:\nUnidades de volume s\u00f3lido.\nSistema Internacional de Unidades.\nO metro c\u00fabico \u00e9 a unidade fundamental do SI para volumes. Debe considerarse cos seguintes m\u00faltiplos e subm\u00faltiplos:\nM\u00faltiplos\nSubm\u00faltiplos\nUnidades de volume l\u00edquido.\nSistema Internacional de Unidades.\nA unidade m\u00e1is usada \u00e9 o litro, pero debe ser considerada cos seguintes m\u00faltiplos e subm\u00faltiplos:\nM\u00faltiplos\nSubm\u00faltiplos\nSistema ingl\u00e9s de medidas.\nNo Reino Unido e Estados Unidos"}
{"id": "19480", "revid": "56817", "url": "https://gl.wikipedia.org/wiki?curid=19480", "title": "Volume (libro)", "text": "O volume \u00e9 unha banda -normalmente de papiro- que se enrola naturalmente.\nA lonxitude dun rolo pode ser de varios metros mentres que a anchura ou altura \u00e9 de 30 a 40\u00a0cent\u00edmetros.\nSe a escritura \u00e9 vertical, o lector sost\u00e9n a parte do rolo que corresponde ao inicio do texto na man esquerda, o final na man dereita.\nSe a escritura \u00e9 horizontal, o principio est\u00e1 no rolo superior, o final no rolo inferior.\nComo o Val do Nilo era a fonte case \u00fanica da cana que produce o papiro, esta fonte secouse para Europa coa invasi\u00f3n dos \u00e1rabes no s\u00e9culo VIII, despois de trinta s\u00e9culos de uso do volume.\nEn paralelo exist\u00edan, desde a invenci\u00f3n da escritura, as tabo\u00ed\u00f1as de arxila ou de madeira encerada sobre as que se escrib\u00eda coa axuda dun c\u00e1lamo ou dun estilo.\nSobre o s\u00e9culo III, o c\u00f3dice de pergameo comeza a substitu\u00edr o volume que ti\u00f1a como inconveniente que obrigaba a unha lectura secuencial dos distintos textos situados uns despois dos outros. O c\u00f3dice ti\u00f1a a vantaxe de permitir o acceso doado \u00e1s p\u00e1xinas do medio. Cando se fixo facilmente reproducible grazas \u00e1 impresi\u00f3n do papel sobre madeira e sobre metal, converteuse no libro impreso que, no final do s\u00e9culo XV, d\u00e1 volta \u00e1 econom\u00eda do saber e da s\u00faa transmisi\u00f3n.\nO modo de lectura do volume co\u00f1ece unha reinterpretaci\u00f3n inopinada no modo de 'p\u00e1xina continua' propia para a lectura nas pantallas asociadas aos ordenadores a partir de 1960.\nActualmente ent\u00e9ndese o termo volume como un libro que pode inclu\u00edr varias obras ou s\u00f3 unha, ou pode ser unha parte dunha obra que estea constitu\u00edda por varios volumes."}
{"id": "19483", "revid": "23204", "url": "https://gl.wikipedia.org/wiki?curid=19483", "title": "Illas Xeorxia do Sur e Sandwich do Sur", "text": "As illas Xeorxias do Sur e Sandwich do Sur (\"South Georgia and the South Sandwich Islands\" ou \"SGSSI\", en ingl\u00e9s) \u00e9 un Territorio Brit\u00e1nico de Ultramar no sur do Oc\u00e9ano Atl\u00e1ntico. \u00c9 unha colecci\u00f3n remota e inh\u00f3spita de illas, formada por Xeorxia do Sur e unha cadea de illas m\u00e1is pequenas co\u00f1ecidas como illas Sandwich do Sur. Xeorxia do Sur ten 165 km. de longo e 35 km. de ancho e \u00e9, con diferenza, a illa m\u00e1is grande do territorio. As illas Sandwich do Sur at\u00f3panse a uns 700 km. ao sueste de Xeorxia do Sur. A superficie total do territorio \u00e9 de 3903 km\u00b2. As Illas Malvinas est\u00e1n a uns 1300 km. ao oeste do seu punto m\u00e1is pr\u00f3ximo.\nAs illas Sandwich do Sur est\u00e1n deshabitadas, e unha poboaci\u00f3n non permanente moi pequena reside en Xeorxia do Sur. Os \u00fanicos habitantes son os cient\u00edficos do British Antarctic Survey que mante\u00f1en unha base en King Edward Point, a capital e outra base na illa Bird na que residen 4 bi\u00f3logos. O conservador do museo de Grytviken e a s\u00faa esposa son os \u00fanicos habitantes permanentes da rexi\u00f3n, xunto co maxistrado brit\u00e1nico e a s\u00faa familia. Non hai voos de pasaxeiros programados nin ferries cara ou desde o territorio, a\u00ednda que as visitas de cruceiros a Xeorxia do Sur son cada vez m\u00e1is populares, con varios miles de visitantes cada ver\u00e1n. \nO Reino Unido reclamou a soberan\u00eda sobre Xeorxia do Sur en 1775 e as Illas Sandwich do Sur en 1908. O territorio de \"South Georgia and the South Sandwich Islands\" formouse en 1985, previamente foi gobernado como xurisdici\u00f3n dependente das illas Malvinas. A Arxentina reclamou Xeorxia do Sur en 1927 e reclamou as Illas Sandwich do Sur en 1938.\nA Arxentina mantivo unha estaci\u00f3n naval, Corbeta Uruguay, na illa Thule nas illas Sandwich do Sur desde 1976 ata 1982 cando foi pechada pola Mari\u00f1a Real. A reivindicaci\u00f3n arxentina sobre Xeorxia do Sur contribu\u00edu \u00e1 Guerra das Malvinas de 1982, durante a cal as forzas arxentinas ocuparon brevemente a illa. Arxentina segue reclamando a soberan\u00eda sobre Xeorxia do Sur e as Illas Sandwich do Sur como parte da Terra do Fogo, Ant\u00e1rtida e Illas do Atl\u00e1ntico Sur.\nA merluza negra \u00e9 \u200b\u200bvital para a econom\u00eda das illas, como resultado, o D\u00eda da merluza negra cel\u00e9brase o 4 de setembro como d\u00eda festivo no territorio.\nHistoria.\nXeorxias do Sur.\nA illa Xeorxia do Sur (ou San Pedro) foi avistada por primeira vez en 1675 por Anthony de la Roch\u00e9, a quen versi\u00f3ns diferentes atrib\u00faen nacionalidade brit\u00e1nica ou espa\u00f1ola (actuando \u00e1s ordes da coroa brit\u00e1nica baixo o nome de Antoine de la Roch\u00e9, Antonio de la Roch\u00e9 ou Antonio de la Roca). A illa apareceu como \"illa Roch\u00e9\" en vellos mapas. Foi redescuberta en 1775 polo capit\u00e1n James Cook, quen despois rexeitou a s\u00faa procura como \"non valorado o descubrimento\", deulle o nome de \"a Illa de Xeorxia\" en honra ao rei Xurxo III de Inglaterra. O capit\u00e1n Cook desembarcou na illa e anexouna para Gran Breta\u00f1a o 17 de xaneiro de 1775.\nDurante o s\u00e9culo XIX foi unha base de caza de focas e no s\u00e9culo seguinte, unha base de caza de baleas ata mediados do mesmo. A primeira estaci\u00f3n baleeira en terra, Grytviken, foi establecida en 1904 e estivo en operaci\u00f3n ata 1965. As sete estaci\u00f3ns baleeiras, todas na costa norte cos seus portos protexidos, empezando polo oeste foron:\nO 19 de marzo de 1982 unha operaci\u00f3n t\u00e1ctica arxentina ocupou as Xeorxias do Sur nunha estaci\u00f3n baleeira abandonada en Leith Harbour. O comandante da gornici\u00f3n arxentina, Alfredo Astiz, restaurou o nome espa\u00f1ol orixinal da illa: \"San Pedro\" e proclamou a autoridade arxentina o 3 de abril. A illa foi recapturada polas forzas brit\u00e1nicas o 25 de abril (Operaci\u00f3n Paraquat) como parte das acci\u00f3ns brit\u00e1nicas durante a Guerra das Malvinas.\nA estaci\u00f3n de investigaci\u00f3n en King Edward Point, preto da antiga estaci\u00f3n baleeira de Grytviken, orixinalmente establecida entre 1949 e 1950 polo British Antarctic Survey, converteuse nunha pequena gornici\u00f3n militar logo da Guerra das Malvinas. Volveu a mans civ\u00eds no 2001.\nIllas Sandwich do Sur.\nAs illas foron inicialmente chamadas Sandwich \"do Sur\", para distinguilas das \"Illas Sandwich\", agora co\u00f1ecidas como Hawai. As oito illas meridionais foron descubertas por James Cook en 1775. As tres setentrionais por Fabian Gottlieb von Bellingshausen en 1819. Foron nomeados polo Cuarto Conde de Sandwich, Primeiro Lord do Almirantado Brit\u00e1nico.\nO Reino Unido unilateralmente declarou a s\u00faa soberan\u00eda sobre as Sandwich do Sur en 1908, agrup\u00e1ndoas xunto con outros territorios brit\u00e1nicos no Atl\u00e1ntico sur baixo a Dependencia das illas Malvinas. Arxentina tam\u00e9n reclamou as illas en 1938 en disputa co Reino Unido.\nDo 25 de xaneiro de 1955 ata o ver\u00e1n de 1956, Arxentina mantivo a estaci\u00f3n de ver\u00e1n Tenente Esquivel na Ba\u00eda Ferguson na costa sueste de Illa Thule. Desde 1976 a 1982 mantivo a base de investigaci\u00f3n cient\u00edfica Corveta Uruguai, en Porto Faraday, na costa sueste da mesma illa. A pesar de que os brit\u00e1nicos descubriron a presenza da base arxentina e protestaron formalmente en xaneiro de 1977, a remoci\u00f3n da base non se fixo efectiva sen\u00f3n ata logo da Guerra de Malvinas, 20 de xu\u00f1o de 1982.\nGoberno e pol\u00edtica.\nO poder executivo est\u00e1 representado na ra\u00ed\u00f1a Isabel II do Reino Unido, e \u00e9 exercido polo Comisionado Civil, un posto asistido polo Gobernador das Illas Malvinas. Un Asistente do Comisionado enc\u00e1rgase dos asuntos policiais e \u00e9 tam\u00e9n director de Pescader\u00edas SGSSI, responsable das licenzas de pesca. Un Xerente de Operaci\u00f3ns enc\u00e1rgase dos asuntos administrativos do territorio. O Secretario de Finanzas e o Fiscal Xeral do estado do territorio son asignados e te\u00f1en cargos parecidos ao do Goberno das Illas Malvinas.\nNon existe un \u00f3rgano Lexislativo nin se realizaron elecci\u00f3ns. A Oficina de Exteriores do RU controla as relaci\u00f3ns internacionais do territorio.\nOrganizaci\u00f3n pol\u00edtico-administrativa.\nNon existe unha divisi\u00f3n oficial, a\u00ednda que este territorio div\u00eddese nas Xeorxias do Sur e Sandwich do Sur\nXeograf\u00eda.\nAs illas Xeorxias do Sur e Sandwich do Sur consisten en dous grupos principais de illas:\nXeorxias do Sur.\nAs Xeorxias do Sur local\u00edzanse no Oc\u00e9ano Atl\u00e1ntico Sur, a 1.390\u00a0km ao sueste das Illas Malvinas. Pos\u00fae unha \u00e1rea de 3.756\u00a0km\u00b2, inclu\u00edndo as illas sat\u00e9lites. A illa principal, que quizais sexa a illa pantasma Pepys (en espa\u00f1ol \"San Pedro\"), ten unha \u00e1rea de 3.528\u00a0km\u00b2. \u00c9 monta\u00f1osa, con 11 picos de m\u00e1is de 2.000 m de altura e cuberto por varios glaciares (o Glaciar Fortuna \u00e9 o maior).\nAs Xeorxias do Sur e as s\u00faas illas asociadas:\nSandwich do Sur.\nAs illas Sandwich do Sur de norte a sur son:\nEconom\u00eda.\nComo non hai habitantes nativos, a actividade econ\u00f3mica nas illas Xeorxias do Sur e Sandwich do Sur \u00e9 limitada. O territorio ten uns ingresos de 300.000 d\u00f3lares por uns gastos de preto de 500.000 d\u00f3lares. As principais fontes de ingresos no territorrio incl\u00faen a pesca, turismo e venda de selos postais.\nPesca.\nA pesca ten lugar ao redor das Xeorxias do Sur e nas augas adxacentes nalg\u00fans meses do ano, coas licenzas de pesca para peixes e krill. Hai unha potencial fonte de ingresos nas piscifactor\u00edas de peixe e krill.\nTurismo.\nO turismo converteuse na principal fonte de ingresos nos \u00faltimos anos, con moitos cruceiros visitando as illas. O territorio obt\u00e9n os ingresos dos cargos por atracar.\nSelos Postais.\nUnha gran fonte de ingresos, tam\u00e9n externa, procede dos selos postais das illas Xeorxias do Sur e Sandwich do Sur que son producidos no Reino Unido.\nDemograf\u00eda.\nNon hai poboaci\u00f3n nativa nas illas, unha pequena gornici\u00f3n militar na illa de Xeorxia do sur, en King Edward Point marchou en marzo de 2001 para ser substitu\u00edda por un grupo de cient\u00edficos da \"British Antarctic Survey\" que te\u00f1en outra base na illa de Bird tam\u00e9n no grupo de illas de Xeorxias do Sur. As illas Sandwich do Sur est\u00e1n deshabitadas.\nNo pasado cando a illa era unha base para a caza de baleas, a poboaci\u00f3n de Xeorxia do Sur chegou a ser maior de 2.000 persoas. Actualmente, a poboaci\u00f3n fixa entre cient\u00edficos e administradores non excede as catro persoas.\nEspazos mar\u00edtimos.\nO Reino Unido proclamou en 1989 un mar territorial ao redor das illas Xeorxias do Sur, inclu\u00edndo as rochas Corvo mari\u00f1o, Negra e Clerke e as illas Sandwich do Sur (SGSSI Territorial Sea Order 1989 N\u00b0 1.995). Incl\u00fae no mar territorial, as augas, leito e subsolo do mar adxacente \u00e1s illas ata unha distancia de 12 MN, contadas desde a Li\u00f1a de base costeira. En 1993, o Comisionado do Territorio proclamou unha zona mar\u00edtima de 200 MN desde a li\u00f1a de base. Esta zona mar\u00edtima incl\u00fae \u00e1reas situadas ao sur do paralelo de 60 \u00b0S, xa que o Tratado Ant\u00e1rtico non incl\u00fae os mares ao sur dese paralelo. Arxentina, que considera as illas como \"ocupadas ilegalmente polo Reino Unido\", estableceu tam\u00e9n li\u00f1as de base ao redor das illas proclamando a s\u00faa soberan\u00eda sobre o mar territorial de 12 MN, a zona contigua (ata as 24 MN) e a zona econ\u00f3mica exclusiva (ata as 200 MN), as\u00ed como a plataforma submarina correspondente."}
{"id": "19485", "revid": "98629", "url": "https://gl.wikipedia.org/wiki?curid=19485", "title": "Para\u00edba", "text": "A Para\u00edba \u00e9 un estado brasileiro situado a leste da Rexi\u00f3n Nordeste. Limita ao norte co Rio Grande do Norte, ao leste co oc\u00e9ano Atl\u00e1ntico, ao sur con Pernambuco, e ao oeste con Cear\u00e1. Ten unha superficie de 56.439,8\u00a0km\u00b2.\nA capital \u00e9 a cidade de Jo\u00e3o Pessoa. Outras cidades importantes son Campina Grande, Santa Rita, Patos e Souza.\nXeograf\u00eda.\nUns 66% do territorio do estado enc\u00f3ntranse entre os 300 e os 900 metros de altitude. O punto m\u00e1is alto do estado \u00e9 o \"Pico do Jabre\", que ten unha altitude de 1.197 msnm.\nRelevo.\nGran parte do territorio do estado est\u00e1 formado por rochas resistentes e moi antigas, do Prec\u00e1mbrico, con m\u00e1is de 2,5 mil mill\u00f3ns de anos. Elas forman un complexo cristalino que favorece a ocorrencia de minerais met\u00e1licos, non met\u00e1licos e xemas. Os sitios arqueol\u00f3xicos e paleontol\u00f3xicos tam\u00e9n resultan da grande idade xeol\u00f3xica destes terreos.\nR\u00edos.\nOs r\u00edos do estado corren en d\u00faas direcci\u00f3ns:\nClima.\nTropical h\u00famido no litoral, con chuvias m\u00e1is abundantes. Despois do Planalto da Borborema (que funciona como unha barreira aos ventos h\u00famidos) o clima tornase semi-\u00e1rido, con secas que poden durar case un ano.\nVexetaci\u00f3n.\nO estado presenta apenas uns pequenos remanecentes da foresta tropical orixinal, que exist\u00eda cando os portugueses arribaron. Outro ecosistema moi modificado \u00e9 o mangleiral costeiro, que nalgunhas zonas foi aterrado para a ocupaci\u00f3n humana.\nA vexetaci\u00f3n nativa do Planalto da Borborema e do \"sert\u00e3o\" \u00e9 a caatinga, formada por \u00e1rbores e arbustos resistentes \u00e1s secas prolongadas, que perden as follas para conservar a humidade."}
{"id": "19486", "revid": "98629", "url": "https://gl.wikipedia.org/wiki?curid=19486", "title": "Media aritm\u00e9tica xeom\u00e9trica", "text": "A media aritm\u00e9tica xeom\u00e9trica (AGM, \"arithmetic-geometric mean\" en ingl\u00e9s) M(\"x\", \"y\") de dous n\u00fameros reais positivos \"x\" e \"y\" def\u00ednese da seguinte forma. Primeiro obtemos a media aritm\u00e9tica de \"x\" e \"y\" denomin\u00e1ndoa \"a\"1, i.e. \"a\"1 = (\"x\"+\"y\") / 2. Despois constru\u00edmos a media xeom\u00e9trica de \"x\" e \"y\" denomin\u00e1doa \"g\"1, i.e. \"g\"1 \u00e9 a ra\u00edz cadrada de \"xy\".\nAgora podemos iterar esta operaci\u00f3n con \"a\"1 no canto de \"x\" e \"g\"1 no canto de \"y\". Desta forma, def\u00ednense d\u00faas sucesi\u00f3ns (\"a\"\"n\") e (\"g\"\"n\"):\ne\nAmbas sucesi\u00f3ns converxen \u00f3 mesmo n\u00famero, denominado media aritm\u00e9tica xeom\u00e9trica M(\"x\", \"y\") de \"x\" e \"y\".\nP\u00f3dese demostrar que:\nonde \"K\"(\"x\") \u00e9 a \" integral el\u00edptica completa de primeira especie\"."}
{"id": "19490", "revid": "114944", "url": "https://gl.wikipedia.org/wiki?curid=19490", "title": "Rhapsody of Fire", "text": "Rhapsody of Fire (antes co\u00f1ecido como Thundercross e, anteriormente, como Rhapsody) \u00e9 un grupo italiano formado en 1997 por Luca Turilli e Alex Staropoli. O seu estilo \u00e9 unha peculiar mestura entre Power Metal (na vertente m\u00e1is \u00e9pica, ou Metal \u00c9pico), M\u00fasica cl\u00e1sica e Folk, aderezada con elementos de bandas sonoras dos anos 70. A etiqueta comercial que define o seu estilo resposta a esta mestura: \"Hollywood Epic Metal\" (Metal \u00c9pico de Hollywood)."}
{"id": "19491", "revid": "89787", "url": "https://gl.wikipedia.org/wiki?curid=19491", "title": "Logaritmo", "text": "O logaritmo dun n\u00famero positivo \"x\" nunha certa base \"b\", \u00e9 o expo\u00f1ente \"y\" ao que hai que elevar a base para obter o n\u00famero dado. A base de logaritmos \"b\" ten que ser un n\u00famero positivo distinto de un.\nAbreviadamente o logartimo expr\u00e9sase por \"log\", indicando a continuaci\u00f3n a base como un sub\u00edndice e lese \"logaritmo en base b de x\". As\u00ed:\nlogbx=y se by=x\nPor exemplo, o logaritmo de 1000 en base 10 \u00e9 3 (\"log101000=3\") pois \"103=1000\".\nObs\u00e9rvese que unha igualdade logar\u00edtmica vai asociada a unha igualdade exponencial equivalente. Isto d\u00e9bese a que a funci\u00f3n logar\u00edtmica \u00e9 a inversa da funci\u00f3n exponencial da mesma base para a composici\u00f3n de funci\u00f3ns.\nHai certas bases de logaritmos moi usadas, dando lugar a logaritmos con nome propio. As\u00ed:\nOs logaritmos foron introducidos por John Napier a comezos do s\u00e9culo XVII como unha ferramenta para simplificar c\u00e1lculos. Foron adoptados rapidamente por navegantes, cient\u00edficos, enxa\u00f1eiros e outros profesionais para realizar c\u00e1lculos m\u00e1is facilmente, usando regras de c\u00e1lculo e t\u00e1boas de logaritmos. As tediosas multiplicaci\u00f3ns de n\u00fameros con moitas cifras pod\u00edan facerse cunha simple suma dos logaritmos dos n\u00fameros a multiplicar, cuxos valores mir\u00e1banse na t\u00e1boa de logaritmos; finalmente mir\u00e1base na t\u00e1boa o n\u00famero cuxo logaritmo era a suma achada, que vi\u00f1a a ser o produto que se buscaba. Isto d\u00e9bese a unha propiedade importante dos logaritmos, a cal di que o logaritmo dun produto \u00e9 igual \u00e1 suma dos logaritmos dos factores. An\u00e1logas propiedades permiten simplificar os c\u00e1lculos das divisi\u00f3ns, as potencias e as ra\u00edces.\nA actual notaci\u00f3n dos logaritmos ideouna Leonhard Euler no s\u00e9culo XVIII ao relacionar as funci\u00f3ns exponencial e logar\u00edtmica.\nAs escalas logar\u00edtmicas reducen un amplo rango de cantidades a outras de m\u00e1is pequeno alcance. Por exemplo, o decibelio \u00e9 unha unidade logar\u00edtmica que mide a presi\u00f3n sonora. En qu\u00edmica, o pH dunha soluci\u00f3n acuosa \u00e9 unha medida logar\u00edtmica da s\u00faa acidez. Os logaritmos son com\u00fans nas f\u00f3rmulas cient\u00edficas, na medida da complexidade dun algoritmo inform\u00e1tico e na medida dos fractais, describen intervalos musicais, aparecen en m\u00e9todos de contaxe de n\u00fameros primos, informan sobre alg\u00fans modelos en psicof\u00edsica, e poden axudar na peritaxe forense.\nDo mesmo xeito que a funci\u00f3n logar\u00edtmica \u00e9 a inversa da funci\u00f3n exponencial, a funci\u00f3n logar\u00edtmica complexa \u00e9 a inversa da funci\u00f3n exponencial complexa. O logaritmo discreto \u00e9 outra variante con aplicaci\u00f3ns na criptograf\u00eda de chave p\u00fablica.\nMotivaci\u00f3n e definici\u00f3n.\nA idea da operaci\u00f3n consistente en calcular logaritmos \u00e9 a de ser a operaci\u00f3n inversa da exponenciaci\u00f3n, isto \u00e9, a operaci\u00f3n de calcular a potencia dun n\u00famero. Por exemplo, a terceira potencia (ou cubo)de 2 \u00e9 8, porque 8 \u00e9 o produto de tres factores iguais a 2:\nDisto s\u00e9guese que o logaritmo de 8 en base 2 \u00e9 3:\nlog2\u00a08\u00a0=\u00a03.\nExpo\u00f1enciaci\u00f3n.\nA terceira potencia dun n\u00famero \"b\" \u00e9 o produto de tres factores iguais a \"b\". M\u00e1is xeralmente, elevar \"b\" \u00e1 potencia, onde \"n\" \u00e9 un n\u00famero natural, \u00e9 multiplicar \"n\" factores iguais a \"b\". A potencia de \"b\" escr\u00edbese \"b\"\"n\", por tanto\nA expo\u00f1enciaci\u00f3n pode estenderse a \"b\"\"y\", onde \"b\" \u00e9 un n\u00famero positivo e o \"expo\u00f1ente\" \"y\" \u00e9 calquera n\u00famero real. Por exemplo, \"b\"\u22121 \u00e9 o inverso ou rec\u00edproco de \"b\" para a operaci\u00f3n da multiplicaci\u00f3n, \u00e9 dicir, \u00e9 .\nDefinici\u00f3n.\nO \"logaritmo\" dun n\u00famero real positivo \"x\" con respecta a unha base \"b\" positiva e distinta de 1, \u00e9 o expo\u00f1ente ao que hai que elevar a base \"b\" para obter o n\u00famero \"x\". Noutras palabras, o logaritmo de \"x\" en base \"b\" \u00e9 a soluci\u00f3n \"y\" da ecuaci\u00f3n:\nO logaritmo den\u00f3tase por \"log\"b\"(\"x\")\", l\u00e9ndose \"o logaritmo en base \"b\" de \"x\"\". Na ecuaci\u00f3n \"y\" = log\"b\"(\"x\"), o valor \"y\" \u00e9 a resposta \u00e1 pregunta \"A que expo\u00f1ente hai que elevar \"b\" para obter \"x\"?\". Esta cuesti\u00f3n pode tam\u00e9n formularse (cunha resposta m\u00e1is enriquecedora) no corpo dos n\u00fameros complexos.\nExemplos.\nPor exemplo, , xa que 16.\nOs logaritmos poden tomar tam\u00e9n valores negativos, como no exemplo:\npois\nUn terceiro exemplo: log10(150) \u00e9 aproximadamente 2.176, valor comprendido entre 2 e 3 pois 150 \u00e1chase entre cuxo logaritmo \u00e9 2, e que ten de logaritmo 3.\nFinalmente, para calquera base \"b\", e , pois e , respectivamente.\nIdentidades logar\u00edtmicas.\nAlgunhas f\u00f3rmulas importantes, tam\u00e9n chamadas \"identidades\" ou \"leis logar\u00edtmicas\", relacionan distintas operaci\u00f3ns cos logaritmos.\nProduto, cociente, potencia e ra\u00edz.\nO logaritmo do produto de dous n\u00fameros \u00e9 igual \u00e1 suma dos logaritmos de cada factor. O logaritmo do cociente de dous n\u00fameros \u00e9 a diferenza entre o logaritmo do numerador e o do denominador. O logaritmo dunha potencia \u00e9 igual ao expo\u00f1ente multiplicado polo logaritmo da base. O logaritmo dunha ra\u00edz \u00e9 igual ao logaritmo do radicando dividido polo \u00edndice da ra\u00edz. Estas propiedades est\u00e1n listadas na seguinte t\u00e1boa con exemplos:\nCambio de base.\nO logaritmo log\"b\"(\"x\") pode calcularse a partir dos logaritmos de \"x\" e \"b\" con respecto a unha base arbitraria \"k\" usando a seguinte f\u00f3rmula, co\u00f1ecida como \"f\u00f3rmula do cambio de base\":\nAs calculadoras cient\u00edficas t\u00edpicas calculan s\u00f3 logaritmos decimais (base 10) e naturais (base e). Os logaritmos con respecto a calquera outra base \"b\" poden determinarse tomando na f\u00f3rmula anterior como valor de \"k\" calquera das d\u00faas bases que usa a calculadora:\nSe na f\u00f3rmula de cambio de base facemos k=x, obteremos:\nde onde, intercambiando os logaritmos, resulta:\nelevando a \"x\" cada un dos membros desta \u00faltima igualdade obtense a seguinte expresi\u00f3n:\nque permite calcular unha base \"b\" desco\u00f1ecida cando se co\u00f1ece un n\u00famero \"x\" e o seu logaritmo nesa base, log\"b\"(\"x\").\nBases particulares.\nDe entre t\u00f3dalas elecci\u00f3ns pos\u00edbeis para a base, tres son as m\u00e1is xeneralizadas. Son \"b\"\u00a0=\u00a010, \"b\"\u00a0=\u00a0e (o n\u00famero irracional de valor aproximado \u2248 2.71828), e \"b\"\u00a0=\u00a02. En an\u00e1lise matem\u00e1tica, o logaritmo de base \"e\" \u00fasase amplamente debido \u00e1 s\u00faas particulares propiedades anal\u00edticas. Por outro lado, os logaritmos en base 10 son f\u00e1ciles de usar nas operaci\u00f3ns manuais no sistema de numeraci\u00f3n decimal, grazas \u00e1 igualdade: log\"10\"(\"10x\")=log\"10\"(\"10\")+log\"10\"(\"x\")=\"1\"+log\"10\"(\"x\"), deste xeito o logaritmo dun n\u00famero, log10(\"x\"), est\u00e1 relacionado co n\u00famero de cifras dun enteiro positivo \"x\": o n\u00famero destas cifras \u00e9 o enteiro m\u00e1is pequeno estritamente maior que log10(\"x\"). Por exemplo, o log10(1430) \u00e9 aproximadamente 3.15. O seguinte enteiro \u00e9 4, que \u00e9 o n\u00famero de cifras de 1430. O logaritmo en base 2 \u00fasase na ciencia da computaci\u00f3n, onde se traballa en sistema binario; e na teor\u00eda musical, na que est\u00e1 omnipresente unha proporci\u00f3n tonal de d\u00faas oitavas e o cent \u00e9 o logaritmo binario da raz\u00f3n entre dous tons (multiplicado por 1200).\nA seguinte t\u00e1boa cont\u00e9n as notaci\u00f3ns m\u00e1is com\u00fans para os logaritmos nestas bases e os campos onde se usan. En moitas disciplinas escr\u00edbese log(\"x\") no canto de log\"b\"(\"x\") cando a base pode deducirse do contexto. \u00c1s veces aparece a notaci\u00f3n \"b\"log(\"x\"). A columna \"Notaci\u00f3n ISO\" mostra as designaci\u00f3ns recomendadas pola Organizaci\u00f3n Internacional para a Estandarizaci\u00f3n (norma ISO 31-11).\nHistoria.\nPrecedentes.\nNalg\u00fan momento entre o 2000 e o 1600 a.C. os babilonios deberon inventar un algoritmo para multiplicar dous n\u00fameros usando unicamente a suma, a resta e unha t\u00e1boa das cuartas partes de cadrados de n\u00fameros. O algoritmo di que \"o produto de dous n\u00fameros \u00e9 igual \u00e1 diferenza entre a cuarta parte do cadrado da suma dos dous e a a cuarta parte do cadrado da s\u00faa resta\", como facilmente se pode demostrar:\nA partir de 1817 elabor\u00e1ronse grandes t\u00e1boas de cuartas partes de cadrados de n\u00fameros para poder aplicar este algoritmo, de amplo uso ata a aparici\u00f3n dos ordenadores.\nO matem\u00e1tico indio Virasena traballou co concepto de \"ardhaccheda\": o n\u00famero de veces que se pode facer a metade dun n\u00famero da forma 2n. Para as potencias de 2 \u00e9 o logaritmo do n\u00famero, cuxo valor \u00e9 enteiro; para outros n\u00fameros, \u00e9 indefinido. Describiu relaci\u00f3ns como a f\u00f3rmula do logaritmo do produto e tam\u00e9n introduciu os logaritmos enteriron en base 3 (\"trakacheda\") e en base 4 (\"caturthacheda\")\nEn 1544, Michael Stifel publicou en Nuremberg \"Arithmetica integra\", onde aparec\u00eda unha t\u00e1boa de enteiros e potencias de 2 que est\u00e1 considerada como unha versi\u00f3n temper\u00e1 dunha t\u00e1boa de logaritmos.\nNos s\u00e9culos XVI e XVII us\u00e1base un algoritmo para aproximar a multiplicaci\u00f3n e a divisi\u00f3n, chamado prosthaphaeresis, que usaba a identidade trigonom\u00e9trica\nou outra similar para converter multiplicaci\u00f3ns e divisi\u00f3ns en consultas nunha t\u00e1boa. Por\u00e9n, os logaritmos son m\u00e1is directos e requiren menos traballo. Usando a f\u00f3rmula de Euler pode mostrarse que as d\u00faas t\u00e9cnicas est\u00e1n relacionadas.\nDe Napier a Euler.\nO m\u00e9todo de logaritmos naturais foi proposto inicialmente en 1614, nun libro titulado \"Mirifici Logarithmorum Canonis Descriptio\" (\"Descrici\u00f3n da marabillosa regra dos logaritmos\"), por John Napier (latinizado \"Neperus\"), Bar\u00f3n de Merchiston en Escocia, que naceu en Edimburgo en 1550, e morreu na mesma cidade en 1617. Joost B\u00fcrgi, un matem\u00e1tico e reloxeiro su\u00edzo, \u00f3 servizo do Duque de Hesse-Kassel, concibiu por vez primeira os logaritmos, mais publicou os seus achados seis anos despois que Napier.\nJohannes Kepler, quen usou as t\u00e1boas de logaritmos extensivamente para compilar a s\u00faa obra \"Ephemeris\", dedicada a Napier, sinalou:\nMediante sucesivas restas Napier calculou para \"L\" desde 1 a 100. O resultado para \"L\"=100 \u00e9 aproximadamente 0.99999 = 1 \u2212 10\u22125. Napier calculou ent\u00f3n os produtos deses n\u00fameros con para \"L\" desde 1 a 50, e fixo o mesmo con e . Estes c\u00e1lculos, que lle ocuparon 20 anos, permit\u00edronlle dar, para calquera n\u00famero \"N\" desde 5 a 10 mill\u00f3ns, o n\u00famero \"L\" que \u00e9 soluci\u00f3n da ecuaci\u00f3n:\nNun principio, Napier chamou a \"L\" \"n\u00famero artificial\", pero m\u00e1is tarde p\u00faxolle o nome \"logaritmo\" para significar un n\u00famero que indica unha proporci\u00f3n: do grego \u03bb\u03cc\u03b3\u03bf\u03c2 (\"logos\"), \"proporci\u00f3n\", e \u1f00\u03c1\u03b9\u03b8\u03bc\u03cc\u03c2 (\"arithmos\"), n\u00famero\n. En notaci\u00f3n moderna, a relaci\u00f3n para os logaritmos naturais \u00e9:\nonde a aproximaci\u00f3n m\u00e1is pr\u00f3xima corresponde \u00e1 observaci\u00f3n de que:\nA invenci\u00f3n foi r\u00e1pida e amplamente aclamada. Os traballos de Bonaventura Cavalieri (Italia), Edmund Wingate (Francia), Xue Fengzuo (China) e o \"Chilias logarithmorum\" de Johannes Kepler (Alema\u00f1a), axudaron en gran medida a espallar o concepto.\nEn 1647 Gr\u00e9goire de Saint-Vincent relacionou os logaritmos coa cuadratura da hip\u00e9rbole, sinalando que a \u00e1rea \"f\"(\"t\") baixo a hip\u00e9rbole desde a satisfai:\nO logaritmo natural foi inicialmente descrito por Nicholas Mercator no seu traballo \"Logarithmotechnia\" publicado en 1668, a\u00ednda que o profesor de matem\u00e1ticas John Speidell xa ti\u00f1a compilada en 1619 unha t\u00e1boa de logaritmos naturais. Arredor de 1730, Leonhard Euler definiu as funci\u00f3ns exponencial e logar\u00edtmica como:\nEuler tam\u00e9n demostrou que as d\u00faas funci\u00f3ns son inversas unha da outra.\nT\u00e1boas de logaritmos, regras de c\u00e1lculo e aplicaci\u00f3ns hist\u00f3ricas.\nCoa simplificaci\u00f3n dos c\u00e1lculos, os logaritmos contribu\u00edron \u00f3 avance da ciencia, e especialmente da astronom\u00eda. Foron fundamentais no avance da agrimensura, a navegaci\u00f3n, e outras disciplinas. Pierre Simon Laplace chamou aos logaritmos:\nUnha ferramenta fundamental que permit\u00eda o uso pr\u00e1ctico dos logaritmos antes da aparici\u00f3n das calculadoras e os ordenadores foi a \"t\u00e1boa de logaritmos\". A primeira t\u00e1boa foi compilada por Henry Briggs en 1617, inmediatamente despois da invenci\u00f3n de Napier. Subsecuentemente, apareceron t\u00e1boas con alcance e precisi\u00f3n cada vez maiores. Estas t\u00e1boas listaban valores de log\"b\"(\"x\") e \"b\"\"x\" para calquera n\u00famero \"x\" nun certo rango, cunha certa precisi\u00f3n, e para unha certa base \"b\" (xeralmente \"b\" = 10). Por exemplo, a primeira t\u00e1boa de Briggs conti\u00f1a os logaritmos vulgares de t\u00f3dolos enteiros comprendidos entre 1 e 1000, cunha precisi\u00f3n de 8 d\u00edxitos. Como a funci\u00f3n \u00e9 a funci\u00f3n inversa de log\"b\"(\"x\"), foi chamada a funci\u00f3n \"antilogaritmo\". O produto e o cociente de dous n\u00fameros positivos \"c\" e \"d\" eran calculados rutineiramente como a suma e a diferenza dos seus logaritmos. O produto \"cd\" ou o cociente \"c\"/\"d\" obt\u00ed\u00f1anse mirando na mesma t\u00e1boa o antilogaritmo da suma ou da diferenza respectivamente:\ne\nPara facer c\u00e1lculos manuais que demandaban unha precisi\u00f3n consider\u00e1bel, mirar os logaritmos nas t\u00e1boas dos dous n\u00fameros, calcular a suma ou a resta dos logaritmos, e finalmente buscar na mesma t\u00e1boa o antilogaritmo deste \u00faltimo n\u00famero, era un m\u00e9todo moito m\u00e1is r\u00e1pido de facer multiplicaci\u00f3ns e divisi\u00f3ns ca executar os primitivos m\u00e9todos de multiplicar ou dividir, como a prosthaphaeresis, baseada nas identidades trigonom\u00e9tricas. Os c\u00e1lculos de potencias e ra\u00edces reduc\u00edanse a multiplicaci\u00f3ns e divisi\u00f3ns e buscas na t\u00e1boa por:\ne\nMoitas t\u00e1boas de logaritmos d\u00e1banos separando a \"caracter\u00edstica\" e a \"mantisa\" de \"x\", \u00e9 dicir, a parte enteira e a parte fraccionaria de log10(\"x\"). A caracter\u00edstica de \u00e9 igual \u00e1 caracter\u00edstica de \"x\" m\u00e1is 1, e as s\u00faas mantisas son iguais. Este feito ampl\u00eda a t\u00e1boa dos logaritmos dos n\u00fameros do 1 ao 1000 a m\u00e1is n\u00fameros, por exemplo o logaritmo de 3542 aprox\u00edmase por:\nDurante os s\u00e9culos XIX e XX foron moi usadas en Espa\u00f1a as t\u00e1boas de logaritmos do matem\u00e1tico e pol\u00edtico galego Vicente V\u00e1zquez Queipo. Foron declaradas oficialmente \"libro de texto\" e s\u00f3 coa chegada das calculadoras na d\u00e9cada dos setenta, caeron en desuso.\nOutra aplicaci\u00f3n cr\u00edtica dos logaritmos foi a regra de c\u00e1lculo, formada por un par de regras cunha escala logar\u00edtmica que se deslizan unha sobre a outra, usada para c\u00e1lculos como o que se explica na seguinte ilustraci\u00f3n.\nA escala logar\u00edtmica non deslizante, regra de Gunter, foi inventada pouco despois do descubrimento de Napier. William Oughtred mellorouna para crear a regra de c\u00e1lculo, un par de escalas logar\u00edtmicas deslizantes unha con respecto da outra. Os n\u00fameros sit\u00faanse a distancias proporcionais \u00e1s diferenzas entre os seus logaritmos. Deslizar a escala superior apropiadamente equivale a engadir mecanicamente os logaritmos. Por exemplo, engadindo \u00e1 distancia de 1 a 2 na escala inferior, a distancia de 1 a 3 na escala superior, d\u00e1 como resultado un produto de 6, o cal lese na parte inferior. A regra de c\u00e1lculo foi unha ferramenta esencial de c\u00e1lculo para enxa\u00f1eiros e cient\u00edficos ata os anos setenta do s\u00e9culo XX porque permit\u00eda, a expensas da precisi\u00f3n, uns c\u00e1lculos moito m\u00e1is r\u00e1pidos cas t\u00e9cnicas baseadas nas t\u00e1boas.\nLogaritmo neperiano.\nEn c\u00e1lculo ch\u00e1mase \"logaritmo natural\" ou \"logaritmo neperiano\" \u00e1 primitiva da funci\u00f3n inversa definida como:\nformula_24 \na cal toma o valor 0 cando a variable x toma o valor 1, \u00e9 dicir:\nformula_25\nTam\u00e9n se chama as\u00ed \u00f3 logaritmo obtido tomando como base o valor de n\u00famero \"irracional\" \"e\" (equivalente a 2,718281828...).\nEquivalentemente, a funci\u00f3n logaritmo natural \u00e9 a inversa da funci\u00f3n exponencial definida por : \nformula_26.\nDeduci\u00f3n.\nA derivada da funci\u00f3n formula_27 \u00e9 formula_28. \u00d3 dividir ambos lados da expresi\u00f3n por \"n\" e observar o resultado, p\u00f3dese afirmar que unha primitiva de formula_29 \u00e9 formula_30 (con m = n - 1). Este c\u00e1lculo obviamente non \u00e9 v\u00e1lido cando m = - 1, porque non se pode dividir por cero. Polo tanto, a funci\u00f3n inversa 1/x \u00e9 a \u00fanica funci\u00f3n \"potencia\" que non ten unha primitiva \"potencia\". Pero esta funci\u00f3n \u00e9 continua sobre o rango ]0; + \u221e[ o que implica que ten forzosamente unha primitiva neste intervalo, e tam\u00e9n sobre ] - \u221e ; 0[.\nEn resumo: formula_31 , e formula_32.\nA funci\u00f3n formula_33 \u00e9 estritamente crecente pois a s\u00faa derivada \u00e9 estritamente positiva, e ten l\u00edmites infinitos en 0+ y en + \u221e.\nA tanxente Te que pasa polo punto de abscisa e da curva, pasa tam\u00e9n pola orixe. \nA tanxente T1 que pasa polo punto de abscisa 1 da curva, ten como ecuaci\u00f3n: y = x - 1. \nA derivada de segundo orde \u00e9 ln\"(x) = -1 / x\u00b2, sempre negativa, polo tanto a funci\u00f3n \u00e9 c\u00f3ncava, \u00e9 dicir que t\u00f3dalas tanxentes pasan por riba da curva. \u00c9 o que se constata con T1 e Te.\nPropiedade fundamental.\nA denominada \"propiedade fundamental\", definida por:\nformula_34 (1) (con a&gt;0 e b&gt;0)\nfoi a que permitiu constru\u00edr as primeiras t\u00e1boas de logaritmos, cuxo prop\u00f3sito era facer que calcular un produto fose tan r\u00e1pido como atopar unha suma. En efecto, para calcular un produto procur\u00e1banse na t\u00e1boa os logaritmos dos factores, sum\u00e1banse, e procur\u00e1base o n\u00famero cuxo logaritmo aproxim\u00e1base m\u00e1is \u00e1 expresi\u00f3n ln a + ln b. A hoxe desaparecida regra de c\u00e1lculo utilizaba o mesmo proceso.\nProba: Sexa f(x) = ln (ax) - ln x. Derivando: f'(x) = a\u00b7(1/ax) - 1/x = 1/x - 1/x = 0, o que significa que f \u00e9 constante no intervalo (0, + \u221e). En consecuencia f(b) = f(1), \u00e9 dicir:\nln ab - ln b =ln a -ln 1, ou sexa ln ab= ln a + ln b.\nconsecuencias:\nEn efecto, ln(a) + ln (1/a) = ln (a\u00b7 1/a) =ln 1= 0.\nEn efecto ln (a/b) = ln (a\u00b71/b) = ln a + ln (1/b) = ln a - ln b.\nIsto dem\u00f3strase por induci\u00f3n para todo n\u00famero enteiro natural \"n\", e logo para todo \"n\" enteiro, con (2), e logo para todo \"n\" racional, utilizando (3). A continuidade do logaritmo fai que unha relaci\u00f3n certa nos racionais \u00e9 tam\u00e9n v\u00e1lida nos reais, o que acaba a proba.\nEsta \u00faltima relaci\u00f3n permite resolver certas ecuaci\u00f3ns coa inc\u00f3gnita no lugar das potencias: ax =b ten como soluci\u00f3n x= lnb/lna cando a \u2260 1, a&gt;0 e b&gt;0."}
{"id": "19494", "revid": "13097", "url": "https://gl.wikipedia.org/wiki?curid=19494", "title": "Luz visible", "text": ""}
{"id": "19497", "revid": "605", "url": "https://gl.wikipedia.org/wiki?curid=19497", "title": "Isl\u00e1mico", "text": ""}
{"id": "19498", "revid": "25871", "url": "https://gl.wikipedia.org/wiki?curid=19498", "title": "Provincias de Ir\u00e1n", "text": "Ir\u00e1n est\u00e1 subdividido en 30 provincias (ostan-haa, singular - ostan), que son:\nAs provincias son gobernadas desde a maior cidade de cada unha. A autoridade provincial est\u00e1 nas mans dun gobernador(\u0627\u0633\u062a\u0627\u0646\u062f\u0627\u0631: \"ost\u0101nd\u0101r\", en farsi ou persa), escollido polo Ministerio do Interior do Ir\u00e1n, e suxeito a aprobaci\u00f3n do goberno.\nAta 2004 exist\u00edan 28 provincias. A partir dese ano, xurdiron novas provincias, ao ser dividida en tres a provincia de Khorasan: Khorasan Norte, Razavi Khorasan, e Khorasan Sur."}
{"id": "19499", "revid": "92340", "url": "https://gl.wikipedia.org/wiki?curid=19499", "title": "Joan Navarro", "text": "Joan Navarro, nado en Oliva en 1951, \u00e9 un escritor valenciano.\nTraxectoria.\nPublica os seus primeiros poemas na antolox\u00eda da nova poes\u00eda valenciana , \"Carn fresca\" e en 1974 publica o seu primeiro poemario, \"Grills esmolen ganivets a trenc de por\" cuns poemas pesimistas, obsesivos e brutais. En 1975 d\u00e1 ao prelo \"L'ou de la gallina fosca\", un poemario m\u00e1is unitario e elaborado.\nEn 1979 publica o libro de prosa po\u00e9tica \"Vaixell de folls\". Posteriormente publica os poemarios \"Bardissa de foc\" (1981), \"Arqueologia del saber\" (1981) e a obra de narrativa \"Dumcondra\" (1991). O poemario \"Magrana\" (2004) \u00e9 a s\u00faa \u00faltima obra. Traduciu a Pier Paolo Pasolini e Eugenio Montale ao catal\u00e1n."}
{"id": "19500", "revid": "1131", "url": "https://gl.wikipedia.org/wiki?curid=19500", "title": "Mara\u00f1\u00f3n", "text": "O top\u00f3nimo Mara\u00f1\u00f3n pode referirse:\nAmais como apelido pode referirse a:"}
{"id": "19501", "revid": "92340", "url": "https://gl.wikipedia.org/wiki?curid=19501", "title": "Narc\u00eds Oller", "text": "Narc\u00eds Oller i Moragas, nado en Valls en 1846 e finado en Barcelona en 1930, foi un escritor catal\u00e1n. Consid\u00e9rase o creador da novela catal\u00e1 moderna.\nTraxectoria.\nNado no seo dunha familia burguesa, quedou orfo aos tres anos e foi educado pola nai e o t\u00edo materno, quen lle transmitiu a s\u00faa afecci\u00f3n literaria. Estudou dereito en Barcelona, onde se establece definitivamente en 1873, foi funcionario da deputaci\u00f3n provincial de Barcelona e procurador dos tribunais.\nA\u00ednda que comezou escribindo en castel\u00e1n, por influencia de Josep Yxart e J. Riera i Bertran converteuse ao catalanismo logo de acudir \u00e1 celebraci\u00f3n dos Jocs Florals de 1877.\nNarc\u00eds Oller foi basicamente foi un narrador, destacando polas s\u00faas novelas realistas, influenciadas por \u00c9mile Zola. Escribiu tam\u00e9n teatro e traduciu a autores europeos como Pavlovski, Lev Tolstoi, Carlo Goldoni ou Dumas."}
{"id": "19502", "revid": "98629", "url": "https://gl.wikipedia.org/wiki?curid=19502", "title": "Maranh\u00e3o", "text": "Maranh\u00e3o \u00e9 un dos estados do Brasil situado na Rexi\u00f3n Nordeste. Ten como l\u00edmites ao norte o Oc\u00e9ano Atl\u00e1ntico; ao leste e sueste o estado de Piau\u00ed; a suroeste e oeste o estado de Par\u00e1. A s\u00faa capital \u00e9 a cidade de S\u00e3o Lu\u00eds. Outra cidade importante \u00e9 Imperatriz.\nXeograf\u00eda.\nDiferente doutros estados do Nordeste brasileiro, o Maranh\u00e3o non ten rexi\u00f3ns de clima semi-\u00e1rido. Hai 5 tipos principais de vexetaci\u00f3n no estado:\nEconom\u00eda.\nAs principais actividades econ\u00f3micas do estado son a industria (destac\u00e1ndose a transformaci\u00f3n de aluminio, a alimenticia e a madeireira), a extracci\u00f3n de babas\u00fa, a agricultura (principalmente soia, mandioca, arroz e millo) e a gander\u00eda. M\u00e1is da metade do PIB do estado conc\u00e9ntrase na capital, S\u00e3o Lu\u00eds.\nO turismo ten grande potencial no estado, grazas principalmente \u00e1s paisaxes naturais da rexi\u00f3n dos \"Len\u00e7\u00f3is Maranhenses\", \u00e1s construci\u00f3ns hist\u00f3ricas da capital, S\u00e3o Lu\u00eds, e da cidade de Alc\u00e1ntara."}
{"id": "19503", "revid": "25871", "url": "https://gl.wikipedia.org/wiki?curid=19503", "title": "Josep Pin i Soler", "text": "Josep Pin i Soler, nado en Tarragona en 1842 e finado en 1927, foi un escritor catal\u00e1n.\nTraxectoria.\nNaceu no seo dunha familia humilde, queda orfo de pai na s\u00faa infancia e ao remato dos seus estudos primarios tivo que se trasladar a Barcelona en 1857, onde realizou numerosos traballos manuais. De volta a Tarragona estuda maxisterio e publica na prensa local, \"Quadres de costums mar\u00edtims\".\nMarcha a Madrid para rematar maxisterio e en 1865 ten de deixar Espa\u00f1a por participar nos sucesos da noite de San Daniel e as\u00e9ntase en Marsella onde entra en contacto co movemento F\u00e9librige antes de se trasladar a Bruxelas.\nEn 1887 xa de volta a Tarragona publica \"La fam\u00edlia dels Garrigas\", que se converte nun \u00e9xito, e que con \"Jaume\" (1888) e \"Niobe\" (1889) forma unha trilox\u00eda. Entre 1890 e 1892 e a partir de 1917 escribe sobre todo teatro. Entre 1910 e 1921 dirixiu a \"Biblioteca d'Humanitats\", onde apareceron as s\u00faas traduci\u00f3ns de obras cl\u00e1sicas europeas.Op\u00faxose \u00e1s normas ortogr\u00e1ficas elaboradas por Pompeu Fabra"}
{"id": "19505", "revid": "23204", "url": "https://gl.wikipedia.org/wiki?curid=19505", "title": "Lingua akoose", "text": "Akoose ou bakossi (Ak\u0254\u0254se) \u00e9 unha lingua n\u00edxer-congo do grupo bant\u00fa que se fala no Camer\u00fan.\nDistribuci\u00f3n xeogr\u00e1fica.\nF\u00e1lase na rexi\u00f3n de Manja do departamento de Moungo da provincia Litoral e nas rexi\u00f3ns Bangem e Tombel do departamento de Koup\u00e9-Manengouba da provincia do Suroeste\nFalantes.\n100.000 (2001)"}
{"id": "19506", "revid": "181", "url": "https://gl.wikipedia.org/wiki?curid=19506", "title": "Akoose", "text": ""}
{"id": "19507", "revid": "1987", "url": "https://gl.wikipedia.org/wiki?curid=19507", "title": "R\u00edo Mara\u00f1\u00f3n", "text": "O r\u00edo Mara\u00f1\u00f3n nace no Per\u00fa a uns 5.800 metros sobre o nivel do mar no glaciar do Nevado de Yapura, nos Andes do leste do pa\u00eds.\nDespois de percorrer uns 1.600 quil\u00f3metros, \u00fanese con r\u00edo Ucayali e ambos dan nacemento ao r\u00edo Amazonas.\nOs seus afluentes m\u00e1is importantes son os r\u00edos Crisnejas, Chamayo, Cenepa, Santiago, Moro\u00f1a, Pastaza, Huallaga e o Tigre. Pola s\u00faa cantidade de cascadas e r\u00e1pidos, \u00e9 un r\u00edo naveg\u00e1bel soamente no seu curso baixo."}
{"id": "19510", "revid": "23204", "url": "https://gl.wikipedia.org/wiki?curid=19510", "title": "Malco (historiador)", "text": "Malco, tam\u00e9n escrito \u039c\u03ac\u03bb\u03c7\u03bf\u03c2 (\"M\u00e1lkhos\"), nado en Filadelfia (Siria), a comezos do s\u00e9culo VI, foi un historiador bizantino.\nTraxectoria.\n\u00c9 o autor dunha \"Historia bizantina\" (\"\u0392\u03c5\u03b6\u03b1\u03bd\u03c4\u03b9\u03b1\u03ba\u03ac\") en sete libros que contin\u00faa a de Prisco e abrangue os anos 473 a 480. Narra contecementos que co\u00f1ece directamente e o seu estilo \u00e9 not\u00e1bel. Cons\u00e9rvanse alg\u00fans fragmentos que aparecen no \"Excerpta de Legationibus\" de Constantino Porfirox\u00e9neta."}
{"id": "19511", "revid": "8096", "url": "https://gl.wikipedia.org/wiki?curid=19511", "title": "Prisco de Panio", "text": "Prisco (en lat\u00edn, \"Priscus,\" e en grego \u03a0\u03c1\u03af\u03c3\u03ba\u03bf\u03c2) nado en Panium, Tracia, arredor de 410 e finado despois de 472, foi un pol\u00edtico, sofista e historiador bizantino do s\u00e9culo V. \u00c9 autor dunha \"Historia bizantina\" en sete libros que resulta especialmente interesante pola informaci\u00f3n sobre os hunos.\nTraxectoria.\nAcompa\u00f1ou a Maximino o embaixador de Teodosio II \u00e1 corte de Atila en 448. Durante o reinado de Marciano (450-457) tam\u00e9n formou parte de misi\u00f3ns a Arabia e Exipto.\nPrisco foi o autor dunha obra hist\u00f3rica en oito libros (\u0399\u03c3\u03c4\u03bf\u03c1\u03af\u03b1 \u0392\u03b9\u03b6\u03b1\u03bd\u03c4\u03b9\u03ba\u1f74 \u03ba\u03b1\u1f76 \u03ba\u03b1\u03c4\u1f70 \u0313\u0391\u03c4\u03c4\u03ae\u03bb\u03b1\u03b9; co\u00f1ecida como a \"Historia Bizantina\"), probabelmente desde a entronizaci\u00f3n de Atila \u00e1 de Zen\u00f3n (433-474). S\u00f3 quedan fragmentos da s\u00faa obra, en gran parte preservados na \"Getica\" de Xordanes, pero a descrici\u00f3n de Atila e a s\u00faa corte e o informe da recepci\u00f3n dos embaixadores romanos \u00e9 unha valiosa peza de historia contempor\u00e1nea, os seus escritos son imparciais e obxectivos, cousa pouco usual. Cons\u00e9rvanse fragmentos extensos por apareceren citados por Constantino Porfirox\u00e9neta e outros autores.\nNa Su\u00eddas ind\u00edcase que tam\u00e9n escribiu \u039c\u03b5\u03bb\u03b5\u03c4\u03b1\u1f76 \u0314\u03a1\u03b7\u03c4\u03bf\u03c1\u03b9\u03ba\u03b1\u03af (\"Declamationes Rhetoricae\" e \"Epistolae)\", unha obra xa perdida.\nTanto Xordanes como Xuvenco aproveitaron moita informaci\u00f3n da obra de Prisco.\nOs restos das s\u00faas obras, cons\u00e9rvanse en tres colecci\u00f3ns principais:"}
{"id": "19512", "revid": "25871", "url": "https://gl.wikipedia.org/wiki?curid=19512", "title": "Prisciano", "text": "Prisciano, nado en Cesarea (Mauritania) a finais do s\u00e9culo V) foi un gram\u00e1tico latino. Formouse e ensinou en Constantinopla.\nPrisciano \u00e9 co\u00f1ecido especialmente polas s\u00faas \"Institutiones grammaticae\", dezoito libros de exposici\u00f3n sistem\u00e1tica da gram\u00e1tica latina ricos en citas de poetas e prosistas latinos e gregos. Trata cuesti\u00f3ns de fon\u00e9tica, formaci\u00f3n l\u00e9xica, conxugaci\u00f3n e sintaxe. Tam\u00e9n redactou outros textos sobre temas gramaticais, metrol\u00f3xicos e m\u00e9tricos e un panex\u00edrico de Anastasio I en 312 hex\u00e1metros, \"De laude imperatoris Anastasii\".\nAs obras de Prisciano e de Donato influenciaron profundamente o ensino do lat\u00edn e da gram\u00e1tica durante a Idade Media."}
{"id": "19513", "revid": "98629", "url": "https://gl.wikipedia.org/wiki?curid=19513", "title": "Donato", "text": "O antrop\u00f3nimo masculino Donato (do lat\u00edn \"donatus\", doado) pode referirse a:\nComo top\u00f3nimo pode referirse a:"}
{"id": "19514", "revid": "25871", "url": "https://gl.wikipedia.org/wiki?curid=19514", "title": "Elio Donato", "text": "Donato foi un gram\u00e1tico latino do s\u00e9culo IV.\nD\u00faas das s\u00faas obras, a \"Ars minor\" e a \"Ars maior\" ou \"Ars secunda\", convert\u00e9ronse nos manuais escolares por excelencia da Idade Media. Na \"Ars minor\", Donato describe as oito partes do discurso en forma de pregunta e resposta. A \"Ars minor\" est\u00e1 dedicada aos \"vicios\" e \"virtudes\" do discurso.\nDonato comentou tam\u00e9n as comedias de Terencio e a Virxilio. Este \u00faltimo comentario chegou en parte directamente (o prefacio, a biograf\u00eda e unha introduci\u00f3n \u00e1s \"Buc\u00f3licas\") e en parte a trav\u00e9s dos escolios de Mario Honorato Servio e de glosarios medievais."}
{"id": "19515", "revid": "624", "url": "https://gl.wikipedia.org/wiki?curid=19515", "title": "Mario Honorato Servio", "text": "Mario Honorato Servio foi un gram\u00e1tico e comentarista latino de fins do s\u00e9culo IV.\nTraxectoria.\nA obra principal de Servio \u00e9 un comentario longo e detallado \u00e1s obras de Virxilio. Constit\u00fae un estudo gramatical, ret\u00f3rico e estil\u00edstico moi interesante no que mostra un co\u00f1ecemento profundo da literatura cr\u00edtica virxiliana.\nOutras obras de Servio son \"Explanatio in artem Donati\", \"De finalibus\", \"De centum metris\" e \"De metris Horatii\"."}
{"id": "19516", "revid": "114", "url": "https://gl.wikipedia.org/wiki?curid=19516", "title": "Servio", "text": ""}
{"id": "19517", "revid": "1131", "url": "https://gl.wikipedia.org/wiki?curid=19517", "title": "C\u00f3digo de Hammurabi", "text": "O C\u00f3digo de \u1e2aammurabi, creado ao redor de 1700 a.C., \u00e9 un dos mais antigos conxuntos de leis xamais encontrados, e un dos exemplos mellor preservados deste tipo de documento da antiga Mesopotamia.\nAspecto.\nAs leis (numeradas de 1 a 282, mais os n\u00fameros 13, 66\u201399, 110, e 111 non existen) est\u00e1n gravadas nun mon\u00f3lito de diorita negra de 2,5 m de altura.\nHammurabi (1728 a.C.\u20131686 a.C.) achaba que deb\u00eda escribir o c\u00f3digo para agradar aos deuses. De xeito diferente a moitos outros reis anteriores e contempor\u00e1neos seus, el non se consideraba relacionado con ning\u00fan deus, a pesar de se autodenominar \"o favorito dos deuses\". Na parte superior do mon\u00f3lito, Hammurabi \u00e9 mostrado en fronte do trono do rei Sol Shamash. Logo abaixo est\u00e1n escritos, en caracteres cuneiformes acadianos, os artigos que regulan a vida coti\u00e1.\nHistoria.\nO c\u00f3digo foi colocado no templo de Sippar, e outros exemplares foron igualmente espallados por todo o reino. O obxectivo deste c\u00f3digo era homoxeneizar o reino xuridicamente e garantir unha cultura com\u00fan.\nDurante as diferentes invasi\u00f3ns da Babilonia, o c\u00f3digo foi cambiado para a cidade de Susa (no Ir\u00e1n actual) ao redor de 1200 a.C.. Foi nesa cidade onde foi descuberto, en decembro de 1901, pola expedici\u00f3n dirixida por Jacques de Morgan. O abade Jean-Vincent Scheil traduciu a totalidade do c\u00f3digo ap\u00f3s o retorno a Par\u00eds, onde hoxe pode ser admirado no Museo do Louvre, na sala 3 do Departamento de Antig\u00fcidades Orientais.\nContido.\nO c\u00f3digo de Hammurabi exp\u00f3n leis e punici\u00f3ns, no caso de non seren respectadas as leis. A \u00e9nfase \u00e9 dada ao roubo, agricultura, crianza de gando, danos \u00e1 propiedade, dereitos da muller, dereitos do neno, dereito do escravo, as\u00ed como asasinato, morte e inxuria. A punici\u00f3n ou pena \u00e9 diferente para diferentes clases de ofensores e v\u00edtimas. As leis non toleran desculpas ou explicaci\u00f3ns para erros ou fallas: o c\u00f3digo era exposto libremente \u00e1 vista de todos, de modo que ningu\u00e9n puidese alegar ignorancia da lei como desculpa. Por\u00e9n, poucas persoas sab\u00edan ler naquela \u00e9poca, con excepci\u00f3n dos escribas.\nOs artigos do C\u00f3digo de Hammurabi fixan, as\u00ed, as diferentes regras da vida coti\u00e1, entre outras:\nImportancia.\nO c\u00f3digo \u00e9 moitas veces indicado como o primeiro exemplo do concepto legal de que algunhas leis son tan b\u00e1sicas que mesmo un rei non pode modificalas: ao escribir as leis na pedra torn\u00e1ranse inmut\u00e1beis. Este concepto existe en varios sistemas xur\u00eddicos modernos e deu orixe \u00e1 expresi\u00f3n en lingua inglesa \"written in stone\" (\"escrito na pedra\").\nOutras colecci\u00f3ns de leis incl\u00faen os c\u00f3digos de Ur Nammu, rei de Ur (cerca de 2050 a.C., o c\u00f3digo de Eshnunna (cerca de 1930 a.C.) e o c\u00f3digo de Lipit-Ishtar de Isin (cerca 1870 a.C.).\nDiferenzas da Torah.\nAlgunhas partes da Torah son similares a certas secci\u00f3ns do c\u00f3digo de Hammurabi, e debido a iso alg\u00fans especialistas suxiren que os hebreos derivaran a s\u00faa lei deste. Por\u00e9n, o libro \"Documents from Old Testament Times\" (Documentos da \u00e9poca do Antigo Testamento) di: \"Non existe fundamento ning\u00fan para asumir calquera pr\u00e9stamo polos hebreos dos babil\u00f3nicos. Mesmo se os dous conxuntos de leis difiren pouco na prosa, difiren moito no esp\u00edrito.\"\nAlg\u00fans exemplos das diferenzas:\nTraduci\u00f3n ao galego.\nO profesor Xos\u00e9 Ant\u00f3n Parada Fern\u00e1ndez, mestre de lat\u00edn e grego no Instituto da Pobra do Carami\u00f1al, realizou unha traduci\u00f3n directamente da s\u00faa lingua acadia orixinal ao galego. Esta traduci\u00f3n da obra \u00e9 froito de varias d\u00e9cadas de traballo. Estase a preparar unha edici\u00f3n que constar\u00e1 dunha presentaci\u00f3n triling\u00fce: o texto cuneiforme, a transcrici\u00f3n en caracteres latinos e a traduci\u00f3n galega."}
{"id": "19519", "revid": "5312", "url": "https://gl.wikipedia.org/wiki?curid=19519", "title": "1866", "text": "1866 (MDCCCLXVI) foi un ano com\u00fan comezado en luns segundo o calendario gregoriano.\nOutros.\nHistoria ano a ano"}
{"id": "19520", "revid": "23204", "url": "https://gl.wikipedia.org/wiki?curid=19520", "title": "1853", "text": "Outros.\nHistoria ano a ano"}
{"id": "19521", "revid": "98629", "url": "https://gl.wikipedia.org/wiki?curid=19521", "title": "1869", "text": "Outros.\nHistoria ano a ano"}
{"id": "19522", "revid": "6", "url": "https://gl.wikipedia.org/wiki?curid=19522", "title": "1838", "text": "Outros.\nHistoria ano a ano"}
{"id": "19523", "revid": "56817", "url": "https://gl.wikipedia.org/wiki?curid=19523", "title": "1828", "text": "Outros.\nHistoria ano a ano"}
{"id": "19524", "revid": "23204", "url": "https://gl.wikipedia.org/wiki?curid=19524", "title": "1765", "text": "Outros.\nHistoria ano a ano"}
{"id": "19525", "revid": "56817", "url": "https://gl.wikipedia.org/wiki?curid=19525", "title": "1764", "text": "Outros.\nHistoria ano a ano"}
{"id": "19526", "revid": "5312", "url": "https://gl.wikipedia.org/wiki?curid=19526", "title": "1711", "text": "1711 (MDCCXI) foi un ano com\u00fan comezado en xoves segundo o calendario gregoriano."}
{"id": "19527", "revid": "98629", "url": "https://gl.wikipedia.org/wiki?curid=19527", "title": "1763", "text": "Outros.\nHistoria ano a ano"}
{"id": "19528", "revid": "23204", "url": "https://gl.wikipedia.org/wiki?curid=19528", "title": "1712", "text": "Outros.\nHistoria ano a ano"}
{"id": "19529", "revid": "89787", "url": "https://gl.wikipedia.org/wiki?curid=19529", "title": "1761", "text": "Outros.\nHistoria ano a ano"}
{"id": "19530", "revid": "56817", "url": "https://gl.wikipedia.org/wiki?curid=19530", "title": "1760", "text": "Outros.\nHistoria ano a ano"}
{"id": "19531", "revid": "75439", "url": "https://gl.wikipedia.org/wiki?curid=19531", "title": "1708", "text": "Outros.\nHistoria ano a ano"}
{"id": "19532", "revid": "1131", "url": "https://gl.wikipedia.org/wiki?curid=19532", "title": "1759", "text": "Outros.\nHistoria ano a ano"}
{"id": "19533", "revid": "56817", "url": "https://gl.wikipedia.org/wiki?curid=19533", "title": "1715", "text": "Outros.\nHistoria ano a ano"}
{"id": "19534", "revid": "1505", "url": "https://gl.wikipedia.org/wiki?curid=19534", "title": "1716", "text": "Outros.\nHistoria ano a ano"}
{"id": "19535", "revid": "6", "url": "https://gl.wikipedia.org/wiki?curid=19535", "title": "1719", "text": "V\u00e9xase tam\u00e9n.\nHistoria ano a ano"}
{"id": "19536", "revid": "23204", "url": "https://gl.wikipedia.org/wiki?curid=19536", "title": "1758", "text": "Outros.\nHistoria ano a ano"}
{"id": "19537", "revid": "56817", "url": "https://gl.wikipedia.org/wiki?curid=19537", "title": "1722", "text": "Outros.\nHistoria ano a ano"}
{"id": "19538", "revid": "56817", "url": "https://gl.wikipedia.org/wiki?curid=19538", "title": "1723", "text": "Outros.\nHistoria ano a ano"}
{"id": "19539", "revid": "23204", "url": "https://gl.wikipedia.org/wiki?curid=19539", "title": "1756", "text": "Outros.\nHistoria ano a ano"}
{"id": "19540", "revid": "98629", "url": "https://gl.wikipedia.org/wiki?curid=19540", "title": "1724", "text": "Outros.\nHistoria ano a ano"}
{"id": "19541", "revid": "1167", "url": "https://gl.wikipedia.org/wiki?curid=19541", "title": "1754", "text": "Outros.\nHistoria ano a ano"}
{"id": "19542", "revid": "1167", "url": "https://gl.wikipedia.org/wiki?curid=19542", "title": "1753", "text": "Outros.\nHistoria ano a ano"}
{"id": "19543", "revid": "56817", "url": "https://gl.wikipedia.org/wiki?curid=19543", "title": "1725", "text": "Outros.\nHistoria ano a ano"}
{"id": "19544", "revid": "5863", "url": "https://gl.wikipedia.org/wiki?curid=19544", "title": "1726", "text": ""}
{"id": "19545", "revid": "1167", "url": "https://gl.wikipedia.org/wiki?curid=19545", "title": "1751", "text": "Outros.\nHistoria ano a ano"}
{"id": "19546", "revid": "98629", "url": "https://gl.wikipedia.org/wiki?curid=19546", "title": "1728", "text": "Outros.\nHistoria ano a ano"}
{"id": "19547", "revid": "65337", "url": "https://gl.wikipedia.org/wiki?curid=19547", "title": "1750", "text": "Outros.\nHistoria ano a ano"}
{"id": "19548", "revid": "34681", "url": "https://gl.wikipedia.org/wiki?curid=19548", "title": "1729", "text": "Outros.\nHistoria ano a ano"}
{"id": "19549", "revid": "98629", "url": "https://gl.wikipedia.org/wiki?curid=19549", "title": "1749", "text": "Outros.\nHistoria ano a ano"}
{"id": "19550", "revid": "34681", "url": "https://gl.wikipedia.org/wiki?curid=19550", "title": "1730", "text": "Outros.\nHistoria ano a ano"}
{"id": "19551", "revid": "34681", "url": "https://gl.wikipedia.org/wiki?curid=19551", "title": "1731", "text": "Outros.\nHistoria ano a ano"}
{"id": "19552", "revid": "56817", "url": "https://gl.wikipedia.org/wiki?curid=19552", "title": "1748", "text": "Outros.\nHistoria ano a ano"}
{"id": "19553", "revid": "23204", "url": "https://gl.wikipedia.org/wiki?curid=19553", "title": "1732", "text": "Outros.\nHistoria ano a ano"}
{"id": "19554", "revid": "624", "url": "https://gl.wikipedia.org/wiki?curid=19554", "title": "1746", "text": "Outros.\nHistoria ano a ano"}
{"id": "19555", "revid": "1987", "url": "https://gl.wikipedia.org/wiki?curid=19555", "title": "1745", "text": "Outros.\nHistoria ano a ano"}
{"id": "19556", "revid": "34681", "url": "https://gl.wikipedia.org/wiki?curid=19556", "title": "1733", "text": "Outros.\nHistoria ano a ano"}
{"id": "19557", "revid": "23204", "url": "https://gl.wikipedia.org/wiki?curid=19557", "title": "1734", "text": "Outros.\nHistoria ano a ano"}
{"id": "19558", "revid": "34681", "url": "https://gl.wikipedia.org/wiki?curid=19558", "title": "1744", "text": "Outros.\nHistoria ano a ano"}
{"id": "19559", "revid": "25871", "url": "https://gl.wikipedia.org/wiki?curid=19559", "title": "1735", "text": "Outros.\nHistoria ano a ano"}
{"id": "19560", "revid": "34681", "url": "https://gl.wikipedia.org/wiki?curid=19560", "title": "1743", "text": "Outros.\nHistoria ano a ano"}
{"id": "19561", "revid": "55340", "url": "https://gl.wikipedia.org/wiki?curid=19561", "title": "1736", "text": "Outros.\nHistoria ano a ano"}
{"id": "19562", "revid": "98629", "url": "https://gl.wikipedia.org/wiki?curid=19562", "title": "1740", "text": "Outros.\nHistoria ano a ano"}
{"id": "19563", "revid": "98629", "url": "https://gl.wikipedia.org/wiki?curid=19563", "title": "1737", "text": "Outros.\nHistoria ano a ano"}
{"id": "19564", "revid": "34681", "url": "https://gl.wikipedia.org/wiki?curid=19564", "title": "1741", "text": "Outros.\nHistoria ano a ano"}
{"id": "19565", "revid": "56817", "url": "https://gl.wikipedia.org/wiki?curid=19565", "title": "1738", "text": "Outros.\nHistoria ano a ano"}
{"id": "19566", "revid": "56817", "url": "https://gl.wikipedia.org/wiki?curid=19566", "title": "1739", "text": "Outros.\nHistoria ano a ano"}
{"id": "19567", "revid": "85894", "url": "https://gl.wikipedia.org/wiki?curid=19567", "title": "Karachi", "text": "Karachi (en urd\u00fa: \u0643\u0631\u0627\u0686\u0649 e en sindhi: \u06aa\u0631\u0627\u0686\u064a) \u00e9 a cidade m\u00e1is grande de Paquist\u00e1n e a 12\u00aa m\u00e1is grande do mundo, cunha poboaci\u00f3n de m\u00e1is de 20 mill\u00f3ns de habitantes na s\u00faa aglomeraci\u00f3n urbana. Est\u00e1 situada no extremo sur do pa\u00eds ao longo da costa do mar Ar\u00e1bigo. \u00c9 a antiga capital de Paquist\u00e1n e capital da provincia de Sind. Clasificada como unha cidade beta-global, \u00e9 o principal centro industrial e financeiro de Paquist\u00e1n, cun PIB estimado de m\u00e1is de 200 bill\u00f3ns de d\u00f3lares estadounidenses (datos de 2021).\nKarachi \u00e9 a cidade de Paquist\u00e1n m\u00e1is cosmopolita e diversa tanto a nivel ling\u00fc\u00edstico, \u00e9tnico como relixioso, as\u00ed como unha das cidades socialmente m\u00e1is liberais de Paquist\u00e1n. Karachi serve como centro de transporte e acolle os dous portos mar\u00edtimos m\u00e1is grandes de Paquist\u00e1n, o porto de Karachi e o porto de Qasim, as\u00ed como o aeroporto m\u00e1is transitado de Paquist\u00e1n, o Aeroporto Internacional de Jinnah. Karachi tam\u00e9n \u00e9 un centro de medios, sede de canles de noticias, sede da industria cinematogr\u00e1fica e da moda de Paquist\u00e1n. A maior\u00eda das empresas e bancos multinacionais de Paquist\u00e1n te\u00f1en a s\u00faa sede en Karachi. \u00c9 ademais un impotante destino tur\u00edstico debido \u00e1s s\u00faas pintorescas praias, edificios hist\u00f3ricos e centros comerciais.\nCo\u00f1ecida como a \"Cidade das Luces\" nas d\u00e9cadas de 1960 e 1970 pola s\u00faa vibrante vida nocturna, Karachi sufriu un forte conflito \u00e9tnico, sectario e pol\u00edtico na d\u00e9cada de 1980 coa chegada a grande escala de armamento durante a guerra sovi\u00e9tico-afg\u00e1. A cidade f\u00edxose co\u00f1ecida polas s\u00faas altas taxas de delitos violentos, pero os crimes rexistrados diminu\u00edron drasticamente tras unha operaci\u00f3n de represi\u00f3n contra os criminais, o partido pol\u00edtico MQM e os militantes islamitas, iniciada en 2013 polos Rangers de Paquist\u00e1n. Como resultado da operaci\u00f3n, Karachi pasou de ser clasificada como a sexta cidade m\u00e1is perigosa do mundo por crimes en 2014 a 128\u00aa en 2022.\nHistoria.\nA rexi\u00f3n estivo habitada durante milenios. Os datos hist\u00f3ricos semellan mostrar que dende os tempos de Alexandre Magno xa se co\u00f1ec\u00eda o extremo occidental do delta do Indo coma bo porto natural. E xa na \u00e1rea de terra firme libre de marismas e mareas asent\u00e1ronse pescadores, unha das cales, Mai Kolachee segundo a lenda, deu orixe \u00e1 aldea que con diferentes denominaci\u00f3ns derivadas do seu nome ao longo dos s\u00e9culos, terminar\u00eda por nomear a cidade actual.\nFundaci\u00f3n de Kolachi.\nNon foi at\u00e9 o ano 1729 que se fundou a vila fortificada de \"Kolachi\". Gradualmente, Karachi (Kolachi) iniciou actividades comerciais a trav\u00e9s do Mar Ar\u00e1bigo con Musqat e Bahrain. Pertenc\u00eda daquela (s\u00e9culo XVIII) a emiratos locais: primeiro os de Kalhora de Sind e despois \u00f3 de Kalat xa coma un pequeno posto comercial.\nEn 1795 pasou ao poder dos Talpura, os que erixen un pequeno forte na bocana do porto natural, na punta de Manora. Pero non foi suficiente para conter as ansias coloniais da Compa\u00f1\u00eda Brit\u00e1nica das Indias Orientais, que xa dende 1799 ti\u00f1a un posto al\u00ed e que en 1839 se fixo co control de Karachi.\nKarachi brit\u00e1nica.\nXa en 1843, Charles Napier, primeiro gobernador do recentemente anexionado Sind, trasladou a capital a Karachi. Iniciou a tarefa de constru\u00edr unha cidade inmediata ao pobo nativo. Comezou coa defensa facendo de Karachi o cuartel xeral do ex\u00e9rcito na rexi\u00f3n. Ampliou os l\u00edmites municipais ata os 190\u00a0km2 (Karachi vella ocupaba 10).\nComo eran evidentes as magn\u00edficas condici\u00f3ns do privilexiado porto natural, o seguinte paso foi desenvolvelo coma porto comercial. Drenouse o canal de entrada e constru\u00eduse a chamada Mole que un\u00eda a cidade co peirao principal en Keamari. A resultas, en breve tempo a cidade converteuse en punto de atracci\u00f3n dun fluxo migratorio dende Mumbai (parsis), Goa, o Kuch, xente con iniciativa en busca de novos negocios (14.000 h. en 1850-60).\nEn 1861 chegou o ferrocarril, e coa forte demanda de algod\u00f3n pola guerra civil americana, o incremento do tr\u00e1fico portuario e a prosperidade. Inda m\u00e1is coa apertura do Canal de Suez en 1869. Karachi era o punto de sa\u00edda para toda a rica rexi\u00f3n agr\u00edcola da conca do Indo. Novas ampliaci\u00f3ns do porto e m\u00e1is crecemento da cidade que supera os 100.000 habitantes co cambio de s\u00e9culo.\nKarachi estrutur\u00e1base ao longo de dous eixos: Bundar, que do leste ao oeste un\u00eda \u00f3 Mole coa cidade brit\u00e1nica bordeando a vella cidade nativa, e Elphinstone, avenida norte-sur da nova cidade.\nO estoupido da primeira guerra mundial continuou a beneficiala. En 1914 inaugurouse o East Wharf, un longo peirao contiguo ao Mole. Por ent\u00f3n Karachi era un dos portos maiores e mellores do mundo, verdadeira porta da India co traslado da capitalidade a Delhi. Ademais, foi proclamada capital do Sind, coma provincia segregada da Presidencia de Mumbai. En 1924 constru\u00eduse o principal aer\u00f3dromo do subcontinente e mesmo un mastro e hangar para dirixibles.\nIndependencia: capital de Paquist\u00e1n.\nEn 1947 Karachi foi designada capital do novo estado de Paquist\u00e1n trala independencia e partici\u00f3n do subcontinente (o seu primeiro presidente, Ali Jinnah, era nado na cidade e a r\u00faa Bundar leva agora o seu nome). Por mor da independia, a cidade experimentou un cambio dram\u00e1tico na poboaci\u00f3n e na demograf\u00eda coa chegada de centos de miles de refuxiados musulm\u00e1ns muhajir (persoas de fala urd\u00fa) da India, xunto cun \u00e9xodo substancial dos seus residentes hind\u00fas que marcharon \u00e1 India, cuxo n\u00famero diminu\u00edu do 51,1% a 1,7% da poboaci\u00f3n total.\nPero en 1958 a capitalidade foi transferida ao afastado norte e a cidade comezou un longo per\u00edodo de declive polo abandono das autoridades gobernamentais fronte aos problemas que supu\u00f1an o continuo aumento dos inmigrantes das zonas rurais. Karachi pasou de 400.000 habitantes no momento da independencia a m\u00e1is de catorce mill\u00f3ns en 2017. A cidade experimentou un r\u00e1pido crecemento econ\u00f3mico despois da independencia de Paquist\u00e1n, atraendo migrantes de todo o pa\u00eds e doutras rexi\u00f3ns do sur de Asia.\nA pesar de perder a capitalidade, contin\u00faa a ser o porto do pa\u00eds e o principal centro econ\u00f3mico, industrial e financeiro a m\u00e1is dunha das maiores cidades do mundo, coa excepcional caracter\u00edstica de carecer de \u00e1rea metropolitana, en parte debida a enorme extensi\u00f3n dos seus l\u00edmites administrativos (3\u00a0530 km\u00b2).\nDemograf\u00eda.\nKarachi \u00e9 a cidade m\u00e1is diversa de Paquist\u00e1n, tanto a nivel ling\u00fc\u00edstico, \u00e9tnico como relixioso. \u00c9 un crisol de culturas e acolle diferentes grupos etnoling\u00fc\u00edsticos do pa\u00eds, as\u00ed como tam\u00e9n inmigrantes doutras partes de Asia. No censo de poboaci\u00f3n do ano 2017 indic\u00e1base que Karachi ti\u00f1a 14\u00a0910\u00a0352 habitantes, cun crecemento anual dun 2,49% dende o censo de 1998, no que se contabilizaron arredor de 9,8 mill\u00f3ns de persoas.\nLinguas.\nKarachi ten o maior n\u00famero de falantes de urd\u00fa de Paquist\u00e1n. Segundo o censo de 2017, a repartici\u00f3n ling\u00fc\u00edstica de Karachi era \na seguinte:\nA categor\u00eda \"outras\" incl\u00fae as seguintes linguas: hindko, caxemir\u00e9s, kohistani, burushaski, gujarati, memoni, marwari, dari, brahui, siddi, hazara, khowar, shina, balti, \u00e1rabe, persa, bengal\u00ed e t\u00e1mil.\nRelixi\u00f3n.\nKarachi \u00e9 unha cidade relixiosamente homox\u00e9nea con m\u00e1is do 96 por cento da s\u00faa poboaci\u00f3n adherida ao islam. Os habitantes adh\u00edrense a numerosas seitas e sub-seitas do islam, as\u00ed como ao protestantismo e ao catolicismo. A cidade tam\u00e9n \u00e9 fogar dun bo n\u00famero de fieis do hindu\u00edsmo e unha pequena comunidade de zoroastristas e parsis. Segundo Nichola Khan, Karachi tam\u00e9n a meirande cidade musulm\u00e1 do mundo. Antes da independencia de Paquist\u00e1n en 1947, a composici\u00f3n relixiosa da cidade era moi diferente, sendo un 51,1% hind\u00fas, 42,3% musulm\u00e1ns e o 7% restante principalmente cristi\u00e1ns (tanto brit\u00e1nicos como nativos), sikhs, xainistas e un pequeno n\u00famero de xudeus. Trala independencia de Paquist\u00e1n, a maior\u00eda da poboaci\u00f3n hind\u00fa de Karachi marchou \u00e1 India, mentres que moitos refuxiados musulm\u00e1ns da India se asentaron en Karachi. Est\u00e1 migraci\u00f3n masiva cambiou drasticamente a composici\u00f3n relixiosa da cidade.\nTransporte.\nA cidade de Karachi conta co Aeroporto Internacional Jinnah, antes denominado \"Aeroporto Internacional Quaid-e-Azam\". \u00c9 o maior aeroporto comercial do pa\u00eds, cun tr\u00e1fico de dez mill\u00f3ns de viaxeiros ao ano. Tam\u00e9n \u00e9 no que m\u00e1is compa\u00f1\u00edas estranxeiras operar, a maior parte de Oriente Medio e o Sueste asi\u00e1tico.\nEn canto a dotaci\u00f3n portuar\u00eda, a cidade conta co maior portos de Paquist\u00e1n xunto co pr\u00f3ximo porto Muhammad Bin Qasim, constru\u00eddo para desconxestionar o porto de Karachi. \u00c9 un das v\u00edas de acceso \u00e1 pa\u00edses de \u00c1sia central, como Afganist\u00e1n, que non contan con costa.\nKarachi est\u00e1 unida por ferrocarril co resto do pa\u00eds por \"Pakistan Railways\". As d\u00faas maiores estaci\u00f3ns da cidade son as de \"Karachi City Station\" e \"Karachi Cantonment Station\". A maiores do transporte de pasaxeiros o ferrocarril ten grande importancia na cidade xa que unha gran cantidade das mercanc\u00edas que entran na cidade polo porto sen despois dela en tren. Na actualidade existen plans para aumentar a rede de ferrocarris urbanos para confeccionar a \"Karachi Circular Railway\" de transporte p\u00fablico, que sirva para desconxestionar as estradas e facilite un transporte p\u00fablico r\u00e1pido."}
{"id": "19571", "revid": "89787", "url": "https://gl.wikipedia.org/wiki?curid=19571", "title": "Lei de Gauss", "text": "Ao nome de lei de Gauss responden varias leis que rexen o comportamento de campos vectoriais na f\u00edsica e que resultan da aplicaci\u00f3n do Teorema de Gauss (unha relaci\u00f3n matem\u00e1tica) ao electromagnetismo, \u00e1 mec\u00e1nica gravitatoria etc.\nDeste xeito \u00e9 que se fala de Lei de Gauss para o campo el\u00e9ctrico, para o campo gravitatorio (campos conservativos ou irrotacionais) ou para o campo magn\u00e9tico (campo rotacional).\nLei de Gauss (campo el\u00e9ctrico).\nA lei de Gauss \u00e9 unha lei f\u00edsica que aplica o teorema de Gauss a un campo el\u00e9ctrico, establecendo a relaci\u00f3n entre o fluxo el\u00e9ctrico que atravesa unha superficie pechada e a carga el\u00e9ctrica existente no interior desa superficie.\nMatematicamente p\u00f3dese expresar na s\u00faa forma integral ou na s\u00faa forma diferencial.\nAs\u00ed mesmo a lei de Gauss \u00e9 unha das catro ecuaci\u00f3ns de Maxwell que rexen no conxunto do electromagnetismo.\nForma integral.\nNa s\u00faa forma integral estabelecen:\nonde formula_2 \u00e9 o campo el\u00e9ctrico, formula_3 \u00e9 a \u00e1rea dun cadrado diferencial sobre a superficie pechada \"S\" coa normal \u00e1 superficie da cara exterior definindo a s\u00faa direcci\u00f3n, formula_4 \u00e9 a carga total engaiolada pola superficie, formula_5 \u00e9 a permitividade el\u00e9ctrica do baleiro e formula_6 \u00e9 a integral sobre a superficie \"S\" que encerra o volume \"V\".\nForma diferencial.\nNa s\u00faa forma diferencial a ecuaci\u00f3n dev\u00e9n:\nonde formula_8 \u00e9 o operador delta, que representa aqu\u00ed a diverxencia, D \u00e9 o desprazamento el\u00e9ctrico (en unidades de C/m2), e \u03c1 \u00e9 a densidade de carga el\u00e9ctrica libre (en unidades de C/m3), que non incl\u00fae as cargas ligadas no material.\nE para materiais lineares tense que:\nonde formula_10 \u00e9 a permitividade el\u00e9ctrica"}
{"id": "19572", "revid": "114", "url": "https://gl.wikipedia.org/wiki?curid=19572", "title": "Gripe aviar", "text": ""}
{"id": "19574", "revid": "98629", "url": "https://gl.wikipedia.org/wiki?curid=19574", "title": "Guarulhos", "text": "Guarulhos \u00e9 unha cidade que fai parte da rexi\u00f3n Metropolitana de S\u00e3o Paulo (tam\u00e9n co\u00f1ecida como \"Grande S\u00e3o Paulo\"). \u00c9 a segunda cidade do estado de S\u00e3o Paulo en poboaci\u00f3n (despois da capital, S\u00e3o Paulo), e fica a 17\u00a0km desta.\n\u00c9 sede de moitas industrias, principalmente mec\u00e1nicas e de pezas para autom\u00f3biles, el\u00e9ctricas, electr\u00f3nicas, metalurx\u00eda etc. Tam\u00e9n pos\u00fae un activo e diversificado comercio e empresas de servizos, ademais de ter varias instituci\u00f3ns de ensino fundamental, medio e algunhas (privadas) de nivel superior (facultades). Pero unha consider\u00e1bel parcela da s\u00faa poboaci\u00f3n traballa na capital, e, as\u00ed, ten a cidade apenas como dormitorio.\nEn 1985 foi inaugurado na cidade o Aeroporto Internacional de S\u00e3o Paulo-Guarulhos, hoxe o aeroporto con m\u00e1is actividade de Am\u00e9rica do Sur. Despois desta inauguraci\u00f3n, algunhas redes de hot\u00e9is de medio e alto padr\u00f3n instalaronse na cidade."}
{"id": "19575", "revid": "23204", "url": "https://gl.wikipedia.org/wiki?curid=19575", "title": "Gripe de 1918", "text": "Co\u00f1\u00e9cese como gripe de 1918 unha pandemia de gripe que afectou a todo o planeta precisamente cando remataba a primeira guerra mundial. Entre xaneiro de 1918 e decembro de 1920 infectou 500 mill\u00f3ns de persoas, aproximadamente un cuarto da poboaci\u00f3n da \u00e9poca , e matou entre 17 e 50 mill\u00f3ns de persoas, un n\u00famero tres veces maior que o de baixas na guerra.\nNome.\nA\u00ednda que se ignora onde apareceu o virus, as primeiras noticias sobre a s\u00faa intensidade public\u00e1ronse en xornais espa\u00f1ois. Espa\u00f1a era un pa\u00eds neutral no conflito que asolaba o resto de Europa, e ti\u00f1a unha pol\u00edtica de censura liberal, sen aplicar a censura previa na prensa. Xa que logo, as informaci\u00f3ns sobre a propagaci\u00f3n da epidemia nin se suprim\u00edan nin se adozaban, e cando o rei Afonso XIII colleu a enfermidade en maio de 1918 a axencia Reuters informou da aparici\u00f3n en Madrid dunha estra\u00f1a enfermidade da que non hab\u00eda constancia de mortos. A partir de xu\u00f1o incrementouse o uso do termo gripe espa\u00f1ola nas informaci\u00f3ns da prensa internacional. A prensa espa\u00f1ola da \u00e9poca para se referir \u00e1 epidemia empregaba formas como \"soldado de N\u00e1poles\", \"dama espa\u00f1ola\" ou \"enfermedad de moda\" e aparec\u00edan informaci\u00f3ns levando a orixe da enfermidade a Francia, tra\u00edda supostamente a Espa\u00f1a por emigrantes retornados. Noutros pa\u00edses tam\u00e9n recibiu nomes locais, as\u00ed en Alema\u00f1a os soldados denomin\u00e1rona ao primeiro \"Blitzkatarrh\" (catarro l\u00f3strego) e os militares brit\u00e1nicos cham\u00e1rona \"Flanders Flu\".\nHistoria e caracter\u00edsticas.\nCon efecto, na primavera e comezos do ver\u00e1n de 1918, a enfermidade estendeuse por ambos os dous lados das frontes europeas, afectando a divisi\u00f3ns enteiras. Declinou unhas semanas e logo, a finais do ver\u00e1n, rexurdiu moi violentamente. Os doentes sent\u00edan febre, dor de cabeza e dores nas articulaci\u00f3ns. Curiosamente, moitos eran novos, a quen a gripe apenas afecta. Un 5% das v\u00edtimas morreron, algunhas en s\u00f3 dous ou tres d\u00edas. Os seus pulm\u00f3ns revel\u00e1banse nas autopsias completamente anegados de sangue; os rostros dos mortos torn\u00e1banse de cor violeta.\nA epidemia afectou os campamentos militares de Europa e os Estados Unidos e pasou logo \u00e1s cidades portuarias e industriais, matando miles de persoas cada d\u00eda e estend\u00e9ndose finalmente por todo o planeta. Est\u00edmase que todos os seres humanos respiraron o virus e que a metade enfermaron.\nNo s\u00e9culo XX houbo outras pandemias de gripe en 1957 e 1968 e a gripe A (2009).\nO artigo \"The Persistent Legacy of the 1918 Influenza Virus\", de David M. Morens, Jeffery K. Taubenberger, e Anthony S. Fauci, publicado na edici\u00f3n dixital da revista \"The New England Journal of Medicine\" o 16 de xullo de 2009, estableceu que o virus gripal de 1918 deu lugar a unha cepa resistente da cal o virus A/H1N1 do 2009 \u00e9 herdeira."}
{"id": "19576", "revid": "114", "url": "https://gl.wikipedia.org/wiki?curid=19576", "title": "Gripe espa\u00f1ola", "text": ""}
{"id": "19577", "revid": "22570", "url": "https://gl.wikipedia.org/wiki?curid=19577", "title": "Torbellino", "text": "O torbellino \u00e9 unha danza e canto folcl\u00f3rico de Colombia.\n\u00c9 propio dos departamentos de Boyac\u00e1, Cundinamarca e Santander. \u00c9 unha tonada de festas relixiosas e familiares. Ten car\u00e1cter mestizo, con acentuadas caracter\u00edsticas ind\u00edxenas.\nO seu instrumental \u00e9 complexo. Consta de requinto, tiple, frauta, cana, capador, chucho, pandereta, carraca, quiribillo, esterilla, zambumbia e, \u00e1s veces, cuncha de armadillo.\nB\u00e1ilase por parellas, e \u00e1s veces por tr\u00edos. Moitas mojigangas ou xoguetes coreogr\u00e1ficos real\u00edzanse con danza de torbellino, como a \"Escoba\", a \"Manta\", as \"Perdices\", a \"Ca\u00f1a\", ou o \"Surumangu\u00e9\".\nA letra prov\u00e9n das coplas t\u00edpicas.\nDist\u00ednguense varias clases: o triste e melanc\u00f3lico do altiplano, e o festivo das zonas c\u00e1lidas; o \"versiao\", cando os danzantes intercambian coplas; o \"torbellino a misa\", que se bailaba antes da Misa do Galo; \"de la boterra\", danzado antigamente en Villa de Leiva, e o \"palmotiao\".\nAnualmente cel\u00e9brase en Puente Nacional Santander o festival do Torbellino e o Requinto, onde participan varios grupos folcl\u00f3ricos das provincias."}
{"id": "19578", "revid": "56817", "url": "https://gl.wikipedia.org/wiki?curid=19578", "title": "1771", "text": "Outros.\nHistoria ano a ano"}
{"id": "19580", "revid": "1987", "url": "https://gl.wikipedia.org/wiki?curid=19580", "title": "1772", "text": "Outros.\nHistoria ano a ano"}
{"id": "19581", "revid": "98629", "url": "https://gl.wikipedia.org/wiki?curid=19581", "title": "1773", "text": "Outros.\nHistoria ano a ano"}
{"id": "19582", "revid": "75439", "url": "https://gl.wikipedia.org/wiki?curid=19582", "title": "1774", "text": "Outros.\nHistoria ano a ano"}
{"id": "19583", "revid": "5312", "url": "https://gl.wikipedia.org/wiki?curid=19583", "title": "1776", "text": "1776 (MDCCLXXVI) foi un ano bisesto comezado en luns no calendario gregoriano. Segundo alg\u00fans historiadores aqu\u00ed sit\u00faase o final da Idade Moderna, coa independencia dos Estados Unidos.\nOutros.\nHistoria ano a ano"}
{"id": "19584", "revid": "1987", "url": "https://gl.wikipedia.org/wiki?curid=19584", "title": "1779", "text": "Outros.\nHistoria ano a ano"}
{"id": "19585", "revid": "98629", "url": "https://gl.wikipedia.org/wiki?curid=19585", "title": "1780", "text": "Outros.\nHistoria ano a ano"}
{"id": "19586", "revid": "75439", "url": "https://gl.wikipedia.org/wiki?curid=19586", "title": "1781", "text": "Outros.\nHistoria ano a ano"}
{"id": "19587", "revid": "1167", "url": "https://gl.wikipedia.org/wiki?curid=19587", "title": "1782", "text": "Outros.\nHistoria ano a ano"}
{"id": "19589", "revid": "1167", "url": "https://gl.wikipedia.org/wiki?curid=19589", "title": "1783", "text": "Outros.\nHistoria ano a ano"}
{"id": "19590", "revid": "785", "url": "https://gl.wikipedia.org/wiki?curid=19590", "title": "1784", "text": "Outros.\nHistoria ano a ano"}
{"id": "19591", "revid": "15490", "url": "https://gl.wikipedia.org/wiki?curid=19591", "title": "1786", "text": ""}
{"id": "19592", "revid": "5863", "url": "https://gl.wikipedia.org/wiki?curid=19592", "title": "1787", "text": "Outros.\nHistoria ano a ano"}
{"id": "19595", "revid": "89787", "url": "https://gl.wikipedia.org/wiki?curid=19595", "title": "Carles Bosch de la Trinxeria", "text": "Carles Bosch de la Trinxeria, nado en Prats de Moll\u00f3 o 15 de maio de 1831 e finado en la Junquera o 15 de outubro de 1897, foi un escritor catal\u00e1n.\nTraxectoria.\nNaceu no seo da pequena nobreza, estudou o bacharelato de artes e letras en Tolosa e de ciencias en Barcelona. Logo as\u00e9ntase na Junquera para administrar as s\u00faas terras, que estaban a un e outro lado da fronteira.\nMembro da Associaci\u00f3 Catalana d'Excursions Cient\u00edfiques e da Associaci\u00f3 Catalana de Excursions, os seus primeiros artigos apareceron nos bolet\u00edns destas asociaci\u00f3ns e tam\u00e9n na revista \"La Renaixen\u00e7a\". En 1887 publica unha recolleita dos seus artigos, \"Records d'un excursionista\", que tiveron un \u00e9xito inmediato, ao que seguen \"Pla i Muntanya\" (1888), \"De ma collita\" (1890) e \"Tardanies\" (1892). As s\u00faas obras ins\u00edrense na corrente m\u00e1is conservadora da Renaixen\u00e7a, propugnando unha volta \u00e1s formas de vida do Antigo R\u00e9xime.\nEscribiu tam\u00e9n novelas como \"L'hereu Noradell\", en 1889, \"Montalba\" e \"L'hereu Subir\u00e0\" en (1891) e \"Lena\" (1894)."}
{"id": "19596", "revid": "22570", "url": "https://gl.wikipedia.org/wiki?curid=19596", "title": "Tarxeta de rede", "text": "Unha Tarxeta de rede ou NIC (\"Network Interface Card\") \u00e9 un dispositivo electr\u00f3nico que permite a un ordenador ou impresora acceder a unha rede e compartir recursos entre dous ou m\u00e1is equipos (discos duros, cdrom etc). Hai diversos tipos de adaptadores en funci\u00f3n do tipo de instalaci\u00f3n de cables ou arquitectura que se utilice na rede (coaxial fino, coaxial groso etc.), pero, actualmente o m\u00e1is com\u00fan \u00e9 do tipo Ethernet utilizando unha interface ou conector RJ45.\nCaracter\u00edsticas.\nAs tarxetas de rede Ethernet poden variar en funci\u00f3n da velocidade de transmisi\u00f3n, normalmente 10 Mbps ou 10/100 Mbps. Actualmente est\u00e1n comezando a se utilizar as de 1000 Mbps. Outro tipo de adaptador moi estendido at\u00e9 hai pouco era o que usaba conector BNC.\nCada tarxeta de rede ten un n\u00famero identificativo \u00fanico de 48 bits, en hexadecimal chamado MAC (non confundir con Apple Macintosh). Estas direcci\u00f3ns hardware \u00fanicas son administradas polo Institute of Electronic and Electrical Engineers (IEEE). Os tres primeiros octetos do n\u00famero MAC identifican provedores espec\u00edficos e son designados pola IEEE.\nTam\u00e9n se denomina NIC a un s\u00f3 chip da tarxeta de rede, este chip encargase de servir como interface de Ethernet entre o medio f\u00edsico (por exemplo un cabo coaxial) e o equipo (por exemplo un PC).\n\u00c9 un chip usado en computadoras ou perif\u00e9ricos tales como as tarxetas de rede, impresoras de rede ou sistemas para conectar dous ou m\u00e1is dispositivos entre si a trav\u00e9s dalg\u00fan medio, xa sexa conexi\u00f3n sen f\u00edos (por ondas electromagn\u00e9ticas), cable UTP, cable coaxial, fibra \u00f3ptica etc."}
{"id": "19600", "revid": "23204", "url": "https://gl.wikipedia.org/wiki?curid=19600", "title": "Caxemira", "text": "Caxemira \u00e9 unha rexi\u00f3n localizada na zona norte do subcontinente da India.\nHistoria.\nHistoricamente, denominouse Caxemira ao val situado ao sur da parte m\u00e1is occidental da cordilleira do Himalaia; mais, o termo \"Caxemira\" est\u00e9ndese moito m\u00e1is al\u00f3 no \u00e1mbito pol\u00edtico, inclu\u00edndo as rexi\u00f3ns de Xammu e Ladakh, que historicamente formaban o principado de Xammu e Caxemira.\nO Val de Caxemira \u00e9 relativamente baixo e moi f\u00e9rtil, rodeado por gran n\u00famero de monta\u00f1as, sendo considerado como unha das zonas m\u00e1is belas do mundo.\nA rexi\u00f3n enc\u00f3ntrase actualmente dividida entre a India, Paquist\u00e1n e a China, sendo un dos focos de disputas internacionais m\u00e1is importante da actualidade. Paquist\u00e1n controla a rexi\u00f3n noroccidental (Territorios do Norte e Azad Kashmir (\"azad\" significa \"libre\"), chamadas \"Caxemira ocupada paquistan\u00ed\" pola India). A India controla os sectores centrais e sur da rexi\u00f3n (Xammu e Caxemira), mentres que a China ten ocupado a rexi\u00f3n nororiental (Acsai Chin).\nNing\u00fan dos outros pa\u00edses reco\u00f1ece a administraci\u00f3n dos outros sobre os terreos disputados e consid\u00e9rannos zonas ocupadas ilegalmente. Actualmente, unha opci\u00f3n que ten tomado gran forza dentro de Caxemira, a independencia, foi negada duramente tanto por Paquist\u00e1n como pola India."}
{"id": "19601", "revid": "1987", "url": "https://gl.wikipedia.org/wiki?curid=19601", "title": "1701", "text": "Outros.\nHistoria ano a ano"}
{"id": "19602", "revid": "34681", "url": "https://gl.wikipedia.org/wiki?curid=19602", "title": "1700", "text": "Outros.\nHistoria ano a ano"}
{"id": "19603", "revid": "56817", "url": "https://gl.wikipedia.org/wiki?curid=19603", "title": "1699", "text": "Outros.\nHistoria ano a ano"}
{"id": "19604", "revid": "98629", "url": "https://gl.wikipedia.org/wiki?curid=19604", "title": "1697", "text": "Outros.\nHistoria ano a ano"}
{"id": "19605", "revid": "56817", "url": "https://gl.wikipedia.org/wiki?curid=19605", "title": "1696", "text": "Outros.\nHistoria ano a ano"}
{"id": "19606", "revid": "1987", "url": "https://gl.wikipedia.org/wiki?curid=19606", "title": "1695", "text": "Outros.\nHistoria ano a ano"}
{"id": "19607", "revid": "56817", "url": "https://gl.wikipedia.org/wiki?curid=19607", "title": "1694", "text": "Outros.\nHistoria ano a ano"}
{"id": "19608", "revid": "23204", "url": "https://gl.wikipedia.org/wiki?curid=19608", "title": "1693", "text": "Outros.\nHistoria ano a ano"}
{"id": "19609", "revid": "6279", "url": "https://gl.wikipedia.org/wiki?curid=19609", "title": "1692", "text": "Outros.\nHistoria ano a ano"}
{"id": "19610", "revid": "80755", "url": "https://gl.wikipedia.org/wiki?curid=19610", "title": "Budista", "text": ""}
{"id": "19611", "revid": "56817", "url": "https://gl.wikipedia.org/wiki?curid=19611", "title": "1691", "text": "Outros.\nHistoria ano a ano"}
{"id": "19612", "revid": "1822", "url": "https://gl.wikipedia.org/wiki?curid=19612", "title": "1690", "text": "Outros.\nHistoria ano a ano"}
{"id": "19613", "revid": "56817", "url": "https://gl.wikipedia.org/wiki?curid=19613", "title": "1689", "text": "Outros.\nHistoria ano a ano"}
{"id": "19614", "revid": "624", "url": "https://gl.wikipedia.org/wiki?curid=19614", "title": "1688", "text": "Outros.\nHistoria ano a ano"}
{"id": "19615", "revid": "1987", "url": "https://gl.wikipedia.org/wiki?curid=19615", "title": "1687", "text": "Outros.\nHistoria ano a ano"}
{"id": "19616", "revid": "82922", "url": "https://gl.wikipedia.org/wiki?curid=19616", "title": "1686", "text": "Outros.\nHistoria ano a ano"}
{"id": "19617", "revid": "56817", "url": "https://gl.wikipedia.org/wiki?curid=19617", "title": "1684", "text": "Outros.\nHistoria ano a ano"}
{"id": "19618", "revid": "98629", "url": "https://gl.wikipedia.org/wiki?curid=19618", "title": "1683", "text": "Outros.\nHistoria ano a ano"}
{"id": "19619", "revid": "47401", "url": "https://gl.wikipedia.org/wiki?curid=19619", "title": "Vicent Salvador", "text": "Vicent Salvador i Liern, nado en Paterna en 1951 e finado en Valencia o 24 de xaneiro de 2023, foi un escritor valenciano, catedr\u00e1tico de filolox\u00eda catal\u00e1 na Universidade Xaime I de Castell\u00f3 de la Plana e membro da Xunta directiva do Institut Interuniversitari de Filologia Valenciana.\nTraxectoria.\nEn 1980 apareceu o seu primeiro poemario, \"Argiles\", ao que seguen \"Ritual de cendra\" (1981), \"Calabruix\" (1985) e \"El mercat de la sal\" (1992). A s\u00faa era unha poes\u00eda intimista e existencialista, con temas como o paso do tempo, o amor ou a morte, ademais dunha forte identificaci\u00f3n do home coa natureza.\nEntre as s\u00faas obras de investigaci\u00f3n e ensaio destacan \"El gest po\u00e8tic : cap a una teoria del poema\" (1984), \"Invitaci\u00f3 a la literatura catalana\" (1987), \"La frontera liter\u00e0ria\" (1988) ou \"Els arxius del discurs\" (2000)."}
{"id": "19620", "revid": "56817", "url": "https://gl.wikipedia.org/wiki?curid=19620", "title": "1682", "text": "Outros.\nHistoria ano a ano"}
{"id": "19621", "revid": "56817", "url": "https://gl.wikipedia.org/wiki?curid=19621", "title": "1681", "text": "Outros.\nHistoria ano a ano"}
{"id": "19622", "revid": "98629", "url": "https://gl.wikipedia.org/wiki?curid=19622", "title": "1680", "text": "Outros.\nHistoria ano a ano"}
{"id": "19623", "revid": "56817", "url": "https://gl.wikipedia.org/wiki?curid=19623", "title": "1679", "text": "Outros.\nHistoria ano a ano"}
{"id": "19624", "revid": "56817", "url": "https://gl.wikipedia.org/wiki?curid=19624", "title": "1678", "text": "Outros.\nHistoria ano a ano"}
{"id": "19625", "revid": "56817", "url": "https://gl.wikipedia.org/wiki?curid=19625", "title": "1677", "text": "Outros.\nHistoria ano a ano"}
{"id": "19626", "revid": "7596", "url": "https://gl.wikipedia.org/wiki?curid=19626", "title": "1675", "text": "Outros.\nHistoria ano a ano"}
{"id": "19627", "revid": "34681", "url": "https://gl.wikipedia.org/wiki?curid=19627", "title": "1674", "text": "Outros.\nHistoria ano a ano"}
{"id": "19628", "revid": "75439", "url": "https://gl.wikipedia.org/wiki?curid=19628", "title": "1673", "text": "Outros.\nHistoria ano a ano"}
{"id": "19629", "revid": "34681", "url": "https://gl.wikipedia.org/wiki?curid=19629", "title": "1672", "text": "Outros.\nHistoria ano a ano"}
{"id": "19630", "revid": "34681", "url": "https://gl.wikipedia.org/wiki?curid=19630", "title": "1671", "text": "Outros.\nHistoria ano a ano"}
{"id": "19631", "revid": "98629", "url": "https://gl.wikipedia.org/wiki?curid=19631", "title": "1670", "text": "Outros.\nHistoria ano a ano"}
{"id": "19632", "revid": "5782012", "url": "https://gl.wikipedia.org/wiki?curid=19632", "title": "1669", "text": "Outros.\nHistoria ano a ano"}
{"id": "19633", "revid": "5782013", "url": "https://gl.wikipedia.org/wiki?curid=19633", "title": "1668", "text": "Outros.\nHistoria ano a ano"}
{"id": "19634", "revid": "34681", "url": "https://gl.wikipedia.org/wiki?curid=19634", "title": "1667", "text": "Outros.\nHistoria ano a ano"}
{"id": "19635", "revid": "15490", "url": "https://gl.wikipedia.org/wiki?curid=19635", "title": "1666", "text": "1666 (MDCLXVI) foi un ano com\u00fan comezado en venres, segundo o calendario gregoriano."}
{"id": "19636", "revid": "34681", "url": "https://gl.wikipedia.org/wiki?curid=19636", "title": "1664", "text": "Outros.\nHistoria ano a ano"}
{"id": "19637", "revid": "25871", "url": "https://gl.wikipedia.org/wiki?curid=19637", "title": "1663", "text": "Outros.\nHistoria ano a ano"}
{"id": "19638", "revid": "34681", "url": "https://gl.wikipedia.org/wiki?curid=19638", "title": "1662", "text": "Outros.\nHistoria ano a ano"}
{"id": "19639", "revid": "23204", "url": "https://gl.wikipedia.org/wiki?curid=19639", "title": "1661", "text": "Outros.\nHistoria ano a ano"}
{"id": "19640", "revid": "7802", "url": "https://gl.wikipedia.org/wiki?curid=19640", "title": "Kiwi", "text": "O termo kiwi pode referirse \u00e1:"}
{"id": "19641", "revid": "98629", "url": "https://gl.wikipedia.org/wiki?curid=19641", "title": "Kiwi (froita)", "text": "\"Este artigo trata sobre a froita, para m\u00e1is informaci\u00f3n sobre a planta v\u00e9xase: kiwi (planta).\"\nO kiwi \u00e9 a froita da planta do mesmo nome (\"Actinidia deliciosa\") que medra en climas temperados. Debe o seu nome a unha remota similitude de aspecto entre o froito de orixe chinesa e a ave neozelandesa chamada kiwi. O froito cuberto de micropelos pode evocar a curiosa e t\u00edpica plumaxe desta ave.\nC\u00f3mpre salientar que o cultivo do kiwi aclimatouse moi ben en Galiza e \u00e9 unha froita que raramente precisa de produtos contra pragas ou fitosanitarios, polo que pode cultivarse de maneira ecol\u00f3xica facilmente (para cultivo v\u00e9xase artigo kiwi (planta)).\nClasif\u00edcase botanicamente coma unha baga oval duns 6,25\u00a0cm de longo, coa pela magra de cor verde acasta\u00f1ada e densamente cuberta duns peli\u00f1os rexos e curtos de cor marr\u00f3n. A polpa, firme at\u00e9 madurar completamente, \u00e9 normalmente de cor verde brillante zumarenta e con diminutas sementes negras dispostas arredor dun cor abrancazado. Tam\u00e9n hai variedades de kiwi coa polpa de cor alaranxada.\nTen un sabor subacedo a bastante acedo, semellante ao da grosella ou do amorodo.\nAdoita ser un al\u00e9rxeno frecuente, especialmente a pela.\nA maduraci\u00f3n da froita en Galiza d\u00e1se a principios de abril.\nProduci\u00f3n.\nEn Espa\u00f1a cult\u00edvanse unhas 1.200 ha, cunha produci\u00f3n de 25.700 Tm. A produci\u00f3n en Galiza \u00e9 de 22.000 Tm. Tam\u00e9n hai algunhas plantaci\u00f3ns en Asturias, o Pa\u00eds Vasco, Navarra, Catalu\u00f1a e a Comunidade Valenciana. Consumo de kiwi en Espa\u00f1a: 151.849 Tm (importaci\u00f3ns: 124.000 Tm; exportaci\u00f3ns: 11.400 Tm).\n\"Para m\u00e1is informaci\u00f3n sobre a produci\u00f3n do kiwi, v\u00e9xase artigo Kiwi (planta).\"\nConservaci\u00f3n do froito.\nPara a conservaci\u00f3n industrial dos froitos en estado fresco, requ\u00edrese sometelos a unha temperatura de 0\u00a0\u00b0C, con humidade relativa de 90-95 %, suplementadas con atmosferas controladas ou outras tecnolox\u00edas. O 1-metilciclopropeno favorece a conservaci\u00f3n da firmeza do froito, xa for que o tratamento se realice antes da introduci\u00f3n en c\u00e1mara fr\u00eda, xa for que se efect\u00fae durante o per\u00edodo de conservaci\u00f3n. Isto d\u00e9bese a que o kiwi \u00e9 moi sens\u00edbel \u00e1 presenza de etileno, e o 1-metilciclopropeno inhibe a percepci\u00f3n do etileno por parte do froito.\nEn c\u00e1mara fr\u00eda, a vida destes froitos pode durar entre 3 e 5 meses, dependendo das variedades cultivadas. En caso de utilizaci\u00f3n das atmosferas controladas, recom\u00e9ndanse niveis de os\u00edxeno de 1-2 % e niveis de CO2 de 3-5 %.\nInformaci\u00f3n nutricional.\nO kiwi \u00e9 unha froita considerada cun alto contido de vitamina C (cabe salientar que o kiwi \u00e9 a froita con m\u00e1is vitamina C do mundo) e E. \u00c9 baixa en colesterol. Produce efectos anticancer\u00edxenos, ten capacidade antioxidante e antiinflamatoria, mellora o sistema inmunol\u00f3xico e aumenta as defensas no organismo.\nAchega outros nutrientes esenciais para o organismo coma fosfato, magnesio e cobre.\nCada 100 gramos achegan soamente 46 quilocalor\u00edas; 1 gr de prote\u00ednas; 0,6 g de graxas; 8,5 g de carbohidratos; 3,2 g de fibra; 40\u00a0mg de calcio; 31\u00a0mg de f\u00f3sforo; 0,5\u00a0mg de ferro; 4\u00a0mg de sodio; 370\u00a0mg de caroteno e vitaminas (B1: 17\u00a0mg; B2: 50\u00a0mg; B3: 410\u00a0mg; B6: 120\u00a0mg; C: 70\u00a0mg; E: 930\u00a0mg); 295\u00a0mg de potasio; 330\u00a0mg de iodo; e 15\u00a0mg de magnesio.\nA lute\u00edna \u00e9 un composto fitoqu\u00edmico que reduce o risco de cancro, enfermidades card\u00edacas e dexeneraci\u00f3n macular e cataratas, ambas causas importantes de cegueira. Ademais, o kiwi cont\u00e9n moita fibra sol\u00fabel(diabetes, trastornos card\u00edacos) e insol\u00fabel (cancro de colon, estrinximento e diverticulite). O cobre \u00e9 vital para o crecemento dos nenos, fortalece os \u00f3sos e fai desenvolver o cerebro e o sistema inmunitario. Ten m\u00e1is potasio que a banana e controla a presi\u00f3n sangu\u00ednea, controla a actividade do coraz\u00f3n e mant\u00e9n o equilibrio dos flu\u00eddos."}
{"id": "19643", "revid": "89787", "url": "https://gl.wikipedia.org/wiki?curid=19643", "title": "Niter\u00f3i", "text": "Niter\u00f3i \u00e9 unha cidade do estado brasileiro do R\u00edo de Xaneiro, situada a 5\u00a0km en li\u00f1a recta da cidade do R\u00edo de Xaneiro, capital do estado, \u00e1 cal est\u00e1 unida por unha ponte de 14\u00a0km de lonxitude. Cando a cidade de R\u00edo se converteu en \"municipio neutro\" e capital do Brasil independente, Niter\u00f3i pasou a ser capital da ent\u00f3n \"Provincia do R\u00edo de Xaneiro\", actualmente estado do R\u00edo de Xaneiro. En 1960 a capital do Brasil foi transferida a Brasilia e, 14 anos despois, en 1974, coa fusi\u00f3n entre o estado do R\u00edo de Xaneiro e o \"estado da Guanabara\" (formado pola cidade do R\u00edo de Xaneiro), Niter\u00f3i perdeu o \"status\" de capital.\nPos\u00fae como actividades econ\u00f3micas o comercio e os servizos, a industria (destacando a industria naval) e en menor escala o turismo. Nela sit\u00faase o Museo de Arte Contempor\u00e1nea, proxecto do arquitecto Oscar Niemeyer, con vistas \u00e1 ba\u00eda de Guanabara."}
{"id": "19644", "revid": "23204", "url": "https://gl.wikipedia.org/wiki?curid=19644", "title": "Kiwi (ave)", "text": ""}
{"id": "19646", "revid": "56817", "url": "https://gl.wikipedia.org/wiki?curid=19646", "title": "Funci\u00f3n de densidade", "text": "En matem\u00e1ticas e estat\u00edstica, a funci\u00f3n de densidade (en ingl\u00e9s, \"probability density function\": \"pdf\") serve para representar a distribuci\u00f3n de probabilidade en termos de integrais. Unha funci\u00f3n de densidade de probabilidade \u00e9 sempre non-neativa e a s\u00faa integral dende \u2212\u221e ata +\u221e \u00e9 igual a 1. Se unha distribuci\u00f3n de probabilidade ten densidade \"f\"(\"x\"), ent\u00f3n, intuitivamente o intervalo infinitesimal [\"x\", \"x\" + d\"x\"] ten probabilidade \"f\"(\"x\")\u00a0d\"x\". A funci\u00f3n de densidade de probabilidade pode verse como unha versi\u00f3n \"suavizada\" dun histograma: se algu\u00e9n mide empiricamente valores dunha variable aleatoria continua repetidamente e produce un histograma coas frecuencias relativas dos rangos de sa\u00edda, ent\u00f3n este histograma dar\u00e1 lugar \u00e1 densidade de probabilidade da variable aleatoria (asumindo que sobre a variable se escollen mostras suficientemente a mi\u00fado e os rangos de sa\u00edda son suficientemente pequenos).\nFormalmente, unha distribuci\u00f3n de probabilidade ten densidade \"f\"(\"x\") se \"f\"(\"x\") \u00e9 unha funci\u00f3n non-negativa Lebesgue-integrable R \u2192 R de xeito que a probabilidade do intervalo [\"a\", \"b\"] v\u00e9n dada por\npara calquera dous n\u00fameros \"a\" e \"b\". Isto implica que a integral total de \"f\" debe ser 1. \u00c1 inversa, calquera funci\u00f3n non-negativa integrable por Lebesgue con integral total 1 \u00e9 a densidade de probabilidade dunha distribuci\u00f3n de probabilidade definida axeitadamente.\nExplicaci\u00f3n simplificada.\nA funci\u00f3n de densidade de probabilidade \u00e9 calquera funci\u00f3n \"f\"(\"x\") que describe a densidade de probabilidade en termos da variable de entrada \"x\" do seguinte xeito: \nA probabilidade actual pode ser calculada mediante a integral da funci\u00f3n \"f\"(\"x\") no intervalo de integraci\u00f3n da variable de entrada \"x\".\nPor exemplo: a variable \"x\" no intervalo 4.3 &lt; \"x\" &lt; 7.8 ter\u00eda a probabilidade\nM\u00e1is detalles.\nPor exemplo, a distribuci\u00f3n uniforme continua no intervalo [0,1] ten densidade de probabilidade \"f\"(\"x\") = 1 para 0 \u2264 \"x\" \u2264 1 e cero no resto. A distribuci\u00f3n normal est\u00e1ndar ten densidade de probabilidade\nDada unha variable aleatoria \"X\", se a s\u00faa distribuci\u00f3n admite a funci\u00f3n de densidade de probabilidade \"f\"(\"x\"), ent\u00f3n o valor esperado de \"X\" (se existe) pode ser calculado como\nNon todas as distribuci\u00f3ns de probabilidade te\u00f1en funci\u00f3n de densidade: as distribuci\u00f3ns de variables aleatorias discretas non te\u00f1en, tampouco a distribuci\u00f3n de Cantor a\u00ednda que non ten compo\u00f1ente discreta e non asigna probabilidade positiva a ning\u00fan punto individual.\nUnha distribuci\u00f3n ten funci\u00f3n de densidade se e s\u00f3 se a s\u00faa funci\u00f3n de distribuci\u00f3n de probabilidade \"F\"(\"x\") \u00e9 absolutamente continua. Nese caso, \"F\" \u00e9 diferenciable en todo o rango, e a s\u00faa derivada pode ser usada como densidade de probabilidade:\nSe a distribuci\u00f3n de probabilidade admite unha densidade, ent\u00f3n a probabilidade de cada conxunto dun s\u00f3 punto {\"a\"} \u00e9 cero.\n\u00c9 un erro com\u00fan pensar que \"f\"(\"a\") \u00e9 a probabilidade de {\"a\"}; de feito, \"f\"(\"a\") ser\u00e1 a mi\u00fado maior que 1. P\u00f3dese considerar por exemplo unha variable aleatoria con distribuci\u00f3n uniforme entre 0 e 1/2.\nD\u00faas densidades de probabilidade \"f\" e \"g\" representan a mesma distribuci\u00f3n de probabilidade se e s\u00f3 se se diferencian nun conxunto de medidas cero de Legesgue.\nNo campo da f\u00edsica estat\u00edstica, unha reformulaci\u00f3n non formal da relaci\u00f3n entre a derivada da funci\u00f3n de distribuci\u00f3n de probabilidade e a funci\u00f3n de densidade de probabilidade \u00e9 usada como a definici\u00f3n da funci\u00f3n de densidade de probabilidade. Esta definici\u00f3n alternativa \u00e9 a seguinte:\nSe \"dt\" \u00e9 un n\u00famero infinitamente pequeno, a probabilidade de que formula_7 estea inclu\u00eddo no intervalo [\"t\",\u00a0\"t\"\u00a0+\u00a0\"dt\"] \u00e9 igual a formula_8, ou:\nRelaci\u00f3n entre distribuci\u00f3ns continuas e discretas.\nA definici\u00f3n da funci\u00f3n de densidade de probabilidade fai posible describir a variable asociada cunha distribuci\u00f3n continua usando un conxunto de variables binarias discretas asociadas cos intervalos [a;b] (por exemplo, unha variable con valor \"1\" se \"X\" est\u00e1 en [a;b], e \"0\" se non).\n\u00c9 posible tam\u00e9n representar certas variables aleatorias discretas usando unha densidade de probabilidade mediante a funci\u00f3n delta de Dirac. Por exemplo, consideremos unha variable aleatoria discreta binaria que toma como valores -1 e 1, con probabilidade 1/2 cada un; a densidade de probabilidade asociada con esta variable \u00e9:\nM\u00e1is xeralmente, se unha variable discreta pode tomar \"n\" valores diferentes entre os n\u00fameros reais, ent\u00f3n a funci\u00f3n de densidade de probabilidade asociada \u00e9: \nEsta expresi\u00f3n permite determinar caracter\u00edsticas estat\u00edsticas de dita variable discreta (como a s\u00faa media, varianza e curtose), mediante as f\u00f3rmulas dadas para unha distribuci\u00f3n continua.\nNa f\u00edsica, esta descrici\u00f3n \u00e9 tam\u00e9n \u00fatil para caracterizar matematicamente a configuraci\u00f3n inicial dun movemento Browniano."}
{"id": "19648", "revid": "47401", "url": "https://gl.wikipedia.org/wiki?curid=19648", "title": "Axiomas de probabilidade", "text": "Na teor\u00eda da probabilidade matem\u00e1tica def\u00ednese a probabilidade P dun evento E, escrito formula_1 como un valor que satiface os tres axiomas de Kolmogorov.\nNo que segue, as\u00famese que formula_2 \u00e9 un espazo m\u00e9trico con formula_3. Ent\u00f3n formula_2 \u00e9 un espazo de probabilidade, con espazo muestral formula_5, espazo de sucesos formula_6 e medida de probabilidade formula_7\nAxiomas de Kolmogorov.\nPrimeiro axioma.\nA probabilidade dun suceso formula_8 \u00e9 un n\u00famero real entre 0 e 1.\nSegundo axioma.\nA probabilidade de que ocorra un suceso do espazo de sucesos formula_5 \u00e9 1. \nEste axioma pode interpretarse como a condici\u00f3n de que t\u00f3dolos sucesos elementais est\u00e1n inclu\u00eddos no espazo de sucesos.\nTerceiro axioma.\nSe A1, A2 ... \u00e9 unha secuencia de sucesos disxuntos, \nent\u00f3n:"}
{"id": "19649", "revid": "98629", "url": "https://gl.wikipedia.org/wiki?curid=19649", "title": "Cebreiro, O Pino", "text": "San Xiao de Cebreiro \u00e9 unha parroquia do concello coru\u00f1\u00e9s do Pino. Segundo o IGE en 2018 ti\u00f1a 214 habitantes (104 homes e 110 mulleres), o que sup\u00f3n unha diminuci\u00f3n respecto do ano 1999 cando ti\u00f1a 281 habitantes.\nO seu top\u00f3nimo procede do lat\u00edn CEBRARIUM, \"lugar onde hai moitos asnos bravos\", tam\u00e9n chamados onagros e \"cebros\" &lt;(e)quos feros + o sufixo abundancial -arium&gt;\nPatrimonio.\nNela est\u00e1 unha carballeira onde se celebraba a feira do Vinte. Na actualidade a\u00ednda se pode ir comer o polbo o d\u00eda 20 de cada mes. Nesta carballeira hai restos da antiga aldea e da capela de San Sadurni\u00f1o. Foi unha das localizaci\u00f3ns escollidas para a rodaxe da pel\u00edcula \"Divinas palabras\", na que participaron como extras moitos dos veci\u00f1os da parroquia."}
{"id": "19650", "revid": "98629", "url": "https://gl.wikipedia.org/wiki?curid=19650", "title": "Caligraf\u00eda", "text": "A caligraf\u00eda (do grego \u03ba\u03b1\u03bb\u03bb\u03bf\u03c2 \"kallos\" \"beleza\" e \u03b3\u03c1\u03b1\u03c6\u03bf\u03c2 \"graphos\" \"escrita\") \u00e9 a arte de escribir con trazos de estilo fermoso. O voc\u00e1bulo designa a escrita manual na cal predominan as calidades de elegancia, uniformidade e beleza.\nA caligraf\u00eda contin\u00faa a florecer en formas como as invitaci\u00f3ns de voda e outros eventos, a tipograf\u00eda e o dese\u00f1o de fontes, o dese\u00f1o de logotipos, a arte relixiosa, anuncios, dese\u00f1o gr\u00e1fico, inscrici\u00f3ns en pedras e documentos de lembranza. Tam\u00e9n se usa en carteis teatrais e cinematogr\u00e1ficos e tam\u00e9n para certificados de nacemento e defunci\u00f3n, mapas ou outras obras escritas.\nTam\u00e9n se denomina caligraf\u00eda aos trazos da escrita propios de cada persoa, as\u00ed como ao conxunto dos mesmos contidos nun documento manuscrito.\nDefinici\u00f3n da caligraf\u00eda.\nUnha definici\u00f3n contempor\u00e1nea da pr\u00e1ctica da caligraf\u00eda \u00e9 \"a arte de escribir belo\" (Mediavilla, 1996). A historia da escritura \u00e9 unha historia de evoluci\u00f3ns est\u00e9ticas enmarcadas polas habilidades t\u00e9cnicas, velocidade e limitaci\u00f3ns materiais das diferentes persoas, \u00e9pocas e lugares. (Diringer 1968: 441).\nA caligraf\u00eda abarca desde creaci\u00f3ns completamente utilitarias ata magn\u00edficas obras de arte onde a expresi\u00f3n abstracta pode (ou non) adquirir mais importancia que a lexibilidade das letras (Mediavilla, 1996). A caligraf\u00eda cl\u00e1sica difire da tipograf\u00eda e da escritura manual non cl\u00e1sica, a\u00ednda que un cal\u00edgrafo pode ser capaz de crear todas elas.\nFerramentas.\nAs principais ferramentas para un cal\u00edgrafo son a pluma e o pincel. Os plumas de caligraf\u00eda escriben con puntas que poden ser planas, redondas ou puntiagudas.. Para alg\u00fans fins decorativos, p\u00f3dense usar plumas con diferentes puntas. Non obstante, tam\u00e9n se crearon obras con bol\u00edgrafos e rotuladores, a\u00ednda que non empregan li\u00f1as angulares. Existen alg\u00fans estilos de caligraf\u00eda, como a escritura g\u00f3tica, que requiren unha pluma de punta.\nA tinta de escritura adoita ser a base de auga e \u00e9 moito menos viscosa que as tintas a base de aceite empregadas na impresi\u00f3n. Alg\u00fans papeis especializados con alta absorci\u00f3n de tinta e textura constante permiten li\u00f1as m\u00e1is limpas, a\u00ednda que a mi\u00fado se emprega pergami\u00f1o ou papel velino, xa que un coitelo pode borrar as imperfecci\u00f3ns e non se precisa unha caixa de luz para que as li\u00f1as poidan pasar por el. Normalmente, as caixas de luz e os modelos \u00fasanse para lograr li\u00f1as rectas sen que as marcas a lapis prexudiquen o traballo. O papel regrado, xa sexa para unha caixa lixeira ou para uso directo, adoita pautarse cada cuarto ou media polgada, a\u00ednda que ocasionalmente se empregan espazos de polgadas. Este \u00e9 o caso de \"litterea unciales\" (de a\u00ed o nome), e o papel regrado dos colexios act\u00faa a mi\u00fado como orientaci\u00f3n.\nHistoria.\nA tradici\u00f3n afirma que os caracteres chineses, a forma m\u00e1is antiga co\u00f1ecida de escritura das existentes hoxe en d\u00eda, foron inventados por Cang Jie (cara a 2650 a. C.). Outra tradici\u00f3n remonta a s\u00faa creaci\u00f3n aos tempos de Fu Xi, o lendario primeiro emperador da China.\nA cultura chinesa concede unha grande importancia \u00e1 caligraf\u00eda. Esta fundamentase na beleza visual dos ideogramas, a t\u00e9cnica da s\u00faa realizaci\u00f3n e os preceptos metaf\u00edsicos da cultura tradicional chinesa.\nA caligraf\u00eda occidental desenv\u00f3lvese de forma totalmente independente. A s\u00faa orixe \u00e9 o alfabeto latino, co que na Idade Media escrib\u00edan os monxes copistas sobre pergami\u00f1o. Aproximadamente na mesma \u00e9poca a cultura isl\u00e1mica desenvolve a s\u00faa propia caligraf\u00eda, baseada no alfabeto \u00e1rabe, e debido \u00e1 prohibici\u00f3n relixiosa de representar seres vivos, conv\u00e9rtea nunha arte decorativa de amplo uso na arquitectura.\nOutros alfabetos desenvolv\u00e9ronse noutras culturas, e ata existen hoxe en d\u00eda, a maior\u00eda deles en Asia, e son utilizados de forma habitual nos seus respectivos pa\u00edses, a\u00ednda que globalmente te\u00f1en unha difusi\u00f3n moito menor.\nTrala invenci\u00f3n da imprenta por Gutenberg, os libros alcanzan unha difusi\u00f3n moito maior que a posible ata ent\u00f3n e a caligraf\u00eda perde importancia a favor da tipograf\u00eda.\nO bol\u00edgrafo primeiro, e posteriormente as m\u00e1quinas de escribir e os ordenadores supuxeron a desaparici\u00f3n da caligraf\u00eda da nosa vida coti\u00e1. Con todo, \u00e9 hoxe unha arte moi viva, unha forma de expresi\u00f3n art\u00edstica que une a escritura con outras artes pl\u00e1sticas como o debuxo e a pintura e que d\u00e1 lugar a obras de gran beleza pl\u00e1stica, nas que constantemente buscan inspiraci\u00f3n os creadores de novas tipograf\u00edas. A caligraf\u00eda est\u00e1 presente ao noso ao redor na publicidade, nos logotipos de compa\u00f1\u00edas e nas etiquetas de moitos produtos, con todo a caligraf\u00eda foi decrecendo no seu uso a trav\u00e9s do tempo a\u00ednda cando de xeito expresivo se dean alg\u00fans avances na procura de novas formas de caligraf\u00eda, as mesmas seguen tendo a s\u00faa esencia principal.\nTradici\u00f3ns caligr\u00e1ficas.\nCaligraf\u00eda hebrea.\nCaligraf\u00eda estilo Rashi, o rashi, \u00e9 o acr\u00f3nimo de \u05e8\u05d1\u05d9 \u05e9\u05dc\u05de\u05d4 \u05d9\u05e6\u05d7\u05e7\u05d9 \"Rabi Shlomo Yitzjaki\". \u00c9 o tipo de letra semicursiva na que os comentarios de Rashi adoitan imprimirse tanto no Talmud como no Tanakh. A\u00ednda que leva o seu nome, Rashi nunca empregou esta escritura: o tipo de letra bas\u00e9ase na escritura manuscrita semicursiva sefard\u00ed do s\u00e9culo XV.\nCaligraf\u00eda xeorxiana.\nA caligraf\u00eda xeorxiana \u00e9 unha forma de caligraf\u00eda art\u00edstica da lingua xeorxiana que se practicou nos tres alfabetos xeorxianos. Existe unha tradici\u00f3n de s\u00e9culos nesta arte e o cristianismo tivo un papel importante na vida literaria xeorxiana, xa que os monxes e outros relixiosos da igrexa ortodoxa xeorxiana deixaron moitos manuscritos e rexistros hist\u00f3ricos.\nCaligraf\u00eda occidental.\nDende os tempos da antiga Roma e ata a invenci\u00f3n da imprenta, a caligraf\u00eda estivo ligada \u00e1 historia da cultura europea e \u00e1 s\u00faa transmisi\u00f3n, e cada \u00e9poca vese reflectida nos diferentes estilos de escritura. Despois, a beleza na escritura a man tivo sempre unha gran consideraci\u00f3n como parte da educaci\u00f3n ata tempos moi recentes, e mantense a\u00ednda en forma de invitaci\u00f3ns manuscritas, dese\u00f1os de logotipos e tipograf\u00edas ou documentos conmemorativos.\nA caligraf\u00eda occidental difer\u00e9nciase polo uso do alfabeto latino, que se escrib\u00eda en letras imperiais capitais na pedra, capitais r\u00fasticas ao pintar nos muros e en cursiva romana para o uso coti\u00e1n. Nos s\u00e9culos II e III desenvolveuse o estilo uncial. Cando a escritura se deixou para aos mosteiros, considerouse que a escritura uncial era m\u00e1is axeitada para copiar a Biblia e outros textos relixiosos. Foron os mosteiros os que conservaron as tradici\u00f3ns caligr\u00e1ficas durante os s\u00e9culos IV e V, cando caeu o Imperio Romano e Europa entrou na idade media.\nNo auxe do Imperio, o seu poder chegaba ata Gran Breta\u00f1a e trala s\u00faa ca\u00edda mant\u00edvose a s\u00faa influencia literaria. A escrita semiuncial xerou a semiuncial irlandesa. Cada rexi\u00f3n desenvolveu os seus propios est\u00e1ndares seguindo o mosteiro principal da rexi\u00f3n (escritura merovinxia, escritura Laon, escritura Luxeuil, escritura visigoda, escritura beneventana), na s\u00faa maior\u00eda cursivas dificilmente lexibles. As igrexas cristi\u00e1s promoveron o desenvolvemento da escritura a trav\u00e9s das prol\u00edficas copias da Biblia, do Breviario e doutros textos sagrados. Dous estilos de escritura distintos co\u00f1ecidos como uncial e semiuncial (do lat\u00edn \"uncia\" ou \"inch\") desenvolv\u00e9ranse a partir da variedade de manuais romanos. Os s\u00e9culos VII-IX do norte de Europa supuxeron o auxe dos manuscritos iluminados celtas, como o Libro de Durrow, os evanxeos de Lindisfarne e o libro de Kells.\nA devoci\u00f3n de Carlomagno pola mellora dos estudos resultou no recrutamento \"dunha multitude de escribas\", segundo Alcuin, abade de York. Alcuin desenvolveu o estilo co\u00f1ecido como o min\u00fascula carolinxia ou carolino. O primeiro manuscrito deste estilo foi o Godescalc Evangelistary (rematado no 783), un libro cos evanxeos escrito polo escriba Godescalc. O carolinxio \u00e9 o estilo do que descende a tipograf\u00eda moderna. No s\u00e9culo XI, o carolinxio evolucionou cara \u00e1 escritura g\u00f3tica, que era m\u00e1is compacta e permit\u00eda encaixar m\u00e1is texto nunha p\u00e1xina. Os estilos de caligraf\u00eda g\u00f3tica fix\u00e9ronse dominantes en toda Europa e en 1454, cando Johannes Gutenberg desenvolveu a primeira imprenta en Mainz adoptou o estilo g\u00f3tico, convert\u00e9ndoo na primeira tipograf\u00eda.\nNo s\u00e9culo XV, o redescubrimento de antigos textos carolinxios fomentou a creaci\u00f3n da min\u00fascula humanista ou \"littera antiqua\". O s\u00e9culo XVII viu a escritura Batarde desde Francia, e no s\u00e9culo XVIII a escritura inglesa estenderse por Europa e o mundo a trav\u00e9s dos seus libros.\nA mediados dos anos 1600 os funcionarios franceses, inundados de documentos escritos en varias mans e variados niveis de habilidade, queix\u00e1banse de que moitos destes documentos estivesen m\u00e1is al\u00e1 da s\u00faa capacidade para descifrar. A Oficina do Financiador restrinxiu todos os documentos legais a tres estilos, Coulee, Rhonde (co\u00f1ecido en ingl\u00e9s como \"Round hand\") e Speed \u200b\u200bHand, \u00e1s veces chamado simplemente bastarda. A\u00ednda que hab\u00eda moitos grandes mestres franceses naquel momento, o m\u00e1is influente na proposta foi Louis Barbedor, que publicou \"Les Ecritures Financi\u00e8re Et Italienne Bastarde Dans Leur Naturel\" arredor de 1650.\nCoa destruci\u00f3n da Camera Apostolica durante o saqueo de Roma (1527), o centro dos mestres de escritura trasladouse ao sur de Francia. Cara ao 1600, a cursiva cursiva comezou a ser substitu\u00edda por un refinamento tecnol\u00f3xico, a it\u00e1lica, que \u00e1 s\u00faa vez foi a nai da \"Rhonde\" e posteriormente da \"Round hand\" inglesa.\nA caligraf\u00eda sagrada occidental ten algunhas caracter\u00edsticas propias, como a iluminaci\u00f3n da primeira letra de cada libro ou cap\u00edtulo na \u00e9poca medieval. A parte escrita pode vir precida por unha p\u00e1xina decorativa chea de representaci\u00f3ns xeom\u00e9tricas adornadas de animais de ton atrevido. Os evanxeos de Lindisfarne (715-720) son un exemplo temper\u00e1n.\nComo ocorre coa caligraf\u00eda chinesa ou isl\u00e1mica, a escritura caligr\u00e1fica occidental empregou regras e formas estritas. A escritura de calidade ti\u00f1a un ritmo e unha regularidade lograda coas letras, cunha orde \"xeom\u00e9trica\" \u200b\u200bdas li\u00f1as da p\u00e1xina. Cada personaxe ti\u00f1a e ten a\u00ednda unha orde de trazo precisa.\nA diferenza dun tipo de letra, a irregularidade no tama\u00f1o, no estilo e nas cores das personaxes aumenta o valor est\u00e9tico, a\u00ednda que o contido pode resultar ilexible. Moitos dos temas e variaci\u00f3ns da caligraf\u00eda occidental contempor\u00e1nea actual at\u00f3panse nas p\u00e1xinas da Biblia de San Xo\u00e1n. Un exemplo particularmente moderno \u00e9 a edici\u00f3n ilustrada da Biblia de Timothy Botts, con 360 imaxes e unha tipograf\u00eda caligr\u00e1fica.\nCaligraf\u00edas orientais.\nA caligraf\u00eda chinesa ch\u00e1mase localmente \"sh\u016bf\u01ce\" ou \"f\u01cesh\u016b\" ({en {lang-zh|\u66f8\u6cd5}} ou \u6cd5\u66f8 en chin\u00e9s tradicional, literalmente \"m\u00e9todo ou lei da escritura\"); a caligraf\u00eda xaponesa \u00e9 \"shod\u014d\" (en , literalmente \"cami\u00f1o ou principio da escritura\"); a caligraf\u00eda coreana ch\u00e1mase \"seoye\" (en , literalmente \"a arte de escribir\"); e a vietnamita \u00e9 \"th\u01b0 ph\u00e1p\" (en vietnamita: Th\u01b0 ph\u00e1p/\u66f8\u6cd5, literalmente \"cami\u00f1o das letras ou das palabras\"). A caligraf\u00eda dos caracteres orientais \u00e9 un importante e prezado aspecto da cultura tradicional de Asia oriental.\nA escritura tradicional de Asia Oriental usa os Catro Tesouros do Estudo (\u6587\u623f\u56db\u5bf6/\u6587\u623f\u56db\u5b9d): [20] pinceis para tinta co\u00f1ecidos como m\u00e1ob\u01d0 (\u6bdb\u7b46/\u6bdb\u7b14), tinta chinesa, papel e morteiro para escribir caracteres chineses. Estes instrumentos de escritura tam\u00e9n se co\u00f1ecen como \"os catro amigos do estudo\" (en coreano: \ubb38\ubc29\uc0ac\uc6b0/\u6587\u623f\u56db\u53cb, Munbang sau) en Corea. Ademais das catro ferramentas tradicionais, tam\u00e9n se usan protectores para a mesa e calcapapeis.\nMoitos par\u00e1metros diferentes infl\u00faen no resultado final do traballo dun cal\u00edgrafo. Os par\u00e1metros f\u00edsicos incl\u00faen a forma, o tama\u00f1o, o estricamento e o tipo de pelo do pincel; a cor, a densidade de cor e a densidade de auga da tinta; as\u00ed como a velocidade de absorci\u00f3n de auga e a textura da superficie do papel. A t\u00e9cnica do cal\u00edgrafo tam\u00e9n infl\u00fae no resultado, xa que o aspecto dos caracteres acabados est\u00e1 influ\u00eddo pola cantidade de tinta e auga que o cal\u00edgrafo deixa tomar ao pincel e pola presi\u00f3n, inclinaci\u00f3n e direcci\u00f3n do pincel. Cambiar estas variables produce trazos m\u00e1is finos ou atrevidos e bordos lisos ou dentados. Finalmente, a velocidade, as aceleraci\u00f3ns e desaceleraci\u00f3ns dos movementos dun cal\u00edgrafo h\u00e1bil pretenden dar \"esp\u00edrito\" aos caracteres, influ\u00edndo moito nas s\u00faas formas finais.\nCaligraf\u00eda isl\u00e1mica.\nA caligraf\u00eda isl\u00e1mica (\u00e1rabe \"khatt ul-yad\" \u062e\u0637 \u0627\u0644\u064a\u062f) evolucionou xunto co islam e a lingua \u00e1rabe. Como est\u00e1 baseada en letras \u00e1rabes, \u00e1s veces \u00e9 chamada \"caligraf\u00eda \u00e1rabe\", mais o termo \"caligraf\u00eda isl\u00e1mica\" \u00e9 m\u00e1is apropiado xa que comprende todas as obras caligr\u00e1ficas musulm\u00e1s de diferentes culturas nacionais. A caligraf\u00eda \u00e1rabe est\u00e1 rexida por unha serie de regras e de canons est\u00e9ticos que esixen estudo e o desenvolvemento de habilidades, destrezas e talentos art\u00edsticos.\nA caligraf\u00eda isl\u00e1mica est\u00e1 asociada \u00e1 arte isl\u00e1mica xeom\u00e9trica (arabesco) nas paredes e nos teitos das mesquitas, as\u00ed como sobre o papel ou outros materiais. Os artistas contempor\u00e1neos do mundo isl\u00e1mico aproveitan o patrimonio da caligraf\u00eda para crear inscrici\u00f3ns modernas, como logotipos corporativos ou abstracci\u00f3ns.\nEn vez de recordar algo relacionado coa palabra falada, a caligraf\u00eda para os musulm\u00e1ns \u00e9 unha expresi\u00f3n visible da arte m\u00e1is alta de todos, a arte do mundo espiritual. A caligraf\u00eda converteuse sen d\u00fabida na forma m\u00e1is venerada da arte isl\u00e1mica porque proporciona un v\u00ednculo entre as linguas dos musulm\u00e1ns coa relixi\u00f3n do islam. O Cor\u00e1n desempe\u00f1ou un papel importante no desenvolvemento e evoluci\u00f3n da lingua \u00e1rabe e, por extensi\u00f3n, da caligraf\u00eda no alfabeto \u00e1rabe. Proverbios e pasaxes do Cor\u00e1n a\u00ednda son fontes de caligraf\u00eda isl\u00e1mica. A caligraf\u00eda c\u00fafica \u00e9 un estilo de caligraf\u00eda \u00e1rabe considerado o m\u00e1is antigo tipo de escritura nesa lingua, desenvolvido na cidade de Kufa (da que toma o nome), a partir dunha modificaci\u00f3n do alfabeto sirio antigo e utilizada para escribir os primeiros exemplares do Cor\u00e1n.\nDurante a civilizaci\u00f3n otom\u00e1, a caligraf\u00eda isl\u00e1mica acadou un protagonismo especial. A cidade de Istambul \u00e9 unha exposici\u00f3n de todo tipo e variedade de caligraf\u00edas, desde inscrici\u00f3ns en mesquitas ata fontes, escolas, casas etc.\nCaligraf\u00eda persa.\nA caligraf\u00eda persa estivo presente na rexi\u00f3n persa antes da islamizaci\u00f3n. No zoroastrismo sempre se gababan escritos fermosos e claros. Crese que a antiga escritura persa foi inventada entre 600 e 500\u00a0a.C. para proporcionar inscrici\u00f3ns para os monumentos aos reis aquem\u00e9nidas. Estas inscrici\u00f3ns consist\u00edan en letras en forma de cu\u00f1a horizontais, verticais e diagonais, raz\u00f3n pola que se chama escritura de cu\u00f1as ou cuneiforme, en persa \"khat-e-mikhi\". S\u00e9culos despois empreg\u00e1ronse outras escritas en Persia, como a \"pahlavi\" e a \"av\u00e9stica\". A pahlavi foi un alfabeto persa medio desenvolvido a partir do arameo e converteuse na escritura oficial do Imperio Sas\u00e1nida (224-651). O alfabeto persa-avest\u00e1n (\"alefb\u00e2 P\u00e2rsi Avest\u00e2yi\"), creado por Louren\u00e7o Menezes D'Almeida, \u00e9 unha escrita alternativa para as linguas persa e avest\u00e1n.\nO Nasta'liq \u00e9 o estilo contempor\u00e1neo m\u00e1is popular entre as escritas da caligraf\u00eda persa cl\u00e1sica; os cal\u00edgrafos persas ch\u00e1manlle a \"noiva da escritura de caligraf\u00eda\". Este estilo de caligraf\u00eda baseouse nunha estrutura tan forte que cambiou moi pouco desde ent\u00f3n. Mir Ali Tabrizi atopara a composici\u00f3n \u00f3ptima das letras e das regras gr\u00e1ficas polo que s\u00f3 tivo que ser afinada durante os \u00faltimos sete s\u00e9culos. Ten regras moi estritas para a forma gr\u00e1fica das letras e para a combinaci\u00f3n das letras, palabras e composici\u00f3n de toda a peza de caligraf\u00eda.\nCaligraf\u00eda moderna.\nRexurdimento.\nDespois de que a imprenta se convertese en ferramenta ubicua dende o s\u00e9culo XV, a produci\u00f3n de manuscritos iluminados comezo a decaer. Por\u00e9n, a difusi\u00f3n da imprenta non significou o final da caligraf\u00eda.\nO renacemento moderno da caligraf\u00eda comezou a finais do s\u00e9culo XIX, influ\u00eddo pola filosof\u00eda e a est\u00e9tica de William Morris e o Arts and Crafts movement. Edward Johnston \u00e9 considerado como o pai da caligraf\u00eda moderna. Tras estudar copias publicadas do arquitecto William Harrison Cowlishaw, present\u00e1ronlle a William Lethaby en 1898, director da Escola Central de Artes, que lle aconsellou que estudase manuscritos no Museo Brit\u00e1nico.\nIsto impulsou o interese de Johnston na arte da caligraf\u00eda co uso de grandes plumas. Comezou a ensinar caligraf\u00eda na Escola Central en Southampton Row, Londres, a partir de setembro de 1899, onde influ\u00edu o dese\u00f1ador de tipograf\u00edas e escultor Eric Gill. Foi contratado por Frank Pick para dese\u00f1ar unha nova tipograf\u00eda para o metro de Londres, que contin\u00faa a empregarse con pequenas modificaci\u00f3ns.\nFoi reco\u00f1ecido por revivir a arte da escritura manual e de escribir de cartas mediante os seus libros. O seu manual \"Writing &amp; Illuminating, &amp; Lettering\" (1906) foi especialmente influente nunha xeraci\u00f3n de tip\u00f3grafos brit\u00e1nicos na que estaban Graily Hewitt, Stanley Morison, Eric Gill e Anna Simons. Johnston tam\u00e9n desenvolveu o estilo de caligraf\u00eda redondo, co\u00f1ecido como \"Foundational Hand\". Johnston inicialmente ensinaba os seus alumnos empregando un lapis cun \u00e1ngulo plano, pero despois aprendeulles empregando un \u00e1ngulo inclinado. A primeira referencia da expresi\u00f3n \"Foundational Hand\" apareceu na obra de 1909 \"Manuscript &amp; Inscription Letters for Schools and Classes and for the Use of Craftsmen\".\nDesenvolvementos posteriores.\nGraily Hewittdeu clases na Escola Central de Artes e Oficios e publicou xunto con Johnston durante a primeira parte do s\u00e9culo. Hewitt foi fundamental para o rexurdimento da caligraf\u00eda, e a s\u00faa prol\u00edfica produci\u00f3n en dese\u00f1o tipogr\u00e1fico tam\u00e9n apareceu entre 1915 e 1943. Atrib\u00faeselle o rexurdimento do dourado con xeso e pan de ouro sobre vitela. Hewitt axudou a fundar a Sociedade de Escribas e Iluminadores (SSI) en 1921, probablemente a sociedade de caligraf\u00eda m\u00e1is importante do mundo.\nHewitt non est\u00e1 exento de cr\u00edticos e partidarios na s\u00faa interpretaci\u00f3n das receitas medievais de xeso de Cennino Cennini. Donald Jackson, un cal\u00edgrafo brit\u00e1nico, obtivo as s\u00faas receitas de xeso de s\u00e9culos anteriores, algunhas delas non traducidas ao ingl\u00e9s. Graily Hewitt creou a patente que anunciaba a concesi\u00f3n ao pr\u00edncipe Filipe do t\u00edtulo de duque de Edimburgo o 19 de novembro de 1947, o d\u00eda antes do seu matrimonio coa ra\u00ed\u00f1a Isabel.\nA alumna de Johnston, Anna Simons, foi fundamental para espertar o interese pola caligraf\u00eda en Alema\u00f1a grazas \u00e1 s\u00faa traduci\u00f3n ao alem\u00e1n de \"Writing and Illuminating, and Lettering\" en 1910. O austr\u00edaco Rudolf Larisch, profesor de letras na Escola de Arte de Viena, publicou seis libros de letras que influ\u00edron moito nos cal\u00edgrafos de lingua alem\u00e1. Debido a que os pa\u00edses xerman\u00f3fonos non abandonaran a man do g\u00f3tico na imprenta, esta letra tivo tam\u00e9n un forte efecto nos seus estilos.\nRudolf Koch era un amigo m\u00e1is novo de Larisch. Os libros, os dese\u00f1os tipogr\u00e1ficos e as ensinanzas de Koch convert\u00e9rono nun dos cal\u00edgrafos m\u00e1is influentes do s\u00e9culo XX no norte de Europa e m\u00e1is adiante nos Estados Unidos. Larisch e Koch aprenderon e inspiraron moitos cal\u00edgrafos europeos, en particular Karlgeorg Hoefer e Hermann Zapf.\nOs tipos de letra contempor\u00e1neos empregados polas computadoras, desde procesadores de texto como Microsoft Word ou Apple Pages ata paquetes de software de dese\u00f1o profesional como Adobe InDesign, te\u00f1en unha d\u00e9beda considerable co pasado e cun pequeno n\u00famero de dese\u00f1adores de tipos de letra profesionais."}
{"id": "19652", "revid": "85894", "url": "https://gl.wikipedia.org/wiki?curid=19652", "title": "Arxemil, O Corgo", "text": "San Pedro de Arxemil \u00e9 unha parroquia do concello do Corgo. En 2010 ti\u00f1a 82 habitantes (42 homes e 40 mulleres).\nToponimia.\nO top\u00f3nimo pode significar as terras de , antrop\u00f3nimo g\u00f3tico.\nPatrimonio.\nA parroquia est\u00e1 rodeada en boa parte polo r\u00edo Chamoso. Na s\u00faa ribeira hai dous antigos mu\u00ed\u00f1os, xa en desuso, e unha praia fluvial, Sobre o r\u00edo \u00e9rguese a ponte de Gali\u00f1eiros, de orixe romana e pola que pasaba a v\u00eda que conectaba \"Lucus Augusti\" coa meseta Central. Actualmente non ten un bo estado de conservaci\u00f3n, se ben conserva intacta a estrutura. Esta v\u00eda deu p\u00e9 \u00e1 actual estrada N-VI que vai desde Madrid \u00e1 Coru\u00f1a. Na zona hai d\u00faas tumbas antropomorfas."}
{"id": "19653", "revid": "88215", "url": "https://gl.wikipedia.org/wiki?curid=19653", "title": "Andrei Nikolaevich Kolmogorov", "text": "Andrey Nikolaevich Kolmogorov (\u0410\u043d\u0434\u0440\u0435\u0301\u0439 \u041d\u0438\u043a\u043e\u043b\u0430\u0301\u0435\u0432\u0438\u0447 \u041a\u043e\u043b\u043c\u043e\u0433\u043e\u0301\u0440\u043e\u0432) (25 de abril de 1903 \u2014 20 de outubro de 1987) foi un matem\u00e1tico ruso que fixo progresos importantes nos campos da teor\u00eda da probabilidade e da topolox\u00eda. Traballou \u00f3 principio da s\u00faa carreira en l\u00f3xica construtivista e na serie de Fourier. Tam\u00e9n traballou en turbulencias e mec\u00e1nica cl\u00e1sica. As\u00ed mesmo, foi o fundador da teor\u00eda da complexidade algor\u00edtmica.\nKolmogorov traballou na Universidade Estatal de Moscova. Estudou con Nikolai Luzin, doutor\u00e1ndose en 1925."}
{"id": "19654", "revid": "114", "url": "https://gl.wikipedia.org/wiki?curid=19654", "title": "Axiomas de Kolmogorov", "text": ""}
{"id": "19655", "revid": "22570", "url": "https://gl.wikipedia.org/wiki?curid=19655", "title": "Stratovarius", "text": "Stratovarius \u00e9 un grupo fin\u00e9s de power metal formado en Helsinqui en 1984. Nas s\u00faas composici\u00f3ns utiliza abundantes coros e orquestraci\u00f3n, con obxecto de manter unha atmosfera adecuada \u00f3s textos, configurando as\u00ed aut\u00e9nticos \"himnos\", apocal\u00edpticos ou non. Un tema com\u00fan en moitas desas composici\u00f3ns \u00e9 a ecolox\u00eda, entendida como un prezo excesivo a pagar no primeiro mundo polo seu elevado desenvolvemento."}
{"id": "19656", "revid": "75439", "url": "https://gl.wikipedia.org/wiki?curid=19656", "title": "Teor\u00eda da probabilidade", "text": "A teor\u00eda de probabilidade \u00e9 a teor\u00eda matem\u00e1tica que modela os fen\u00f3menos aleatorios, o estudo matem\u00e1tico da probabilidade.\nOs fen\u00f3menos aleatorios contrap\u00f3\u00f1ense \u00f3s fen\u00f3menos determin\u00edsticos, nos cales o resultado\ndun experimento, realizado baixo condici\u00f3ns determinadas, produce un resultado \u00fanico ou previsible: por exemplo, a auga quentada a 100 graos cent\u00edgrados, a presi\u00f3n normal, transf\u00f3rmase en vapor. Un fen\u00f3meno aleatorio \u00e9 aquel que, malia realizarse o experimento baixo as mesmas condici\u00f3ns determinadas, ten como resultados posibles un conxunto de alternativas: por exemplo, lanzar unha moeda ou un dado.\nOs matem\u00e1ticos pensan en probabilidades como n\u00fameros no intervalo 0 a 1 asignados a \"eventos\" cuxa ocorrencia ou fallo \u00e9 aleatorio. As probabilidades formula_1 son asignadas \u00f3s eventos formula_2 de acordo cos axiomas de probabilidade.\nA probabilidade de que un evento formula_2 ocorra, \"dada\" a ocorrencia co\u00f1ecida dun evento formula_4 \u00e9 a probabilidade condicional de formula_2 \"dado\" formula_4; o seu valor num\u00e9rico \u00e9 formula_7 (sempre que formula_8 sexa non cero). Se a probabilidade condicional de formula_2 dado formula_4 \u00e9 a mesma que a probabilidade (\"incondicional\") de formula_2, ent\u00f3n formula_2 e formula_4 dise que son eventos independentes. Que esta relaci\u00f3n entre formula_2 e formula_4 \u00e9 sim\u00e9trica pode verse m\u00e1is rapidamente comprobando que \u00e9 o mesmo que dicir\nformula_16.\nDous conceptos cruciais na teor\u00eda da probabilidade son as variables aleatorias e a distribuci\u00f3n de probabilidade.\nEn 1933, o matem\u00e1tico sovi\u00e9tico Andrei Kolmogorov propuxo un sistema de axiomas para a teor\u00eda da probabilidade, baseado na teor\u00eda de conxuntos e na teor\u00eda da medida, desenvolvida poucos anos antes por Lebesgue, Borel e Frechet entre outros.\nEsta aproximaci\u00f3n axiom\u00e1tica que xeneraliza o marco cl\u00e1sico da probabilidade (a cal obedece \u00e1 regra de c\u00e1lculo de \"casos favorables sobre casos posibles\"), permitiu a modelaci\u00f3n matem\u00e1tica de sofisiticados fen\u00f3menos aleatorios. Actualmente, estes fen\u00f3menos atopan aplicaci\u00f3n nas m\u00e1is variadas ramas do co\u00f1ecemento, como pode ser a f\u00edsica (onde corresponde mencionar o desenvolvemento das difusi\u00f3ns e o movemento Browniano), ou as finanzas (onde destaca o modelo de Black e Scholes para a avaliaci\u00f3n de acci\u00f3ns)."}
{"id": "19657", "revid": "32797", "url": "https://gl.wikipedia.org/wiki?curid=19657", "title": "V\u00edctor Catal\u00e0", "text": "Caterina Albert i Parad\u00eds, nada en L'Escala o 11 de setembro de 1869 e finada na mesma vila o 27 de xaneiro de 1966, foi unha escritora catal\u00e1 da Renaixen\u00e7a, m\u00e1is co\u00f1ecida polo pseud\u00f3nimo literario de V\u00edctor Catal\u00e0.\nTraxectoria.\nNaceu no seo dunha familia burguesa. Estudou en Xirona e xa dende moi nova amosou inclinaci\u00f3ns art\u00edsticas, en especial polo debuxo, a pintura e a poes\u00eda, sendo as s\u00faas primeiras composici\u00f3ns xuven\u00eds en lingua castel\u00e1. En 1890 morreu seu pai e Caterina quedou encargada de administrar o patrimonio familiar. En 1897, escribiu a s\u00faa primeira obra importante, obra dram\u00e1tica rom\u00e1ntica, \"El set\u00e8, sant matrimoni\".\nEn 1898 concorreu aos Jocs Florals de Olot, onde resultan premiados o seu poema \"El llibre nou\" e o seu mon\u00f3logo \"La infanticida\", que escandaliza pola s\u00faa tem\u00e1tica e o ton no que estaba escrito, aumentando o esc\u00e1ndalo ao saber o xurado que fora unha muller quen o escribira. Por mor disto Catarina dende 1900 utiliza o alcume de V\u00edctor Catal\u00e0. En 1901 sae do prelo o libro de poes\u00edas \"El cant dels mesos\" e comeza a colaborar na revista \"Joventut\" ata o seu peche en 1906. \"Quatre mon\u00f2logs\" aparece en 1902 e nese ano sae tam\u00e9n \"Drames rurals\", libro de relatos que se converte nun \u00e9xito de vendas e cr\u00edtica.\nEn 1904 comeza a publicar por entregas en \"Jovetut\" a novela modernista \"Solitud\" e trasl\u00e1dase a vivir a Barcelona. En 1904 aparece \"Ombr\u00edvoles\", conxunto de narraci\u00f3ns. En 1905 aparece \"Solitud\", a obra m\u00e1is reco\u00f1ecida da autora e unha das mellores da literatura catal\u00e1. \"Caires vius\", outro libro de narraci\u00f3ns aparece en 1907, e tras el un longo silencio literario ata 1918 no que comeza a publicar na revista \"Catalana\" os retallos do que ser\u00e1 a novela \"Un film\", que publicar\u00e1 en 1919 e que recibir\u00e1 duras cr\u00edticas, a partir de ent\u00f3n diminuir\u00e1 a s\u00faa influencia no mundo literario catal\u00e1n. Seguir\u00e1 a publicar alg\u00fans libros de relatos como \"Mare Balena\" (1920), \"Contrallums\" (1930), e xa despois da guerra civil espa\u00f1ola \"Vida m\u00f3lta\" (1949) aparece logo de publicar un libro en castel\u00e1n por imposibilidade de publicalo na lingua orixinal. En 1951 aparece \"Jubileu\" e as \"Obres completes\"."}
{"id": "19658", "revid": "1822", "url": "https://gl.wikipedia.org/wiki?curid=19658", "title": "Cantiga", "text": "A cantiga (ou c\u00e1ntiga, pronunciada popularmente) \u00e9 o x\u00e9nero t\u00edpico da poes\u00eda medieval galego-portuguesa, que comprende o per\u00edodo de tempo que vai do s\u00e9culo XII ao s\u00e9culo XIV, e m\u00e1is tam\u00e9n reciben ese nome algunhas composici\u00f3ns po\u00e9ticas populares.\nCantigas medievais.\nRecompilaci\u00f3n.\nAs cantigas galego-portuguesas est\u00e1n recollidas nos chamados cancioneiros, que reun\u00edan composici\u00f3ns de varios autores, como o Cancioneiro da Ajuda, o da Biblioteca Nacional de Lisboa ou o da Vaticana. As cantigas relixiosas re\u00fanense principalmente na colect\u00e1nea \"Cantigas de Santa Mar\u00eda\", unha obra dirixida por Afonso X e centradas, como ben indica o t\u00edtulo, nos milagres da Virxe Mar\u00eda.\nA\u00ednda que unha das cantigas m\u00e1is antigas \u00e9 a \"Cantiga da Ribeiri\u00f1a\" ou \"Cantiga da Garvaia\", composta por Paio Soares de Taveir\u00f3s no 1189 ou 1198, hoxe en d\u00eda consid\u00e9rase que a m\u00e1is antiga \u00e9 \"Ora faz host'o senhor de Navarra\" de Johan Soarez de P\u00e1via.\nM\u00e9trica e tipos.\nDesde o punto de vista m\u00e9trico, p\u00f3dense distinguir dous tipos de cantigas:\n\u00c1mbolos dous tipos de cantigas te\u00f1en en com\u00fan o tipo de verso utilizado (octos\u00edlabos ou decas\u00edlabos, polo xeral) e mailo uso da rima consoante. \u00c1mbolos dous usan frecuentemente o paralelismo.\nDist\u00ednguinse cantigas profanas e cantigas relixiosas.\nCantigas profanas.\nO \"corpus\" conservado e co\u00f1ecido da l\u00edrica profana medieval galego-portuguesa est\u00e1 formado por un total de 1.679 cantigas, pertencentes na s\u00faa maior\u00eda aos tres x\u00e9neros maiores:\nAdemais desta divisi\u00f3n, hai unha serie de x\u00e9neros menores (non pola calidade, sen\u00f3n pola menor cantidade) que tiveron escaso desenvolvemento. Entre todos eles non chegan a 50 cantigas, e dalg\u00fans cons\u00e9rvase un \u00fanico exemplar. Son a pastorela, o pranto, a tenz\u00f3n, o lai, o descordo, o sirvent\u00e9s moral, a cantiga de vil\u00e3os e a cantiga de seguir.\nCantigas populares.\nAs cantigas populares son composici\u00f3ns po\u00e9ticas populares de car\u00e1cter an\u00f3nimo formadas por estrofas de catro versos octos\u00edlabos na que riman os pares e quedan soltos os impares, de tem\u00e1tica coti\u00e1. Ram\u00f3n Cabanillas recompilou c\u00e1ntigas populares e publicounas co t\u00edtulo \"Ant\u00edfona da cantiga\" (1951).\nUn exemplo de cantiga popular de composici\u00f3n actual \u00e9 o seguinte:"}
{"id": "19659", "revid": "1576", "url": "https://gl.wikipedia.org/wiki?curid=19659", "title": "Lugares do Porri\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares do Porri\u00f1o"}
{"id": "19660", "revid": "1576", "url": "https://gl.wikipedia.org/wiki?curid=19660", "title": "Lugares das Neves", "text": "Galicia \u2192 Parroquias de Galicia \u2192 Lugares de Galicia \u2192 Lugares das Neves"}
{"id": "19661", "revid": "1576", "url": "https://gl.wikipedia.org/wiki?curid=19661", "title": "Lugares de Salceda de Caselas", "text": "Galicia \u2192 Parroquias de Galicia \u2192 Lugares de Galicia \u2192 Lugares de Salceda de Caselas"}
{"id": "19662", "revid": "1131", "url": "https://gl.wikipedia.org/wiki?curid=19662", "title": "Trobadorismo", "text": "O trobadorismo \u00e9 a primeira manifestaci\u00f3n literaria da lingua galega. O seu xurdimento ocorre no s\u00e9culo XII. As s\u00faas orixes danse na Provenza, de onde se vai espallar por practicamente toda a Europa, por mor da cruzada contra a herex\u00eda albixense, que obriga a un \u00e9xodo masivo das xentes da Provenza ou Occitania. Malia iso, a l\u00edrica medieval galego-portuguesa pos\u00fae caracter\u00edsticas propias e unha gran produtividade e n\u00famero consider\u00e1bel de autores conservados.\nAs orixes do trobadorismo galego-portugu\u00e9s.\nExisten catro teses fundamentais para explicar a orixe desta poes\u00eda:\nAs\u00ed a todo, ningunha das teses citadas \u00e9 suficiente en si mesma, deix\u00e1ndonos na posici\u00f3n de aceptar o seu conxunto co fin de abarcar os aspectos constantes desta l\u00edrica medieval.\nAs primeiras tentativas illadas da l\u00edrica trobadoresca sit\u00faanse antes das derradeiras d\u00e9cadas do s\u00e9culo XII. A s\u00faa consolidaci\u00f3n definitiva dunha tradici\u00f3n crecentemente difundida debeu orixinarse a partir de 1200, quizais co concurso do trobador occitano Peire Vidal, durante a s\u00faa estada na corte real de Afonso IX de Galiza, a cal debeu de exercer un papel importante nesa implantaci\u00f3n.\nPolas referencias hist\u00f3ricas que cont\u00e9n, vense considerando como a m\u00e1is antiga manifestaci\u00f3n literaria galego-portuguesa o escarnio pol\u00edtico titulado \u201cOra faz ost\u00b4o senhor de Navarra\u201d, de Johan Soarez de P\u00e1via, datada por volta de 1196 ou 1198. Xa que logo, a cr\u00edtica v\u00e9n datando a fins do s\u00e9culo XII-comezos do XIII o comezo da l\u00edrica medieval galego-portuguesa, a\u00ednda que hai datos biogr\u00e1ficos dabondo para determinar que xa levar\u00eda cultivando desde arredor de 1170. A l\u00edrica galego-portuguesa est\u00e9ndese at\u00e9 mediados do s\u00e9culo XIV, e \u00e9 usual referir como termo o ano de 1350, data do testamento do conde D. Pedro, conde de Barcelos, sendo el tam\u00e9n trobador e prob\u00e1bel compilador das cantigas (no testamento, D. Pedro lega un \"Livro das Cantigas\" ao seu sobri\u00f1o, D. Afonso XI de Castela).\nTras esta \u00e9poca de esplendor prod\u00facese unha etapa de transici\u00f3n decadente co\u00f1ecida como a Escola galego-castel\u00e1, que ten a s\u00faa representaci\u00f3n en numerosos autores activos entre a segunda metade do s\u00e9culo XIV e a primeira do XV, recollidos no \"Cancioneiro de Baena\". Esta \u00e9poca \u00e9 antesala dos S\u00e9culos Escuros de Galiza, as\u00ed como do Qui\u00f1entismo en Portugal.\nA l\u00edrica galego-portuguesa, de transmisi\u00f3n oral, creou ao seu redor un verdadeiro espect\u00e1culo trobadoresco (como sinalou un dos especialistas, Resende de Oliveira), pois eran cantigas musicadas (o cal supu\u00f1a un duplo acto de creaci\u00f3n), e contaban con varios axentes:\nAs cantigas eran manuscritas e coleccionadas nos chamados \"Cancioneiros\" (eran libros manuscritos tam\u00e9n, feitos por encarga de nobres ou, m\u00e1is tarde, humanistas, que reun\u00edan gran n\u00famero de trobas). Co\u00f1\u00e9cense catro grandes Cancioneiros, todos emparentados xeneticamente. E destes, tres son fundamentais: o \"Cancioneiro da Ajuda\", o \"Cancioneiro da Biblioteca Nacional de Lisboa\" e o \"Cancioneiro da Biblioteca Vaticana\" (estes dous \u00faltimos son co\u00f1ecidos como os ap\u00f3grafos italianos). Contamos tam\u00e9n coa informaci\u00f3n que achegan seis documentos breves, entre os que c\u00f3mpre destacar a \"Tavola colocciana\" (que \u00e9 unha listaxe de autores e cantigas) e o \"Pergami\u00f1o Vindel\", un manuscrito que transmite as mesmas sete cantigas de amigo que de Mart\u00edn Codax pos\u00faen os cancioneiros, pero coa particularidade de que aqu\u00ed traen a notaci\u00f3n musical.\nOs tipos de cantigas.\nDentro do trobadorismo galego-portugu\u00e9s, as cantigas costuman a dividirse en: \nA cantiga de amor.\nNeste tipo de cantiga, o eu-l\u00edrico \u00e9 masculino, e el sempre canta as cualidades do seu amor, \u00e1 quen el trata como superior (para el, ela \u00e9 a \"suserana\" e el, o \"vasalo\", reproducindo, polo tanto, o sistema xer\u00e1rquico feudal). El canta a dor de amar e non ser correspondido (chamada de \"cuita\"), e \u00e9 a s\u00faa amada a quen el se somete, e \"presta servizo\", e, por iso, espera beneficio (escrito ben nas trobas).\nAs caracter\u00edsticas da cantiga de amor son as seguintes:\nA cantiga de amigo.\nEste tipo de cantiga non xurdiu en Provenza como as outras, sen\u00f3n que tivo as s\u00faas orixes na Pen\u00ednsula Ib\u00e9rica. \u00c9 tam\u00e9n composici\u00f3n de tipo amoroso, pero neste caso a voz emisora \u00e9 feminina, pertence a unha dona virgo namorada, acot\u00edo baixo a tutela materna, e pertencente a un mundo feminino e popular. O eu-l\u00edrico \u00e9 unha muller, pero os autores das cantigas de amigo eran os mesmos que cultivaban os outros x\u00e9neros, todos homes na nosa l\u00edrica. Esta doncela namorada canta o seu amor polo \"amigo\" (palabra clave propia deste x\u00e9nero, e que ten o significado de namorado).\nNormalmente, ela lamenta nas cantigas a ausencia do amado, ou ben xustifica a s\u00faa tardanza ante as acusaci\u00f3ns da nai. Estas mulleres est\u00e1n conectadas con aquelas das kharxas moz\u00e1rabes, mulleres do pobo, activas, decididas, que queren gozar o amor. Outra diferenza con respecto \u00e1 cantiga de amor \u00e9 que na cantiga de amigo non hai a relaci\u00f3n \"Suserano versus Vasalo\", non hai relaci\u00f3n de vasalaxe, pois ela \u2013a voz po\u00e9tica\u2013 \u00e9 unha muller do pobo.\nAs caracter\u00edsticas da cantiga de amigo son:\nA cantiga de escarnio.\nNa \"cantiga de escarnho\" -escarnio no galego actual-, o eu-l\u00edrico fai unha s\u00e1tira a algunha persoa. Esa s\u00e1tira \u00e9 indirecta, chea de dobres sentidos, e o nome da persoa satirizada non \u00e9 revelado. Estas cantigas de escarnio falan mal de algu\u00e9n por medio de ambig\u00fcidades e xogos sem\u00e1nticos, nun proceso que os trobadores chamaban \"equ\u00edvoco\". O c\u00f3mico que caracteriza esas cantigas \u00e9 predominantemente verbal, dependente do emprego de recursos ret\u00f3ricos. A cantiga de escarnio esixindo unicamente a alusi\u00f3n indirecta e velada, para que o destinatario non sexa reco\u00f1ecido, estimula a imaxinaci\u00f3n do poeta e sux\u00edrelle unha expresi\u00f3n ir\u00f3nica, mais bastante mordaz.\nAlgunhas caracter\u00edsticas da cantiga de escarnio son:\nA cantiga de maldicir.\nAo contrario da \"cantiga de escarnho\", a \"cantiga de maldizer\" trae unha s\u00e1tira directa e sen dobres sentidos. \u00c9 com\u00fan a agresi\u00f3n verbal \u00e1 persoa satirizada, e moitas veces son utilizados vulgarismos, insultos e palabras obscenas. O nome da persoa satirizada pode ou non ser revelado.\nVexamos un exemplo dunha cantiga de maldicir composta por Martin Soarez, onde critica ao xograr Lopo sen compaix\u00f3n polos seus dotes de cantante:\nBen \u00e9 certo que boa parte da cr\u00edtica actual insiste en considerar as cantigas de escarnio e as de maldicir como un x\u00e9nero unitario, por non haberen diferenzas sistem\u00e1ticas entre \"escarnho\" e \"mal dizer\", pois que seguen un mesmo modelo.\nTrobadores, segreis e xograis.\nNa l\u00edrica galego-portuguesa podemos destacar:\nOutros trobadores:"}
{"id": "19663", "revid": "1576", "url": "https://gl.wikipedia.org/wiki?curid=19663", "title": "Lugares do Rosal", "text": "Galicia \u2192 Parroquias de Galicia \u2192 Lugares de Galicia \u2192 Lugares do Rosal"}
{"id": "19664", "revid": "1576", "url": "https://gl.wikipedia.org/wiki?curid=19664", "title": "Lugares de Salvaterra de Mi\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares de Salvaterra de Mi\u00f1o"}
{"id": "19665", "revid": "1576", "url": "https://gl.wikipedia.org/wiki?curid=19665", "title": "Lugares de Sanxenxo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Sanxenxo"}
{"id": "19667", "revid": "1576", "url": "https://gl.wikipedia.org/wiki?curid=19667", "title": "Lugares de Soutomaior", "text": "Galicia \u2192 Parroquias de Galicia \u2192 Lugares de Galicia \u2192 Lugares de Soutomaior"}
{"id": "19668", "revid": "1576", "url": "https://gl.wikipedia.org/wiki?curid=19668", "title": "Lugares de Tui", "text": "Galicia \u2192 Parroquias de Galicia \u2192 Lugares de Galicia \u2192 Lugares de Tui"}
{"id": "19669", "revid": "1576", "url": "https://gl.wikipedia.org/wiki?curid=19669", "title": "Lugares de Valga", "text": "Galicia \u2192 Parroquias de Galicia \u2192 Lugares de Galicia \u2192 Lugares de Valga"}
{"id": "19670", "revid": "1576", "url": "https://gl.wikipedia.org/wiki?curid=19670", "title": "Lugares de Vilaboa", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilaboa"}
{"id": "19671", "revid": "1576", "url": "https://gl.wikipedia.org/wiki?curid=19671", "title": "Lugares de Vilagarc\u00eda de Arousa", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilagarc\u00eda de Arousa"}
{"id": "19672", "revid": "1576", "url": "https://gl.wikipedia.org/wiki?curid=19672", "title": "Lugares de Vilanova de Arousa", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilanova de Arousa"}
{"id": "19679", "revid": "1131", "url": "https://gl.wikipedia.org/wiki?curid=19679", "title": "Gaspar Ja\u00e9n", "text": "Gaspar Ja\u00e9n Urban, nado en Elx en 1952, \u00e9 un escritor e arquitecto espa\u00f1ol.\nTraxectoria.\nEstudou arquitectura na Escola de Arquitectura de Valencia, logo de rematala foi arquitecto municipal de Elx e profesor de debuxo arquitect\u00f3nico na Escola Polit\u00e9cnica Superior de Alacant.\nEn 1976 apareceu o seu primeiro libro de poes\u00eda, \"Cadells de la fosca trencada\". S\u00e9guenlle \"Les Flors de Bruc\" (1978), \"Cartes italianas\" (1979), \"P\u00f2rtic de la Gl\u00f2ria\" (1980), \"L'Illa\" (1981), \"Cambra de mapes\" (1982), \"La festa\" (1982) , \"Fragments\" (1991), \"Del temps present\" (1998), \"P\u00f2ntiques\" (2000) e \"Territoris\" (2003). \"\u00c0ngels barrocs d'algeps en el corredor de l'orgue\" (1978) \u00e9 un libro de prosa po\u00e9tica.\nA s\u00faa \u00e9 unha poes\u00eda culturalista, chea de imaxes, cunha linguaxe moi traballada. Entre as s\u00faas obras de ensaio destacan \"Q\u00fcestions territorials al Pa\u00eds Valenci\u00e0\" (1983) e \"La Glorieta d'Elx: formaci\u00f3 i transformaci\u00f3 d'un espai urb\u00e0 central\" (1991)."}
{"id": "19685", "revid": "1987", "url": "https://gl.wikipedia.org/wiki?curid=19685", "title": "Carles Soldevila", "text": "Carles Soldevila, nado en Barcelona en 1892 e finado en 1967, foi un escritor catal\u00e1n.\nTraxectoria.\nNaceu no seo dunha familia burguesa, estudou dereito e en 1908 comezou a colaborar co xornal \"El Poble Catal\u00e0\", foi director da revista \"D'Ac\u00ed i d'All\u00e0\" entre 1924 e 1936 e da \"Biblioteca Univers\" (1928-1936). Estivo exiliado entre 1937 e 1940.\nComeza a s\u00faa carreira literaria cun poemario, \"Lletanies profundes\" (1913), pero Soldevila vai ser fundamentalmente un narrador, a\u00ednda que tam\u00e9n escribiu obras de teatro como \"Civilitzats, tanmateix\" (1921), \"Els milions de l'oncle\" (1927) e \"Bola de neu\" (1928).\nA m\u00e1is importante da s\u00faa obra narrativa f\u00f3rmana d\u00faas trilox\u00edas, \"Fanny\" (1929), \"Eva\" (1931) e \"Valentina\" (1933) forman a primeira, a segunda co nome de \"Els anys t\u00e8rbols\" f\u00f3rmana \"Moment musical\" (1936), \"Bob \u00e9s a Par\u00eds\" (1952) e \"Papers de fam\u00edlia\" (1960)"}
{"id": "19686", "revid": "1505", "url": "https://gl.wikipedia.org/wiki?curid=19686", "title": "Lugares de Pontevedra", "text": "Galicia \u2192 Parroquias de Galicia \u2192 Lugares de Galicia \u2192 Lugares de Pontevedra"}
{"id": "19695", "revid": "158", "url": "https://gl.wikipedia.org/wiki?curid=19695", "title": "Linneo", "text": ""}
{"id": "19696", "revid": "89787", "url": "https://gl.wikipedia.org/wiki?curid=19696", "title": "Carl von Linn\u00e9", "text": "Carl Linnaeus , (en , latinizado como Carolus Linnaeus, tam\u00e9n co\u00f1ecido logo do seu ennobrecemento como Carl von Linn\u00e9), nado o 23 de maio de 1707 en R\u00e5shult (na antiga provincia de Sm\u00e5land) Suecia e finado o 10 de xaneiro de 1778 en Uppsala, foi un cient\u00edfico, m\u00e9dico, bot\u00e1nico e zo\u00f3logo sueco que estableceu os fundamentos para o esquema moderno da nomenclatura binomial. \u00c9 reco\u00f1ecido como \u00abo pai da taxonom\u00eda moderna\u00bb e fundador da bioxeograf\u00eda vexetal. Linn\u00e9 introduciu o concepto de \u00abeconom\u00eda natural\u00bb para argumentar como os organismos, creados por \"Deus\", se organizan entre si e contrib\u00faen ao perfecto funcionamento da natureza; e o cal foi das primeiras noci\u00f3ns da ecolox\u00eda.\nLinn\u00e9 realizou unha gran parte dos seus estudos superiores na Universidade de Uppsala e cara a 1730 empezou a dar conferencias de bot\u00e1nica. Viviu no estranxeiro entre 1735 e 1738, onde estudou e publicou unha primeira edici\u00f3n da s\u00faa \"Systema Naturae\" nos Pa\u00edses Baixos. De volta a Suecia converteuse en profesor de medicina e de bot\u00e1nica en Uppsala. Durante a d\u00e9cada de 1740, realizou varias expedici\u00f3ns a trav\u00e9s de Suecia para recoller e clasificar plantas e animais. Durante as d\u00e9cadas de 1750 e 1760, continuou recollendo e clasificando animais, plantas e minerais, publicando varios volumes sobre o tema.\nNo momento da s\u00faa morte era reco\u00f1ecido como un dos cient\u00edficos m\u00e1is importantes en toda Europa. O fil\u00f3sofo su\u00edzo Jean-Jacques Rousseau envioulle a mensaxe: \"D\u00edgalle que non co\u00f1ezo un home m\u00e1is grande na Terra\". O escritor alem\u00e1n Goethe escribiu: \"Coa excepci\u00f3n de Shakespeare e Spinoza, non co\u00f1ezo ningu\u00e9n, entre os que xa non viven, que me influ\u00edse m\u00e1is intensamente\". O autor sueco Strindberg escribiu: \"Linn\u00e9 era en realidade un poeta que se converteu en naturalista\". Entre outros cumpridos, Linn\u00e9 foi chamado \"Princeps Botanicorum\"\" (\"Pr\u00edncipe de Bot\u00e1nicos\"), \"O Plinio do Norte\" e \"O Segundo Ad\u00e1n\". As\u00ed mesmo, \u00e9 considerado heroe nacional de Suecia.\nEn 1959, Linn\u00e9 foi designado lectotipo de \"Homo sapiens\", cousa que significa que segundo as regras de nomenclatura, \"Homo sapiens\" foi definido de xeito v\u00e1lido como a especie de animal \u00e1 cal pertenc\u00eda Linn\u00e9.\nEn bot\u00e1nica, a abreviaci\u00f3n de autor usada para indicar a Linn\u00e9 como autoridade para os nomes de especies \u00e9 L.\nTraxectoria.\nPrimeiros anos.\nInfancia.\nCarl Nilsson Linn\u00e9 naceu en R\u00e5shult, Sm\u00e5land, Suecia o 23 de maio de 1707. Foi o primeiro fillo de Nils Ingemarsson Linnaeus (1674-1748) e Christina Brodersonia (1688-1733). Os antepasados de Nils foron campesi\u00f1os ou sacerdotes durante moitas xeraci\u00f3ns. O seu pai, Nils, era un bot\u00e1nico afeccionado, un ministro do luteranismo, e o cura da pequena vila de Stenbrohult, en Sm\u00e5land. A s\u00faa nai, Christina, era a filla do reitor de Stenbrohult, Samuel Brodersonius. Despois de Carl tiveron tres fillas e outro fillo, chamado Samuel, que suceder\u00eda finalmente o seu pai como reitor en Stenbrohult e escribir\u00eda un manual sobre apicultura. Un ano despois do nacemento de Carl Linn\u00e9, morreu o seu av\u00f3, Samuel Brodersonius, e o seu pai, Nils, converteuse no reitor de Stenbrohult. As\u00ed, Linn\u00e9 e os seus pais traslad\u00e1ronse \u00e1 reitoral deixando a casa do cura onde viviran.\nXa nos seus primeiros anos Linn\u00e9 parec\u00eda mostrar unha grande atracci\u00f3n polas plantas e polas flores en particular. Cando estaba preocupado ou enfadado d\u00e1banlle unha flor e inmediatamente acougaba. Nils pasaba moito tempo no seu xard\u00edn e a mi\u00fado mostraba flores a Linn\u00e9, ensin\u00e1ndolle os seus nomes. Pronto Linn\u00e9 tivo a s\u00faa propia parcela de terra no xard\u00edn do seu pai onde pod\u00eda cultivar plantas.\nEducaci\u00f3n b\u00e1sica.\nO seu pai comezou a ensinar a Linn\u00e9 lat\u00edn, relixi\u00f3n e xeograf\u00eda desde pequeno, pero cando Linn\u00e9 ti\u00f1a sete anos considerou que era mellor que tivese un mestre. Os seus pais elixiron a Johan Telander, o fillo dun \"yeoman\" local (un granxeiro). Telander non era apreciado por Linn\u00e9 quen m\u00e1is tarde escribir\u00eda na s\u00faa autobiograf\u00eda que Telander \"era mellor extinguindo o talento dun neno que desenvolv\u00e9ndoo\". Dous anos despois de que comezase o ensino foi enviado ao Instituto elemental en V\u00e4xj\u00f6. Linn\u00e9 raramente estudaba, en cambio \u00eda decote ao campo para buscar plantas. Con todo conseguiu chegar ao \u00faltimo ano da escola elemental cando ti\u00f1a quince anos. Este curso era impartido polo director de escola primaria, Daniel Lannerus, quen estaba interesado pola bot\u00e1nica. Lannerus decatouse do interese de Linn\u00e9 pola bot\u00e1nica e deulle clases no seu xard\u00edn. Tam\u00e9n lle presentou a Johan Rothman, que era o doutor estatal de Sm\u00e5land e profesor no \"gymnasium\" de V\u00e4xj\u00f6. Rothman, que para ser doutor naquela \u00e9poca tam\u00e9n era bot\u00e1nico, profundou o interese de Linn\u00e9 pola bot\u00e1nica e axudouno a desenvolver o interese pola medicina.\nEn 1724 logo de pasar os \u00faltimos sete anos no instituto, Linn\u00e9 entrou no \"Gymnasium\" de V\u00e4xj\u00f6. No \"Gymnasium\" estud\u00e1base principalmente teolox\u00eda, grego, hebreo e matem\u00e1ticas, un curr\u00edculo dese\u00f1ado para algu\u00e9n que aspirase a ser sacerdote. No \u00faltimo ano no \"Gymnasium\", Nils, o pai de Carl Linn\u00e9, visitouno para preguntar aos seus profesores como estaban progresando os estudos de Linn\u00e9; para a s\u00faa sorpresa a maior\u00eda deles d\u00edxolle que \"Linn\u00e9 nunca ser\u00eda un bo estudante\". Con todo, Rothman estaba convencido e suxer\u00eda que Linn\u00e9 poder\u00eda ter un futuro en medicina. Rothman tam\u00e9n se ofreceu a dar casa a Linn\u00e9 en V\u00e4xj\u00f6 e ensinarlle fisiolox\u00eda e bot\u00e1nica. Nils moi agradecido aceptou esta oferta.\nUniversidade.\nLund.\nRothman mostrou a Linn\u00e9 que a bot\u00e1nica era un tema serio e non un simple entretemento. Ensinaba a Linn\u00e9 a clasificar plantas segundo o sistema de Tournefort. Linn\u00e9 tam\u00e9n se formou sobre a sexualidade das plantas segundo S\u00e9bastien Vaillant. En 1727 Linn\u00e9, con 21 anos, matriculouse na Universidade de Lund en Escania. Linn\u00e9 tivo titor\u00eda e aloxamento do doutor local Kilian Stobaeus. Al\u00ed pod\u00eda usar a biblioteca do doutor, que ti\u00f1a moitos libros sobre bot\u00e1nica, e contaba con acceso libre \u00e1s conferencias que impart\u00eda o propio Stobaeus. Nos seu tempos libres, Linn\u00e9 exploraba a flora de Escania xunto cos estudantes que compart\u00edan os mesmos intereses.\nUppsala.\nEn agosto de 1728 Linn\u00e9 decidiu marchar \u00e1 Universidade de Uppsala por consello de Rothman quen cr\u00eda que ser\u00eda a mellor elecci\u00f3n tanto se Linn\u00e9 quer\u00eda estudar medicina como bot\u00e1nica. Rothman baseaba esta recomendaci\u00f3n nos dous profesores que ensinaban na facultade m\u00e9dica de Uppsala: Olof Rudbeck o mozo e Lars Roberg. Tanto Rudbeck como Roberg foran bos profesores, pero naquela \u00e9poca xa eran maiores e estaban pouco interesados en ensinar. Rudbeck, por exemplo, deixou de dar conferencias ao p\u00fablico, e permit\u00eda que outras persoas menos preparadas o fixesen por el. As\u00ed as conferencias de bot\u00e1nica, zoolox\u00eda, farmacolox\u00eda e anatom\u00eda non se impart\u00edan no seu mellor nivel. En Uppsala, Linn\u00e9 atopou un novo benfeitor, Olof Celsius. Olof era un profesor de teolox\u00eda e un bot\u00e1nico afeccionado. Olof recibiu a Linn\u00e9 na s\u00faa casa e deulle entrada na s\u00faa biblioteca, que era unha das bibliotecas bot\u00e1nicas m\u00e1is completas de Suecia.\nEn 1729 Linn\u00e9 escribiu a tese \"Praeludia sponsaliorum plantarum\" sobre a sexualidade das plantas. Isto chamou a atenci\u00f3n de Olof Rudbeck quen en maio de 1730 seleccionou a Linn\u00e9 para empezar a dar conferencias na universidade, a\u00ednda que Linn\u00e9 era s\u00f3 un estudante de segundo ano. As conferencias eran moi populares e Linn\u00e9 pod\u00edase atopar falando para unha audiencia de 300 persoas. En xu\u00f1o Linn\u00e9 trasladouse da casa de Celsius \u00e1 casa de Rudbeck para facer de titor e ensinar aos tres fillos m\u00e1is pequenos dos 24 que ti\u00f1a. A s\u00faa amizade con Celsius non diminu\u00edu e continuaron indo xuntos a expedici\u00f3ns bot\u00e1nicas. Durante aquel inverno Linn\u00e9 empezou a dubidar do sistema de clasificaci\u00f3n de Tournefort, e decidiu crear un propio. O seu plan consist\u00eda en dividir as plantas polo n\u00famero de estames e pistilos. Comezou a escribir unhas cantas anotaci\u00f3ns que m\u00e1is tarde se converter\u00edan en libros, por exemplo \"Generalitat plantarum\" e \"Critica botanica\". Tam\u00e9n produciu o libro \"Adonis Uplandicus\" relativo \u00e1s plantas cultivadas no seu xard\u00edn.\nO anterior axudante de Rudbeck, Nils Ros\u00e9n, regresou \u00e1 Universidade en marzo de 1731 xa graduado en medicina. Ros\u00e9n empezaba a dar conferencias de anatom\u00eda e intentaba apropiarse das conferencias de bot\u00e1nica de Linn\u00e9, cousa que Rudbeck evitou. Ata decembro Ros\u00e9n fixo a titor\u00eda de Linn\u00e9 en medicina. En decembro, Linn\u00e9 tivo un \"desacordo\" coa muller de Rudbeck e tivo que irse f\u00f3ra da s\u00faa casa, a\u00ednda que a relaci\u00f3n con Rudbeck parece que quedou indemne. Aquel Nadal Linn\u00e9 regresou a casa en Stenbrohult para visitar os seus pais por primeira vez en aproximadamente tres anos. Os sentimentos da s\u00faa nai por el arrefri\u00e1ranse desde que decidira non converterse en sacerdote pero sentiuse satisfeita cando viu que estaba ensinando na Universidade.\nExpedici\u00f3n a Laponia.\nNa visita de Linn\u00e9 aos seus pais explicoulles o seu plan para viaxar a Laponia, ent\u00f3n practicamente desco\u00f1ecida, unha viaxe que Rudbeck fixera unha vez pero os resultados foran destru\u00eddos nun incendio en 1702. A esperanza de Linn\u00e9 era atopar novas plantas, animais e posiblemente valiosos minerais. Tam\u00e9n sent\u00eda curiosidade polos costumes dos nativos saami, uns pastores de renos n\u00f3mades que deambulaban polas grandes tundras de Escandinavia. En abril de 1732 outorg\u00f3uselle a Linn\u00e9 unha subvenci\u00f3n da Real Sociedade de Ciencias de Uppsala para custear a expedici\u00f3n.\nLinn\u00e9 comezou a s\u00faa viaxe o 22 de maio de 1732, xusto despois de facer os 25 anos. F\u00edxoo a p\u00e9 e a cabalo, levando con el o seu diario, manuscritos bot\u00e1nicos e ornitol\u00f3xicos e follas para herborizar plantas. Levoulle 11 d\u00edas chegar ao seu primeiro obxectivo, Ume\u00e5, xa que baixaba do cabalo sempre que pod\u00eda para examinar unha flor ou unha rocha. Estaba especialmente interesado nos musgos e liques; estes \u00faltimos son unha parte importante na alimentaci\u00f3n dos renos, un animal com\u00fan en Laponia. Despois, chegou a G\u00e4vle onde atopou grandes cantidades de \"Campanula serpyllifolia\", unha planta rastreira e perenne que se converter\u00eda na favorita de Linn\u00e9, m\u00e1is tarde rebautizada como \"Linnaea borealis\".\nLogo de estar en G\u00e4vle, Linn\u00e9 comezou a viaxar cara a Lycksele, unha cidade f\u00f3ra da costa m\u00e1is afastada do que nunca viaxara ata ent\u00f3n, examinando patos no cami\u00f1o. Logo de cinco d\u00edas chegou \u00e1 cidade onde quedou xunto cun pastor e a s\u00faa esposa. A principios de xu\u00f1o volveu a Ume\u00e5 logo de pasar alg\u00fans d\u00edas en Lycksele onde aprendeu m\u00e1is sobre os costumes dos saami. Desde Ume\u00e5 viaxou cara ao norte \u00e1s monta\u00f1as escandinavas pasando por Old Lule\u00e5, onde recibiu un chapeu de muller saami. Cruzou a fronteira con Noruega en S\u00f8rfold, a uns 300\u00a0km de Old Lule\u00e5. Posteriormente viaxou a Kalix onde aprendeu sobre os ensaios qu\u00edmicos metal\u00farxicos, e a metade de setembro comezou a s\u00faa viaxe de regreso a Uppsala, viaxando a trav\u00e9s de Finlandia e collendo o barco a Turku. Chegou o 10 de outubro, en total unha viaxe de seis meses de duraci\u00f3n e uns 2000 km, onde reuniu e observou innumerable cantidade de plantas, aves e rochas. A\u00ednda que Laponia era unha rexi\u00f3n sen moita biodiversidade Linn\u00e9 atopou e describiu un centenar de plantas previamente desco\u00f1ecidas. Os seus descubrimentos m\u00e1is tarde ser\u00edan a base do libro, \"Flora lapponica\". Por\u00e9n, na expedici\u00f3n a Laponia, Linn\u00e9 usou nomes en lat\u00edn para describir os organismos porque a\u00ednda non desenvolvera o sistema binomial.\nEn \"Flora Lapponica\", as ideas de Linn\u00e9 sobre nomenclatura e clasificaci\u00f3n foron usadas de forma pr\u00e1ctica por primeira vez, facendo desta obra o primeiro proto-moderno Flora. O libro cubr\u00eda 534 especies, usando o sistema de clasificaci\u00f3n de Linn\u00e9 e inclu\u00eda, para as especies descritas, a s\u00faa distribuci\u00f3n xeogr\u00e1fica e notas taxon\u00f3micas. Foi Augustin Pyramus de Candolle o que atribu\u00edu a Linn\u00e9 con \"Flora Lapponica\" como o primeiro exemplo do x\u00e9nero literario bot\u00e1nico de Flora. O historiador bot\u00e1nico E. L. Greene describiu \"Flora Lapponica\" como \"a m\u00e1is cl\u00e1sica e deliciosa\" das obras de Linn\u00e9.\nFoi tam\u00e9n durante esta expedici\u00f3n que Linn\u00e9 tivo un golpe de inspiraci\u00f3n sobre a clasificaci\u00f3n dos mam\u00edferos. Despois de observar a mand\u00edbula inferior dun cabalo na beira dunha estrada pola que estaba a viaxar, Linn\u00e9 comentou: \"Se tan s\u00f3 co\u00f1ecese cantos dentes e de que tipo ten cada tipo de t\u00f3dolos animais, cantas mamilas e onde est\u00e1n situadas, quizais poder\u00eda facer un sistema natural perfecto para a organizaci\u00f3n de t\u00f3dolos cuadr\u00fapedes.\"\nDalarna.\nEn 1734 Linn\u00e9 viaxou a Dalarna dirixindo un pequeno grupo de estudantes. A viaxe foi financiada polo gobernador de Dalarna para catalogar recursos naturais co\u00f1ecidos e descubrir outros novos, pero tam\u00e9n para que recollese informaci\u00f3n das actividades da miner\u00eda norueguesas en R\u00f8ros.\nExcursi\u00f3ns europeas.\nHamburgo, Pa\u00edses Baixos e doutoramento.\nDe regreso a Uppsala, as relaci\u00f3ns de Linn\u00e9 con Nils Ros\u00e9n empeoraron e amablemente aceptou unha invitaci\u00f3n do estudante Claes Sohlberg para pasar as vacaci\u00f3ns de Nadal coa s\u00faa familia en Falun. O pai de Sohlberg era un inspector de miner\u00eda e levou a Linn\u00e9 a visitar as minas pr\u00f3ximas a Falun. O pai de Sohlberg suxeriu a Linn\u00e9 levar o seu fillo aos Pa\u00edses Baixos e continuar ensin\u00e1ndolle al\u00ed por un soldo anual. Naquela \u00e9poca Holanda era un dos lugares m\u00e1is venerados para estudar historia natural e un lugar habitual para que os suecos fixesen o seu doutoramento. Linn\u00e9, que estaba interesado en ambos, aceptou. \nEn abril de 1735 Linn\u00e9 e Sohlberg marcharon para os Pa\u00edses Baixos, con Linn\u00e9 coa idea de conseguir o grao de doutor en medicina na Universidade de Harderwijk. No cami\u00f1o detiv\u00e9ronse en Hamburgo onde tiveron un encontro co alcalde, quen orgullosamente lles mostrou unha marabilla da natureza que posu\u00eda: os restos embalsamados dunha hidra de Lerna de sete cabezas. Linn\u00e9 enseguida viu que era falsa e que se trataba en realidade de mand\u00edbulas e p\u00e9s de denoci\u00f1as pegadas a peles de serpes. A procedencia da hidra fixo pensar a Linn\u00e9 que fora fabricada por monxes para representar a besta da Apocalipse. A\u00ednda que isto pod\u00eda preocupar o alcalde, Linn\u00e9 fixo p\u00fablicas as s\u00faas observaci\u00f3ns e o so\u00f1o do alcalde de vender a hidra por unha suma enorme arruinouse completamente. Tendo medo da s\u00faa ira, Linn\u00e9 e Sohlberg marcharon de Hamburgo rapidamente.\nCando Linn\u00e9 chegou a Harderwijk, inmediatamente comezou a traballar nos seus estudos de grao; naquela \u00e9poca, Harderwijk era co\u00f1ecida por conceder graos \"instant\u00e1neos\" en menos dunha semana. Primeiro presentou unha tese sobre a causa da malaria que escribira en Suecia. A continuaci\u00f3n defendeu a s\u00faa tese nun debate p\u00fablico. A s\u00faa disertaci\u00f3n, presentada o 23 de xu\u00f1o, titul\u00e1base \"Dissertatio medica inauguralis in qua exhibetur hypothesis nova de febrium intermittentium causa\" (\"Tese inaugural en medicina, na que unha nova hip\u00f3tese na causa de febres intermitentes \u00e9 presentada\"). Conclu\u00edu que a malaria s\u00f3 aparec\u00eda en lugares con terreos ricos en barro. Agora s\u00e1bese que estaba equivocado sobre a causa, xa que non ti\u00f1a un microscopio bo abondo para ver os parasitos da malaria, que eran espallados polos mosquitos que se reproduc\u00edan na auga recollida en pozas e fochancas. Con todo, si ti\u00f1a raz\u00f3n en predicir que a medicina chinesa tradicional, inclu\u00edndo o uso de \"Artemisia annua\" (\"Artemisia\"), era unha fonte potencial de medicinas antimalaria, as Artemisininas, derivadas das artemisas, son agora as principais medicinas antimalaria. O seguinte paso foi un exame oral e diagnosticar un paciente. Tras menos de d\u00faas semanas obtivo a s\u00faa graduaci\u00f3n e converteuse en doutor aos 28 anos.\nDurante o ver\u00e1n, Linn\u00e9 atopou un amigo de Uppsala, Peter Artedi. Antes da s\u00faa sa\u00edda de Uppsala, Artedi e Linn\u00e9 decidiran que se un deles morrese, o sobrevivente deber\u00eda terminar o traballo do outro. Dez semanas despois, Artedi afogou nunha das canles de \u00c1msterdam e o seu manuscrito inacabado sobre a clasificaci\u00f3n dos peixes quedou en mans de Linn\u00e9 para completalo.\nPublicaci\u00f3n de Systema Naturae.\nUn dos primeiros cient\u00edficos que Linn\u00e9 co\u00f1eceu nos Pa\u00edses Baixos foi Jan Frederik Gronovius a quen mostrou un dos seus manuscritos que trouxera con el desde Suecia. O manuscrito describ\u00eda un sistema novo de clasificaci\u00f3n das plantas. Cando o viu Gronovius quedou moi impresionado, ofrec\u00e9ndose a axudalo a custear a s\u00faa impresi\u00f3n. Cunha contribuci\u00f3n monetaria adicional do doutor escoc\u00e9s Isaac Lawson, o manuscrito publicouse baixo o nome de \"Systema Naturae\" (1735).\nLinn\u00e9 familiarizouse cun dos m\u00e9dicos e bot\u00e1nicos m\u00e1is respectado dos Pa\u00edses Baixos, Herman Boerhaave, que intentou convencelo de facer carreira no seu pa\u00eds. Boerhaave ofreceulle unha viaxe a Sur\u00e1frica e Am\u00e9rica, pero Linn\u00e9 escusouse manifestando que non soportaba a calor. Boerhaave suxeriulle visitar o bot\u00e1nico Johannes Burman o que Linn\u00e9 fixo. Tras a visita de Carl Linn\u00e9, Burman quedou impresionado co co\u00f1ecemento do seu invitado e decidiu que Linn\u00e9 quedar\u00eda con el durante o inverno. Durante a s\u00faa estancia Linn\u00e9 axudou a Burman co seu \"Thesaurus Zeylanicus\". Burman tam\u00e9n axudou a Linn\u00e9 cos libros en que estaba traballando: \"Fundamenta Botanica\" e \"Bibliotheca Botanica\".\nO t\u00edtulo completo da obra \"Sistema Naturae\" \u00e9 \"Systema naturae per regna tria naturae, secundum classes, ordines, genera, species, cum characteribus, differentiis, synonymis, locis\", traducido ao galego: \"Sistema natural, en tres reinos da natureza, segundo clases, ordes, x\u00e9neros e especies, con caracter\u00edsticas, diferenzas, sin\u00f3nimos, lugares\". A d\u00e9cima edici\u00f3n deste libro \u00e9 considerada o punto de partida da nomenclatura zool\u00f3xica.\nXard\u00edn bot\u00e1nico de Hartecamp e viaxe a Inglaterra.\nEn agosto de 1735, durante a estancia de Carl Linn\u00e9 con Burman, co\u00f1eceu a George Clifford III, un director da Compa\u00f1\u00eda Holandesa das Indias Orientais e propietario dun xard\u00edn bot\u00e1nico preto de Hartecamp en Heemstede. Clifford quedou moi impresionado coa habilidade de Linn\u00e9 para clasificar plantas e invitouno a converterse no seu m\u00e9dico e encargado do seu xard\u00edn. Linn\u00e9 xa aceptara quedar con Burman durante o inverno e non pod\u00eda aceptar inmediatamente a invitaci\u00f3n. Con todo, Clifford ofreceuse a compensar a Burman ofrec\u00e9ndolle unha copia da \"Natural History of Jamaica\" de Sir Hans Sloane, que era un libro raro, se Linn\u00e9 aceptaba quedar con el. Burman aceptou. O 24 de setembro de 1735 Linn\u00e9 converteuse no conservador bot\u00e1nico e m\u00e9dico persoal de Hartecamp, cobrando 1000 flor\u00edns \u00f3 ano, sendo libre para comprar calquera libro ou planta que quixese. A\u00ednda que o acordo era s\u00f3 para o inverno dese ano, Linn\u00e9 practicamente estivo al\u00ed ata 1738.\nFoi al\u00ed onde escribiu o libro \"Hortus Cliffortianus\", no prefacio do cal describiu a s\u00faa experiencia como \"o tempo m\u00e1is feliz da mi\u00f1a vida.\" Este libro era un cat\u00e1logo dos artigos bot\u00e1nicos do herbario e do xard\u00edn bot\u00e1nico de Hartecamp, escrito en nove meses e completado en xullo de 1737, a\u00ednda que non foi publicado ata 1738.. Unha parte de Hartekamp foi declarado como xard\u00edn p\u00fablico en abril de 1956 pola autoridade local de Heemstede, e foi chamado \"Linnaeushof\". Finalmente converteuse, segundo indica a Oficina de turismo de Holanda, no maior parque infantil de Europa.\nEn xullo de 1736 Linn\u00e9 viaxou a Inglaterra, cos gastos pagados por Clifford. Foise a Londres para visitar a Sir Hans Sloane, un coleccionista de Historia natural, e observar a s\u00faa colecci\u00f3n. Outra raz\u00f3n para a s\u00faa viaxe a Inglaterra era visitar o Chelsea Physic Garden e o seu conservador, Philip Miller. Presentou a Miller o seu novo sistema de clasificaci\u00f3n de plantas que estaba descrito en \"Systema Naturae\". Miller, en realidade, era remiso \u00f3 uso da nova nomenclatura binomial, preferindo a clasificaci\u00f3n de Joseph Pitton de Tournefort e John Ray. Linn\u00e9, a\u00ednda as\u00ed, aplaudiu o \"Gardeners Dictionary\" de Miller, S\u00f3 se cambiou completamente \u00f3 sistema de Linn\u00e9 na edici\u00f3n de \"The Gardeners Dictionary\" de 1768. O conservador escoc\u00e9s sorprendentemente retivo no seu dicionario algunhas nomenclaturas binomiais pre-Linneanas descartadas por Linn\u00e9 pero que foron mantidas polos bot\u00e1nicos modernos. Miller finalmente quedou impresionado, e dende ent\u00f3n comezou a dispor o xard\u00edn bot\u00e1nico segundo o sistema de Linn\u00e9.\nLinn\u00e9 tam\u00e9n viaxou \u00e1 Universidade de Oxford para visitar o bot\u00e1nico Johann Jacob Dillenius. Fracasou en conseguir que Dillenius aceptase publicamente o seu novo sistema de clasificaci\u00f3n, a\u00ednda que mantiveron correspondencia durante varios anos despois diso. Ent\u00f3n volveu a Hartecamp, levando con el moitos esp\u00e9cimes raros de plantas. Ao ano seguinte publicou \"Genera Plantarum\" no que describ\u00eda 935 x\u00e9neros de plantas de xeito breve e complementado posteriormente con \"Corollarium Generum Plantarum\", con sesenta x\u00e9neros m\u00e1is.\nLinn\u00e9 quedou con Clifford en Hartecamp ata o 18 de outubro de 1737 cando desexaba abandonar a casa para regresar a Suecia, pero unha enfermidade e a amabilidade dos amigos holandeses fixeron que quedase alg\u00fans meses m\u00e1is en Holanda. En maio de 1738 marchou a Suecia. No cami\u00f1o det\u00edvose en Par\u00eds ao redor dun mes, visitando bot\u00e1nicos como Antoine de Jussieu. Tras a s\u00faa volta, Linn\u00e9 nunca m\u00e1is volveu marchar de Suecia.\nRegreso a Suecia e voda.\nO 28 de xu\u00f1o de 1738 Linn\u00e9 regresou a Suecia e foise vivir a Falun onde formalizou a s\u00faa relaci\u00f3n con Sara Elisabeth Mor\u00e6a. Tres meses m\u00e1is tarde trasladouse a Estocolmo para atopar traballo como m\u00e9dico e as\u00ed poder manter a s\u00faa futura familia. Unha vez m\u00e1is Linn\u00e9 atopou un patr\u00f3n interesado no seu traballo, contactou co conde Carl Gustaf Tessin quen axudou a Linn\u00e9 a ter traballo como m\u00e9dico no Almirantado. Durante esta estancia en Estocolmo Linn\u00e9 axudou a fundar a Real Academia das Ciencias de Suecia, convert\u00e9ndose no primeiro \"praeses\" da academia por sorteo.\nCando a s\u00faa econom\u00eda mellorou e xa era suficiente para ter unha familia, conseguiu permiso para casar coa s\u00faa parella, Sara Elisabeth Mor\u00e6a. A s\u00faa voda foi o 26 de xu\u00f1o de 1739. Sete meses m\u00e1is tarde, Sara deu a luz o seu primeiro fillo, chamado tam\u00e9n Carl, quen seguir\u00e1 os pasos de seu pai. Dous anos m\u00e1is tarde naceu unha filla, Elisabeth Christina, e o seguinte ano Sara tivo a Sara Magdalena que morreu aos 15 d\u00edas. Sara e Linn\u00e9 tiveron m\u00e1is tarde outros catro fillos: Lovisa, Sara Christina, Johannes e Sophia. Johannes morreu antes de chegar aos tres anos.\nEn maio de 1741 Linn\u00e9 foi nomeado profesor de medicina na Universidade de Uppsala, inicialmente con responsabilidade sobre temas relacionados coa medicina. Pronto cambiou o lugar con outro profesor, Nils Ros\u00e9n, e as\u00ed conseguiu a responsabilidade sobre o xard\u00edn bot\u00e1nico (que reconstru\u00edu e ampliou minuciosamente), bot\u00e1nica e historia natural. En outubro dese mesmo ano a s\u00faa esposa e o seu fillo m\u00e1is vello de nove anos traslad\u00e1ronse a vivir con el en Uppsala.\nExploraci\u00f3n complementaria de Suecia.\n\u00d6land e Gotland.\nDez d\u00edas despois de ser nomeado profesor iniciou unha expedici\u00f3n \u00e1s provincias insulares de \u00d6land e Gotland, con seis estudantes da universidade, para buscar plantas \u00fatiles en medicina. Primeiro viaxaron a \u00d6land onde estiveron ata o 21 de xu\u00f1o e despois navegaron ata Visby e Gotland. Linn\u00e9 e os estudantes quedaron en Gotland ao redor dun mes volvendo a continuaci\u00f3n a Uppsala. Durante esta expedici\u00f3n descubriron unhas 100 especies de plantas a\u00ednda non rexistradas. As observaci\u00f3ns da expedici\u00f3n foron posteriormente publicadas en \"\u00d6l\u00e4ndska och Gothl\u00e4ndska Reza\", escrito en sueco. Como no caso de \"Flora lapponica\", o libro cont\u00e9n tanto observaci\u00f3ns zool\u00f3xicas como bot\u00e1nicas, as\u00ed como observaci\u00f3ns sobre a cultura en \u00d6land e Gotland. Durante o ver\u00e1n de 1745 Linn\u00e9 publicou dous libros m\u00e1is: \"Flora Suecica\" e \"Fauna Suecica\". \"Flora Suecica\" era un libro estritamente bot\u00e1nico mentres \"Fauna Suecica\" era zool\u00f3xico.\nEn 1742 Anders Celsius creara a escala de temperatura que leva o seu nome. A escala Celsius funcionaba inversamente a como a co\u00f1ecemos hoxe en d\u00eda, o punto de ebulici\u00f3n era 0\u00a0\u00b0C e o punto de fusi\u00f3n era a 100\u00a0\u00b0C. En 1745 Linn\u00e9 inverteu a escala no seu formato actual.\nV\u00e4sterg\u00f6tland.\nDurante o ver\u00e1n de 1746 Linn\u00e9 volveu ser enviado polo goberno para que fixese unha expedici\u00f3n, esta vez na provincia sueca de V\u00e4sterg\u00f6tland. Sa\u00edu desde Uppsala o 12 de xu\u00f1o e volveu o 11 de agosto. Na expedici\u00f3n, o seu principal compa\u00f1eiro foi Erik Gustaf Lidbeck, un estudante que o acompa\u00f1ara na s\u00faa viaxe previa. Linn\u00e9 describiu os descubrimentos da expedici\u00f3n no libro \"W\u00e4stg\u00f6ta-Reza\", publicado ao ano seguinte. Logo de regresar da viaxe, o goberno decidiu que Linn\u00e9 deber\u00eda aceptar outra expedici\u00f3n na provincia meridional de Escania. Esta viaxe aprazouse debido \u00e1 gran cantidade de traballo que ti\u00f1a Linn\u00e9.\nEn 1747 a Linn\u00e9 outorg\u00f3uselle o t\u00edtulo de \"arquiatre\", ou m\u00e9dico principal do rei sueco Adolfo Federico, un cargo de gran prestixio. O mesmo ano foi elixido membro da Academia de Ciencias de Berl\u00edn.\nEscania.\nNa primavera de 1749 Linn\u00e9 puido finalmente viaxar a Escania, comisionado de novo polo goberno. Con el levou o seu estudante Olof S\u00f6derberg. No cami\u00f1o a Escania fixo a \u00faltima visita aos seus irm\u00e1ns e irm\u00e1s en Stenbrohult que non vira desde a morte do seu pai o ano anterior. A expedici\u00f3n era similar \u00e1s viaxes previas na maior\u00eda dos aspectos, pero esta vez tam\u00e9n se lle ordenou que atopase o mellor lugar de cultivo para nogueiras e sorbeiras suecas, \u00e1rbores que acostuman ser utilizadas polos militares para fabricar rifles. A viaxe tivo \u00e9xito e as observaci\u00f3ns de Linn\u00e9 foron publicadas o ano seguinte en \"Sk\u00e5nska resan\" (\"A viaxe a Escania\").\nReitor da Universidade de Uppsala.\nEn 1750 Linn\u00e9 converteuse en reitor da Universidade de Uppsala, comezando un per\u00edodo onde especificamente se apreciaban as ciencias naturais. Quizais a contribuci\u00f3n m\u00e1is importante de Linn\u00e9 durante a s\u00faa permanencia en Uppsala foi o ensino; moitos dos seus estudantes viaxaron a diversos lugares do mundo para recoller mostras bot\u00e1nicas. Linn\u00e9 chamaba aos mellores destes estudantes \"os seus ap\u00f3stolos\". As s\u00faas conferencias eran normalmente moi populares e impart\u00edanse a mi\u00fado no xard\u00edn bot\u00e1nico. Intentaba ensinar aos estudantes a pensar e non confiar en ningu\u00e9n, nin sequera nel. A\u00ednda m\u00e1is populares que as conferencias eran as excursi\u00f3ns bot\u00e1nicas realizadas todos os s\u00e1bados durante o ver\u00e1n, onde Linn\u00e9 e os seus estudantes exploraban a flora e a fauna das proximidades de Uppsala.\n\"Philosophia Botanica\".\nEn 1751, Linn\u00e9 publicou \"Philosophia Botanica\". O libro conti\u00f1a un estudo completo do sistema de taxonom\u00eda que Linn\u00e9 estivera usando nos seus traballos anteriores. Tam\u00e9n conti\u00f1a informaci\u00f3n de como redactar un diario de viaxes e como manter un xard\u00edn bot\u00e1nico.\n\"Nutrix Noverca\".\nEn tempos de Linn\u00e9, era normal para as mulleres de clase alta dispo\u00f1er de amas de leite para os seus beb\u00e9s. Linn\u00e9 uniuse a unha campa\u00f1a para rematar con esta pr\u00e1ctica en Suecia e promover o aleitamento polas nais. En 1752 Linn\u00e9 publicou unha tese xunto con Frederick Lindberg, un estudante de medicina, baseada nas s\u00faas experiencias. Como era com\u00fan naquel tempo, esta disertaci\u00f3n foi fundamentalmente unha idea do autor principal (\"prases\") exposta polo estudante. A disertaci\u00f3n de Linn\u00e9 foi traducida \u00f3 franc\u00e9s por J.E. Gilibert en 1770 como \"La Nourrice mar\u00e2tre, ou Dissertation sur les suites funestes du nourrisage merc\u00e9naire\". Linn\u00e9 suxer\u00eda que os nenos pod\u00edan absorber a personalidade da s\u00faa ama de leite a trav\u00e9s do leite. El admiraba as pr\u00e1cticas de coidado dos nenos dos saamis e comentaba o saudables que eran os seus beb\u00e9s comparados cos dos europeos que contrataban amas de leite. Tam\u00e9n comparaba o comportamento dos animais salvaxes e sinalou que ning\u00fan deles denegaban \u00f3s cachorros o seu leite. P\u00e9nsase que o seu activismo xogou alg\u00fan papel na s\u00faa escolla do termo \"Mammalia\" para a clase de organismos.\n\"Species Plantarum\".\nDous anos despois, en 1753, Linn\u00e9 publicou \"Species Plantarum\", traballo hoxe aceptado internacionalmente como o comezo da nomenclatura bot\u00e1nica moderna xunto co seu traballo anterior \"Systema Naturae\". O libro, que describ\u00eda m\u00e1is de 7300 especies, ti\u00f1a 1200 p\u00e1xinas e publicouse en dous volumes. O mesmo ano foi nomeado cabaleiro da Orde da Estrela Polar polo rei Adolfo Federico. Linn\u00e9 era o primeiro civil en Suecia en converterse en cabaleiro desta orde. Desde ent\u00f3n, raramente deixou de lucir a distinci\u00f3n.\nMuseo e ennobrecemento.\nLinn\u00e9 sent\u00eda que Uppsala era demasiado ruidosa e insalubre e comprou d\u00faas granxas en 1758: Hammarby e S\u00e4vja. Ao ano seguinte comprou unha granxa veci\u00f1a, Edeby. Xunto coa s\u00faa familia pasaba os ver\u00e1ns en Hammarby, primeiro s\u00f3 nunha casa pequena dun piso que ampliar\u00eda en 1762 cun edificio principal novo, m\u00e1is grande. En Hammarby, Linn\u00e9 fixo un xard\u00edn onde cultivar plantas que non se pod\u00edan cultivar no xard\u00edn bot\u00e1nico de Uppsala. Comezou a constru\u00edr un museo nun outeiro detr\u00e1s de Hammarby en 1766 onde trasladou a s\u00faa biblioteca e unha colecci\u00f3n de plantas. A raz\u00f3n do traslado foi un incendio que destru\u00edu case un terzo de Uppsala no que a residencia de Linn\u00e9 fora ameazada. Hoxe en d\u00eda, esta residencia de Linn\u00e9 forma parte do casar\u00edo preto de Uppsala, co\u00f1ecido en sueco como \"Linn\u00e9s Hammarby.\"\nDesde a publicaci\u00f3n inicial de \"Systema Naturae\" en 1735 o libro fora ampliado e reimpreso varias veces; a d\u00e9cima edici\u00f3n lanzouse en 1758. Esta edici\u00f3n establ\u00e9cese como o punto de partida para a nomenclatura zool\u00f3xica, o equivalente de \"Species Plantarum\".\nO rei sueco Adolf Federico concedeu a Linn\u00e9 o rango de nobre en 1757, pero non foi efectivo ata 1761. Tomou o nome de \"von Linn\u00e9\", convert\u00e9ndose en \"Carl von Linn\u00e9\" (Latinizado \u00e9 \"\"). 'Linn\u00e9' \u00e9 unha versi\u00f3n acurtada e un galicismo de 'Linn\u00e6us', e o t\u00edtulo alem\u00e1n 'von' indica o seu ennobrecemento. O escudo de armas nobiliario da familia presenta, de forma preeminente, unha \"Linnaea\", unha das plantas favoritas de Linn\u00e9, e que Gronovius renomeou co nome cient\u00edfico de \"Linnaea borealis\" na s\u00faa honra. O escudo de armas div\u00eddese en terzos: vermello, negro e verde polos tres reinos da natureza (animal, mineral e vexetal) na clasificaci\u00f3n de Linn\u00e9, no centro hai un ovo \"para denotar a Natureza, que \u00e9 continuada e perpetuada \"in ovo\"\". No inferior hai unha frase en lat\u00edn, tomada do poema \u00e9pico latino da Eneida, que di \"FAMAM EXTENDERE FACTIS\", \"ampliamos a nosa fama segundo os nosos feitos\". Linnaeus escribiu o seu lema persoal nos libros que lle regalaban os seus amigos.\nDespois do seu ennobrecemento, Linn\u00e9 continuou ensinando e escribindo. A s\u00faa reputaci\u00f3n espallouse polo mundo, e mantivo correspondencia con diferentes persoas. Por exemplo, Catarina II de Rusia mandoulle sementes do seu pa\u00eds. Tam\u00e9n mantivo correspondencia con Giovanni Antonio Scopoli, \"o Linn\u00e9 do Imperio Austr\u00edaco\", que era doutor e bot\u00e1nico en Idrija, Ducado de Carniola (actualmente Eslovenia). Scopoli comunicoulle t\u00f3dalas s\u00faas investigaci\u00f3ns, achados, e descrici\u00f3ns (por exemplo as do \"Proteus anguinus\" e os gl\u00edridos, dous pequenos animais ata aquel momento desco\u00f1ecidos para Linn\u00e9). Linn\u00e9 ti\u00f1a un gran respecto por Scopoli e mostrou grande interese polo seu traballo. As\u00ed, denominou un x\u00e9nero das solan\u00e1ceas, \"Scopolia\", a fonte da escopolamina, na s\u00faa honra, pero debido \u00e1 gran distancia entre eles, nunca se co\u00f1eceron.\nDerradeiros anos.\nLinn\u00e9 foi relevado das s\u00faas obrigas na Real Academia das Ciencias de Suecia en 1763, pero continuou o seu traballo con normalidade durante m\u00e1is de dez anos. En decembro de 1772 Linn\u00e9 dimitiu como reitor na Universidade de Uppsala principalmente porque a s\u00faa sa\u00fade estaba empezando a minguar. Os \u00faltimos anos de Linn\u00e9 foron duros debido \u00e1 s\u00faa sa\u00fade. Sufriu unha enfermidade chamada a febre de Uppsala en 1764 \u00e1 que sobreviviu grazas ao coidado de Ros\u00e9n. Sufriu ci\u00e1tica en 1773 e ao ano seguinte tivo un ataque de apoplex\u00eda que o deixou parcialmente paral\u00edtico. En 1776 sufriu un segundo ataque de apoplex\u00eda que lle fixo perder o uso do seu lado dereito e afectou \u00e1 s\u00faa memoria. A\u00ednda que era capaz de admirar os seus propios escritos, non pod\u00eda reco\u00f1ecer que el fose o autor.\nEn decembro de 1777 tivo outro ataque de apoplex\u00eda que o debilitou profundamente, conduc\u00edndoo \u00e1 s\u00faa morte o 10 de xaneiro de 1778 en Hammarby. A pesar do seu desexo de ser enterrado en Hammarby, d\u00e9uselle enterro na Catedral de Uppsala o 22 de xaneiro.\nA s\u00faa biblioteca e as colecci\u00f3ns quedaron para a s\u00faa vi\u00fava Sara e os seus fillos. Tempo antes, o bot\u00e1nico ingl\u00e9s sir Joseph Banks, quixo comprar a colecci\u00f3n, pero o seu fillo Carl negouse e trasladouna a Uppsala. Con todo, ao morrer Carl en 1783 Sara intentou vender aos Banks a colecci\u00f3n, pero esta xa non lles interesaba, a\u00ednda que foi adquirida por un co\u00f1ecido seu. O comprador era James Edward Smith, un estudante de medicina de 24 anos, que se fixo coa colecci\u00f3n completa: 14\u00a0000 plantas, 3198 insectos, 1564 cunchas, aproximadamente 3000 cartas e 1600 libros. Cinco anos m\u00e1is tarde Smith formou a Sociedade Linneana de Londres.\nO apelido von Linn\u00e9 extinguiuse co seu fillo Carl j\u00fanior que non chegou a casar. O outro fillo, Johannes, morrera cando ti\u00f1a 3 anos. Hai m\u00e1is de douscentos descendentes por parte de d\u00faas fillas.\nAp\u00f3stolos.\nDurante o per\u00edodo en que Linn\u00e9 foi profesor e reitor da Universidade de Uppsala, ensinou a moitos estudantes leais, dezasete dos cales denominaba \"ap\u00f3stolos.\" Eran os estudantes m\u00e1is prometedores e m\u00e1is comprometidos, e todos eles realizaron expedici\u00f3ns bot\u00e1nicas a varios lugares do mundo, a mi\u00fado coa axuda de Linn\u00e9. Esta axuda \u00e1s veces concret\u00e1base na s\u00faa influencia como reitor para conseguir un lugar nunha expedici\u00f3n ou unha bolsa de estudos. Daba instruci\u00f3ns \u00e1 maior\u00eda dos ap\u00f3stolos sobre o que pod\u00edan atopar durante as s\u00faas viaxes. No estranxeiro, os ap\u00f3stolos recoll\u00edan e clasificaban novas plantas, animais e minerais seguindo o sistema de Linn\u00e9. Ao final das viaxes, a maior\u00eda compart\u00edan as mostras con el. Grazas a estes estudantes, o sistema de Linn\u00e9 de taxonom\u00eda foise estendendo sen que el tivese que sa\u00edr de Suecia. O bot\u00e1nico brit\u00e1nico William Thomas Stearn reco\u00f1eceu que sen o novo sistema de Linn\u00e9 aos ap\u00f3stolos non lles ser\u00eda posible recoller e, a\u00ednda m\u00e1is importante, organizar tantos esp\u00e9cimes novos. Moitos dos ap\u00f3stolos morreron durante as s\u00faas expedici\u00f3ns.\nPrimeiras expedici\u00f3ns.\nChristopher T\u00e4rnstr\u00f6m, o primeiro ap\u00f3stolo, era un pastor de 43 anos con esposa e fillos que realizou a s\u00faa viaxe en 1746. Embarcou nun barco da Compa\u00f1\u00eda Sueca das Indias Orientais en direcci\u00f3n \u00e1 China. T\u00e4rnstr\u00f6m nunca chegou ao seu destino, posto que morreu dunha febre tropical na illa vietnamita de C\u00f4n S\u01a1n o mesmo ano. A vi\u00fava de T\u00e4rnstr\u00f6m culpou a Linn\u00e9 de deixar orfos os seus fillos. A tr\u00e1xica experiencia de T\u00e4rnstr\u00f6m fixo que a partir de ent\u00f3n Linn\u00e9 preferise enviar estudantes m\u00e1is novos e solteiros. Outros seis ap\u00f3stolos acabar\u00edan morrendo en diferentes expedici\u00f3ns, entre os cales hai que destacar a Peter Forssk\u00e5l e Pehr L\u00f6fling.\nDous anos despois da expedici\u00f3n de T\u00e4rnstr\u00f6m, o fin\u00e9s Pehr Kalm converteuse no segundo ap\u00f3stolo, viaxando a Norteam\u00e9rica. Al\u00e1 pasou dous anos e medio estudando a flora e a fauna de Pensilvania, Nova York, Nova Jersey e o Canad\u00e1. Linn\u00e9 estivo moi contento cando Kalm volveu con moitas flores e sementes. Como m\u00ednimo 90 das 700 especies norteamericanas descritas dentro da obra \"Species Plantarum\" foran tra\u00eddas por Kalm.\nExpedici\u00f3ns de Cook e o Xap\u00f3n.\nDaniel Solander viviu en casa de Linn\u00e9 durante a s\u00faa estancia en Uppsala como estudante. Linn\u00e9 t\u00ed\u00f1alle afecto e concedeulle a man da s\u00faa filla m\u00e1is vella en matrimonio. Seguindo a recomendaci\u00f3n de Linn\u00e9, Solander viaxou no ano 1760 a Inglaterra, onde co\u00f1eceu o bot\u00e1nico ingl\u00e9s Joseph Banks. Xuntos un\u00edronse \u00e1 expedici\u00f3n de James Cook a Ocean\u00eda a bordo do \"Endeavour\"; partiron en 1768 e volveron no 1771. Solander non foi o \u00fanico ap\u00f3stolo que viaxou con James Cook; Anders Sparrman tam\u00e9n foi con el a bordo do \"Resolution\" a Ocean\u00eda e Suram\u00e9rica durante o per\u00edodo 1772-1775. Sparrman fixo posteriormente outras moitas expedici\u00f3ns, unha delas a Sur\u00e1frica.\nO ap\u00f3stolo m\u00e1is famoso e exitoso foi posiblemente Carl Peter Thunberg, que en 1770 embarcou nunha expedici\u00f3n que durou nove anos, quedou tres anos en Sur\u00e1frica e despois viaxou ao Xap\u00f3n. Todos os estranxeiros no Xap\u00f3n estaban obrigados a permanecer na illa de Dejima, preto de Nagasaki, e Thunberg tivo moitos problemas para estudar a flora. A\u00ednda as\u00ed, conseguiu convencer alg\u00fans tradutores para que lle trouxesen diferentes plantas, e tam\u00e9n estudou esp\u00e9cimes atopados nos xard\u00edns de Dejima. Desgraciadamente para Linn\u00e9, non volveu a Suecia ata 1779, un ano despois da s\u00faa morte.\nConcepci\u00f3n linneana do ser humano.\nSegundo o bi\u00f3logo alem\u00e1n Ernst Haeckel a pregunta sobre a orixe do home comezou con Linn\u00e9. Describiu os humanos tal e como describ\u00eda calquera outra planta ou animal, axudando \u00e1 futura investigaci\u00f3n da historia natural do home. El foi o primeiro en colocar os humanos nun sistema de clasificaci\u00f3n biol\u00f3xica.\nAnthropomorpha.\nNa primeira edici\u00f3n de \"Systema Naturae\", Linn\u00e9 situaba os humanos como \"Homo sapiens\" entre os primates (como se chamaron despois). Durante a s\u00faa estancia en Hartecamp tivo a oportunidade de examinar alg\u00fans monos, identificando algunhas similitudes entre eles e o home. Sinalou que as d\u00faas especies basicamente te\u00f1en a mesma anatom\u00eda e non atopaba ningunha outra diferenza coa excepci\u00f3n da fala. Polo tanto, colocou o home e os monos baixo a mesma categor\u00eda, \"Antropomorpha\", significando \u00abde forma humana\u00bb. Esta clasificaci\u00f3n recibiu cr\u00edticas doutros bi\u00f3logos como Johan G. Wallerius, Jacob Theodor Klein e Johann Georg Gmelin base\u00e1ndose en que era il\u00f3xico describir un humano como \"como un humano\". Nunha carta a Gmelin de 1747, Linn\u00e9 replicou:\n\"Non satisfai [a vostede] que te\u00f1a posto o Home dentro de Anthropomorpha, quizais a causa do termo 'con forma humana', pero o home aprende a co\u00f1ecerse a si mesmo. Non po\u00f1amos pequenas obxecci\u00f3ns sobre as palabras. Para min ser\u00eda o mesmo independentemente do nome que aplic\u00e1semos. Pero busco en vostede e en todo o mundo unha diferenza xen\u00e9rica entre o home e o simio que [prove\u00f1a] dos principios da Historia Natural. Eu non co\u00f1ezo absolutamente ningunha. Se s\u00f3 algu\u00e9n puidese dicirme unha soa! Se eu chamase home a un simio ou viceversa, eu ter\u00eda en contra t\u00f3dolos te\u00f3logos. \"Quizais deber\u00eda telo feito en virtude da lei da disciplina.\"\nAs preocupaci\u00f3ns teol\u00f3xicas eran d\u00faas: primeiro, po\u00f1er o home \u00f3 mesmo nivel que os monos ou simios, baixar\u00eda a alta posici\u00f3n espiritual que o home asum\u00eda que ti\u00f1a na gran cadea da vida; e segundo, xa que a Biblia di que o home foi creado a imaxe de Deus (teomorfismo), se os monos/simios e os humanos non estaban dese\u00f1ados de forma diferenciada e separada, iso significar\u00eda que os monos e os simios tam\u00e9n foron creados a imaxe de Deus. Isto era algo que moitos non pod\u00edan aceptar. O conflito entre as visi\u00f3ns do mundo que foi provocado por afirmar que o home era un tipo de animal foise cocendo durante un s\u00e9culo ata que a maior, e a\u00ednda activa, controversia entre creaci\u00f3n e evoluci\u00f3n comezou en serio coa publicaci\u00f3n de \"A orixe das especies\" de Charles Darwin en 1859.\nLogo destas cr\u00edticas, Linn\u00e9 entendeu que ti\u00f1a que explicarse con maior claridade. Na d\u00e9cima edici\u00f3n de \"Systema Naturae\" introduciu novos termos, inclu\u00edndo \"Mammalia\" e \"Primates\", este \u00faltimo en substituci\u00f3n de \"Anthropomorpha\". e dando \u00f3s humanos o nome binomial de \"Homo sapiens\". A nova clasificaci\u00f3n recibiu menos cr\u00edticas pero moitos historiadores naturistas a\u00ednda sent\u00edan que o ser humano fora degradado, posto que na s\u00faa posici\u00f3n anterior ocupaba un lugar desde onde gobernaba a natureza, en vez de formar parte dela. Pero Linn\u00e9 cr\u00eda que o home, bioloxicamente, pertenc\u00eda ao reino animal e, polo tanto, hab\u00eda que clasificalo. No seu libro \"Dieta Naturalis\" dic\u00eda:\nXente estra\u00f1a en terras distantes.\nLinn\u00e9 tam\u00e9n engadiu unha segunda especie de \"Homo\" en \"Systema Naturae\", \"Homo troglodytes\" ou home das cavernas. Esta inclusi\u00f3n estaba baseada na descrici\u00f3n e ilustraci\u00f3n de Bontius (1658) dunha muller indonesia ou malaia e a descrici\u00f3n dun \"orangut\u00e1n\". A maior\u00eda destas especies humanas novas base\u00e1banse en mitos ou contos de xente que afirmaba ver algo similar a un humano. A maior\u00eda destes contos acept\u00e1banse cientificamente e nas primeiras edici\u00f3ns de \"Systema Naturae\" moitos animais m\u00edticos aparec\u00edan inclu\u00eddos como a hidra, o f\u00e9nix, o s\u00e1tiro e o unicornio. Linn\u00e9 p\u00fa\u00f1aos baixo a categor\u00eda Paradoxo para, segundo o historiador sueco Gunnar Broberg, ofrecer unha explicaci\u00f3n natural e desmitificar o mundo da superstici\u00f3n, como xa fixera coa hidra en Hamburgo. Un exemplo diso \u00e9 que Linn\u00e9 non se conformou con s\u00f3 clasificar, sen\u00f3n tam\u00e9n tratou de pescudar, por exemplo, se \"Homo troglodytes\" exist\u00eda realmente, polo que pediu \u00e1 Compa\u00f1\u00eda Sueca de Comercio da India Oriental que buscase un exemplar ou, se non o atopaban, que polo menos obtivese sinais da s\u00faa existencia. Broberg cre que as novas especies humanas descritas por Linn\u00e9 eran de feito monos ou xente nativa que vest\u00eda con peles para asustar os colonos, e que a descrici\u00f3n do seu aspecto foise esaxerando ata chegar a Linn\u00e9.\nEn 1771, Linn\u00e9 publicou outro nome para un segundo primate non humano no x\u00e9nero \"Homo\", \"Homo lar\", actualmente \"Hylobates lar\" (Linn\u00e9, 1771), o xib\u00f3n de mans brancas.\nCatro razas.\nNa primeira edici\u00f3n de \"Systema Naturae\", Linn\u00e9 subdividiu as especies humanas en catro variedades baseadas nos continentes e a cor da pel: \"Europ\u00e6us albus\" (europeos brancos), \"Americanus rubescens\" (americanos vermellos), \"Asiaticus fuscus\" (asi\u00e1ticos marr\u00f3ns) e \"Africanus Niger\" (africanos negros). Na d\u00e9cima edici\u00f3n de \"Systema Naturae\" detallou as caracter\u00edsticas estereotipadas de cada variedade, base\u00e1ndose no concepto dos catro temperamentos da antig\u00fcidade cl\u00e1sica, e cambiou a descrici\u00f3n do ton de pel dos asi\u00e1ticos a \"luridus\" (amarelos). Adicionalmente, Linn\u00e9 creou o taxon caix\u00f3n de xastre \"monstrosus\" para os \"humanos salvaxes e monstruoso, grupos desco\u00f1ecidos, e xente m\u00e1is ou menos anormal\".\nPublicaci\u00f3ns principais.\nSystema Naturae.\nA primeira edici\u00f3n de \"Systema Naturae\" foi impresa nos Pa\u00edses Baixos en 1735. Trat\u00e1base dun traballo de doce p\u00e1xinas. Ao editar a s\u00faa 10\u00aa edici\u00f3n (1758), conti\u00f1a 4400 especies de animais e 7700 especies de plantas clasificadas. Xente de todo o mundo enviaba esp\u00e9cimes a Linn\u00e9 para que os inclu\u00edse. Para cando comezou a traballar na duod\u00e9cima edici\u00f3n, Linn\u00e9 precisou un novo invento, as fichas, para xestionar as categorizaci\u00f3ns.\nNesta obra, os nomes dif\u00edciles de manexar usados naquel tempo, por exemplo \"Physalis annua ramosissima, ramis angulosis glabris, foliis dentato-serratis\", foron complementados co conciso e agora familiar \"binomio\", composto polo nome xen\u00e9rico seguido por un ep\u00edteto espec\u00edfico \u2014neste exemplo, \"Physalis angulata\". Estes binomios pod\u00edan servir como etiqueta para referirse \u00e1 especie. O sistema posibilitaba unha taxonom\u00eda disposta de xeito sinxelo e ordenado. A\u00ednda que o sistema, actualmente co\u00f1ecido como nomenclatura binomial, fora desenvolvido polos irm\u00e1ns Bauhin (Gaspard Bauhin e Johann Bauhin) case 200 anos antes, Linn\u00e9 foi o primeiro en usalo consistentemente ao longo da s\u00faa obra, tam\u00e9n en x\u00e9neros monoespecificos, e p\u00f3dese dicir que o popularizou no seo da comunidade cient\u00edfica.\nLinn\u00e9 denominou taxons base\u00e1ndose no sentido com\u00fan; por exemplo, os seres humanos son \"Homo sapiens\". Tam\u00e9n fixo unha breve descrici\u00f3n dunha \"segunda\" especie humana, \"Homo troglodita\". Este nome base\u00e1base nunha imaxe e descrici\u00f3n feitos por Bontius en 1658; a imaxe refer\u00edase a unha muller de Indonesia ou Malaisia e a descrici\u00f3n dun orangut\u00e1n. O grupo dos mam\u00edferos debe o nome \u00e1s s\u00faas gl\u00e1ndulas mamarias, posto que unha das caracter\u00edsticas definitorias dos mam\u00edferos \u00e9 que aleitan as cr\u00edas.\nDespois dos problemas de sa\u00fade de Linn\u00e9 a comezos da d\u00e9cada 1770, a publicaci\u00f3n de edici\u00f3ns de \"Systema Naturae\" continuou en d\u00faas direcci\u00f3ns diferentes. Outro cient\u00edfico sueco, Johan Andreas Murray lanzou a secci\u00f3n \"Regnum Vegetabile\" de forma separada en 1774 co nome de \"Systema Vegetabilium\", marcada de forma bastante confusa como d\u00e9cimo terceira edici\u00f3n. Mentres tanto a d\u00e9cimo terceira edici\u00f3n do \"Systema\" completo publicouse por partes entre 1788 e 1793. Foi a trav\u00e9s de \"Systema Vegetabilium\" que o traballo de Linn\u00e9 se deu a co\u00f1ecer amplamente en Gran Breta\u00f1a, a partir da traduci\u00f3n do lat\u00edn pola Lichfield Botanical Society e co t\u00edtulo de \"A System of Vegetables\" (1783\u20131785).\nSpecies Plantarum.\n\"Species Plantarum\" (co t\u00edtulo completo \"Species Plantarum, exhibentes plantas rite cognitas, ad genera relatas, cum differentiis specificis, nominibus trivialibus, synonymis selectis, locis natalibus, secundum systema sexuale digestas\") foi publicado por primeira vez en 1753 como unha obra en dous volumes. A s\u00faa grande importancia quizais estea no feito de que \u00e9 o principal punto de partida da nomenclatura bot\u00e1nica tal como existe hoxe en d\u00eda.\n\"Genera Plantarum \".\n\"Genera plantarum: eorumque characteres naturales secundum numerum, figuram, situm, et proportionem omnium fructificationis partium\" \nfoi publicado por primeira vez en 1737 con ilustraci\u00f3ns dos x\u00e9neros das plantas. Public\u00e1ronse \u00f3 redor de 10 edici\u00f3ns, non todas do propio Linn\u00e9, sendo a m\u00e1is importante delas a quinta edici\u00f3n de 1754. Neste libro, Linn\u00e9 divid\u00eda o reino vexetal en 24 clases. Unha delas, a das \"Cript\u00f3gamas\", inclu\u00eda todas as plantas con partes reprodutivas ocultas (algas, fungos, musgos e liques e fentos).\n\"Philosophia Botanica\".\n\"Philosophia Botanica\" (1751) foi un sumario do pensamento de Linn\u00e9 sobre a clasificaci\u00f3n e nomenclatura das plantas, e unha elaboraci\u00f3n do traballo que xa publicara en \"Fundamenta Botanica\" (1736) e \"Critica Botanica\" (1737). Outras publicaci\u00f3ns que formaban parte do seu plan de reformar os fundamentos da bot\u00e1nica inclu\u00edan o seu \"Classes Plantarum\" e \"Bibliotheca Botanica\": todos foros impresos en Holanda (como o foron \"Genera Plantarum\" (1737) e \"Systema Naturae\" (1735)), o \"Philosophia\" sendo publicado simultaneamente en Estocolmo.\n\"Systema Plantarum\".\n\"Systema Plantarum\" foi unha obra publicada postumamente en 1779, que integra os aspectos bot\u00e1nicos de \"Systema Naturae\" con \"Species Plantarum\" (e, \"de facto\", \"Genera Plantarum\") para facer unha obra completa. En realidade esta obra era a cuarta edici\u00f3n de \"Species Plantarum\". Precedeuno un traballo titulado \"Supplementum Plantarum\" publicado por Carl von Linn\u00e9 o mozo en 1782. O primeiro volume foi publicado o 24 de maio, o segundo volume publicouse o 16 de agosto do mesmo ano.\nColecci\u00f3ns.\nA finais da s\u00faa vida, a colecci\u00f3n de Linn\u00e9 en Uppsala estaba considerada unha das mellores colecci\u00f3ns de obxectos de historia natural de Suecia. \u00d3 lado da s\u00faa propia colecci\u00f3n, constru\u00edu un museo para a universidade de Uppsala, que foi dotado con material doado por Carl Gyllenborg (en 1744\u20131745), o pr\u00edncipe Adolfo Federico de Suecia (en 1745), Erik Petreus (en 1746), Claes Grill (en 1746), Magnus Lagerstr\u00f6m (en 1748 e 1750) e Jonas Alstr\u00f6mer (en 1749). A relaci\u00f3n entre o museo e a colecci\u00f3n privada non foi formalizada e a constante chegada de material dos pupilos de Linn\u00e9 foi incorporada \u00e1 colecci\u00f3n privada m\u00e1is que \u00f3 museo. Linn\u00e9 sent\u00eda que o seu traballo estaba reflectindo a harmon\u00eda da natureza e dixo en 1754 \"a terra non \u00e9 m\u00e1is que un museo de t\u00f3dalas obras mestras do creador, divididas en tres caix\u00f3ns\". El cambiou a s\u00faa propia casa nun microcosmos dese 'museo mundial'.\nEn abril de 1766 partes da cidade foron destru\u00eddas por un incendio e por esta raz\u00f3n a colecci\u00f3n privada de Linn\u00e9 foi movida a un almac\u00e9n f\u00f3ra da cidade, e pouco despois a un edificio de pedra dunha habitaci\u00f3n situado pr\u00f3ximo a s\u00faa casa de campo de Hammarby, preto de Uppsala. Isto provocou a separaci\u00f3n f\u00edsica das d\u00faas colecci\u00f3ns xa que a colecci\u00f3n do museo se mantivo no xard\u00edn bot\u00e1nico da universidade. Alg\u00fan material que precisaba coidados especiais (esp\u00e9cimes en alcohol) ou un amplo espazo de almacenamento, foron movidos da colecci\u00f3n privada \u00f3 museo.\nEn Hammarby a colecci\u00f3n privada de Linn\u00e9 sufriu seriamente a humidade e a depredaci\u00f3n dos ratos e insectos. O fillo de Linn\u00e9, Carl Linnaeus, herdou a colecci\u00f3n en 1778 e mant\u00edvoa con el ata a s\u00faa morte en 1783. Pouco despois da morte de Linn\u00e9, o seu fillo confirmou que os ratos causaran \"danos horribles\" \u00e1s plantas e tam\u00e9n que as trazas e os mofos provocaran danos considerables. Intentou rescatalos do abandono que sufriran nos \u00faltimos anos do seu pai, e tam\u00e9n engadiu m\u00e1is esp\u00e9cimes. Por\u00e9n, esta \u00faltima actividade reduciu, m\u00e1is que aumentou, o valor cient\u00edfico do material orixinal.\nEn 1784 o bot\u00e1nico James Edward Smith mercou case t\u00f3dolos efectos cient\u00edficos privados de Linn\u00e9 \u00e1 vi\u00fava e \u00e1 filla de Linn\u00e9, e enviounos a Londres. Non todo o material da colecci\u00f3n foi enviado a Londres, trinta e tres esp\u00e9cimes de peixes conservados en alcohol nunca se enviaron e remataron perd\u00e9ndose.\nEn Londres, Smith tendeu a abandonar as partes zool\u00f3xicas da colecci\u00f3n, engadiu alg\u00fans esp\u00e9cimes e regalou outros. Nos seguintes s\u00e9culos a colecci\u00f3n de Linn\u00e9 en Londres sufriu enormemente nas mans de cient\u00edficos que estudaron a colecci\u00f3n, e no proceso desfixeron a ordenaci\u00f3n orixinal e as etiquetas, engadiron esp\u00e9cimes que non pertenc\u00edan \u00e1 serie orixinal e sacaron precioso material tipo orixinal.\nMoito do material que foi estudado intensamente por Linn\u00e9 na s\u00faa carreira cient\u00edfica pertenc\u00eda \u00e1 colecci\u00f3n da Ra\u00ed\u00f1a Lu\u00edsa Ulrica (1720\u20131782) (nas publicaci\u00f3ns linneanas referida como \"Museum Ludovicae Ulricae\" ou \"M. L. U.\"). Esta colecci\u00f3n foi doada polo seu neto Gustavo IV Adolfo de Suecia (1778\u20131837) \u00f3 museo de Uppsala en 1804. Outra colecci\u00f3n importante a este respecto foi a do seu marido Adolfo Federico de Suecia (1710\u20131771) (nas publicaci\u00f3ns linneanas referida como \"Museum Adolphi Friderici\" ou \"Mus. Ad. Fr.\"), da que as partes h\u00famidas (os esp\u00e9cimes en alcohol) foron despois doadas \u00e1 Real Academia das Ciencias de Suecia, e actualmente at\u00f3pase no Museo Sueco de Historia Natural en Estocolmo. O material seco foi transferido a Uppsala.\nTaxonom\u00eda linneana.\nAntecedentes.\nO zo\u00f3logo Rumphius (1627\u20131702) ti\u00f1a m\u00e1is ou menos unha aproximaci\u00f3n do sistema linneano e o seu material contribu\u00edu \u00f3 desenvolvemento posterior da clasificaci\u00f3n cient\u00edfica binomial de Linn\u00e9. Tam\u00e9n con anterioridade existiran xa intentos de introducir certa orde na aparente confusi\u00f3n que sup\u00f3n a inxente proliferaci\u00f3n de seres vivos. Os primeiros que abogaron por establecer unha clasificaci\u00f3n o m\u00e1is pr\u00e1ctica e sinxela posible foron Rivinius (A.Bachman) (1652-1723) en Alema\u00f1a, e \nJ. P. de Tournefort (1656-1708) en Francia mediante a introduci\u00f3n dun sistema clasificatorio natural baseado na realidade obxectiva das especies, os x\u00e9neros e as clases. Case simultaneamente John Ray (1627-1705) redactou unha obra monumental, \"Historia plantarum generalis\" (1686-1704), na que intentou distribu\u00edr dun xeito racional as plantas e definir con precisi\u00f3n, basicamente, a noci\u00f3n de especie a trav\u00e9s do establecemento das s\u00faas relaci\u00f3ns cunha comunidade de orixe.\nOs traballos de Tournefort e John Ray tiveron continuidade nas investigaci\u00f3ns iniciais de Linn\u00e9 no campo da bot\u00e1nica, que se centraron no estudo dos estames e os pistilos, e que o induciu a pensar que poder\u00eda introducir unha nova e mellor clasificaci\u00f3n das plantas, baseada no estudo do seu aparello reprodutor.\nNomenclatura e clasificaci\u00f3n linneanas.\nO establecemento de convenci\u00f3ns aceptadas universalmente para o nomeado de organismos foi a principal contribuci\u00f3n de Linn\u00e9 \u00e1 taxonom\u00eda. O seu traballo marca o punto de comezo do uso consistente da nomenclatura binomial, na cal se empregan d\u00faas palabras en lat\u00edn, unha representando o x\u00e9nero (coa primeira letra escrita en mai\u00fascula), e a outra representando a especie (en min\u00fascula), para bautizar todos os organismos vivos. Durante a expansi\u00f3n do co\u00f1ecemento da historia natural no s\u00e9culo XVIII, Linn\u00e9 tam\u00e9n desenvolveu a que foi co\u00f1ecida como a \"taxonom\u00eda linneana\", na que se basea o sistema de clasificaci\u00f3n cient\u00edfica usada actualmente nas ciencias biol\u00f3xicas.\nO sistema linneano clasificaba a natureza dentro dunha xerarqu\u00eda ani\u00f1ada, comezando con tres reinos. Os reinos estaban divididos en clases e estes, \u00e1 s\u00faa vez, en ordes, e de a\u00ed en x\u00e9neros, que foron divididos en especies, a unidade b\u00e1sica de clasificaci\u00f3n. Debaixo do rango de especie algunhas veces reco\u00f1eceu taxons de categor\u00eda inferior (sen nome), que m\u00e1is tarde acadar\u00edan nomes estandarizados como \"variedade\" en bot\u00e1nica e \"subespecie\" en zoolox\u00eda.\nLinn\u00e9 foi o primeiro cient\u00edfico que utilizou os s\u00edmbolos do escudo e a lanza de Marte e o espello de Venus para indicar, respectivamente, macho \u2642 e femia \u2640.\nDefensor do fixismo, e a inmutabilidade das especies e xa que logo contrario \u00e1 idea da evoluci\u00f3n, consideraba que todas se crearon por separado no inicio dos tempos.\nA taxonom\u00eda linneana no contexto actual.\nDado que as ideas de Linn\u00e9 eran fixistas e a biolox\u00eda dos \u00faltimos 150 anos viuse transformada drasticamente polas ideas evolucionistas a partir dos traballos de Darwin, resulta comprensible que os sistemas de clasificaci\u00f3n dos seres vivos te\u00f1an cambiado para reflectir ese cambio de paradigma nas ciencias biol\u00f3xicas. Emporiso, os traballos de Linn\u00e9 influ\u00edron a Darwin e Lyell e axudaron a sentar as bases sobre as que se desenvolver\u00edan as teor\u00edas evolucionistas.\nLinn\u00e9 estableceu a s\u00faa clasificaci\u00f3n base\u00e1ndose nas diferenzas morfol\u00f3xicas e caracter\u00edsticas f\u00edsicas compartidas, establecendo o concepto morfol\u00f3xico de especie, que a\u00ednda se segue a empregar para caracterizar e clasificar especies, pero como m\u00e9todo auxiliar. A partir do desenvolvemento da xen\u00e9tica de poboaci\u00f3ns durante o s\u00e9culo XX, Mayr estableceu o concepto biol\u00f3xico de especie, co cal as actuais clasificaci\u00f3ns tratan de reconstru\u00edr as relaci\u00f3ns evolutivas entre especies, tam\u00e9n co\u00f1ecidas como filoxenias.\nDas agrupaci\u00f3ns superiores empregadas por Linn\u00e9, s\u00f3 as dos animais seguen estando en uso, e as propias agrupaci\u00f3ns cambiaron significativamente dende a s\u00faa concepci\u00f3n, as\u00ed como os principios nas que se basean. A taxonom\u00eda moderna incl\u00fae unha categor\u00eda de familia entre orde e x\u00e9nero e unha categor\u00eda de phylum entre reino e clase, que non estaban presentes no sistema orixinal de Linn\u00e9. A continua evoluci\u00f3n dos sistemas de clasificaci\u00f3n durante o s\u00e9culo XX tam\u00e9n trouxo a aparici\u00f3n dun taxon superior \u00f3 reino, o dominio.\nPor\u00e9n, Linn\u00e9 \u00e9 reco\u00f1ecido por establecer a idea da estrutura xer\u00e1rquica de clasificaci\u00f3n baseada en caracter\u00edsticas observables que intentan reflectir as relaci\u00f3ns naturais.\nOs criterios empregados para clasificar as especies vivas cambiaron coa expansi\u00f3n do co\u00f1ecemento. As modernas t\u00e9cnicas de biolox\u00eda molecular, como a secuenciaci\u00f3n do ADN, inexistente na \u00e9poca de Linn\u00e9, probaron ser unha ferramenta de utilidade considerable para clasificar organismos vivos e establecer as s\u00faas relaci\u00f3ns evolutivas.\nEponimia.\nAdemais de numerosas referencias bot\u00e1nicas e zool\u00f3xicas co seu nome, adic\u00e1ronselle:\nHonras.\nOs aniversarios do nacemento de Linn\u00e9, particularmente os centenarios, foron conmemorados con grandes celebraci\u00f3ns. En 1807 organiz\u00e1ronse eventos en Suecia que contaron coas fillas de Linn\u00e9 e ap\u00f3stolos como Adam Afzelius (1750-1837), que naquel tempo era o m\u00e1ximo responsable do breve Instituto Linn\u00e9. Un s\u00e9culo m\u00e1is tarde, as celebraci\u00f3ns do bicentenario estend\u00e9ronse polo mundo e foron a\u00ednda maiores en Suecia. A Universidade de Uppsala concedeu doutoramentos \"honoris causa\" a Ernst Haeckel, Francis Darwin e Selma Lagerl\u00f6f, entre outros. Os memoriais foron tan numerosos que os xornalistas se cansaron de publicar caricaturas de Linn\u00e9.\nEn 1917, no 210 aniversario do nacemento de Linn\u00e9, formouse a Sociedade Linneana Sueca, que procedeu a restaurar o xard\u00edn de Linn\u00e9, que quedara abandonado. En 2007, celebrouse o tricentenario do seu nacemento. Aquel ano, produciuse un documental titulado \"Expedition Linnaeus\", co obxectivo de concienciar o p\u00fablico da importancia de respectar a natureza.\nEn 1986, introduciuse un novo billete de 100 coroas suecas en honra de Linn\u00e9. \u00d3 dorso, aparece o bot\u00e1nico e de fondo un borrador do seu xard\u00edn en Uppsala, debuxos de plantas do seu libro \"Pr\u00e6ludia Sponsaliarum Plantarum\" (1729), e a s\u00faa divisa en microtexto, que di \"OMNIA MIRARI ETIAM TRITISSIMA\" (\"Descubre marabillas por todas as partes, mesmo nos lugares m\u00e1is com\u00fans\"). \u00d3 dorso do billete, aparece unha abella polinizando unha flor. Esta imaxe foi creada utilizando unha fotograf\u00eda de Lennart Nilsson cun fondo que mostra imaxes estilizadas da fertilizaci\u00f3n das flores e a reconstruci\u00f3n de como se ver\u00eda unha flor cos ollos compostos dun insecto.\nLinn\u00e9 apareceu en numerosos selos postais e outros billetes suecos.\nA Sociedade Linneana de Nova Gales do Sur outorga unha bolsa para estudantes de bot\u00e1nica, zoolox\u00eda ou xeolox\u00eda na Universidade de Sydney.\nA Sociedade Linneana de Londres outorgou a Medalla de Linn\u00e9 \u00e1 excelencia en bot\u00e1nica ou zoolox\u00eda desde 1888. Desde 1978, en conmemoraci\u00f3n do 200 aniversario da morte de Linn\u00e9, outorga a medalla do bicentenario en reco\u00f1ecemento a traballos realizados por bi\u00f3logos de menos de corenta anos.\nA Universidade de V\u00e4xj\u00f6 e o Colexio de Kalmar fusion\u00e1ronse o 1 de xaneiro do 2010 para formar a nova Universidade Linn\u00e9. Esta universidade ten dous campus, un en V\u00e4xj\u00f6 e outro en Kalmar. A fusi\u00f3n foi aprobada polo Parlamento de Suecia."}
{"id": "19697", "revid": "98629", "url": "https://gl.wikipedia.org/wiki?curid=19697", "title": "Variable aleatoria", "text": "Unha variable aleatoria pode verse como un resultado num\u00e9rico de operar un mecanismo non-determinista ou realizar un experimento non determinista para xerar un resultado aleatorio. Por exemplo, unha variable aleatoria pode ser usada para describir o proceso de lanzamento dun dato cos seus posibles resultados { 1, 2, 3, 4, 5, 6 }. Outra variable aleatoria pode describir os resultados de coller unha persoa aleatoriamente e medir o seu peso.\nA diferenza da pr\u00e1ctica com\u00fan con outras variables matem\u00e1ticas, unha variable aleatoria non pode ser asignada a un valor; unha variable aleatoria non describe o resultado actual dun experimento particular, sen\u00f3n que describe os posibles, as\u00ed como indeterminados resultados en termos de n\u00fameros reais.\nOs exemplos sinxelos de lanzamento dun dato ou a medida do peso permiten unha visualizaci\u00f3n do uso pr\u00e1ctico das variables aleatorias, a s\u00faa construci\u00f3n matem\u00e1tica permite \u00f3s matem\u00e1ticos traballar con moita teor\u00eda da probabilidade e teor\u00eda da medida no dominio m\u00e1is familiar das funci\u00f3ns de n\u00fameros reais. Do mesmo xeito, o concepto tam\u00e9n sit\u00faa experimentos que involucran resultados con n\u00fameros reais dentro do campo de traballo da teor\u00eda da medida.\nDefinici\u00f3ns.\nVariables aleatorias.\nHai quen considera a expresi\u00f3n \"variable aleatoria\" un nome err\u00f3neo: unha variable aleatoria \u00e9 unha funci\u00f3n que mapea eventos con n\u00fameros. Sexa \"A\" unha \u03c3-\u00e1lxebra e \u03a9 o espazo de eventos relevante para o experimento a realizar. No exemplo do lanzamento do dado, o espazo de eventos son os posibles resultados da tirada, p.e. \u03a9 = { 1, 2, 3, 4, 5, 6 }, e \"A\" ser\u00eda o conxunto de pares de \u03a9. Neste caso, unha variable aleatoria aproximada poder\u00eda ser \"X\"(\u03c9) = \u03c9, tal que se o resultado \u00e9 '1', a variable aleatoria e tam\u00e9n igual a 1. Un exemplo menos trivial pero igualmente sinxelo \u00e9 o do lanzamento dunha moeda: un espazo de eventos posible axeitado ser\u00eda \u03a9 = { C, S } (para caras e selos), e \"A\" ser\u00eda de novo o conxunto de pares de \u03a9. Unha das moitas posibles variables aleatorias definidas neste espazo \u00e9\nMatematicamente, unha variable aleatoria \u00e9 definida como unha funci\u00f3n medible dende un espazo de probabilidade cara a un espazo medible. Este espazo medible \u00e9 o espazo de posibles valores da variable, e acostuma tomarse como os n\u00fameros reais coa \u03c3-\u00e1lxebra Borel. Isto \u00e9 asumido no seguinte, excepto onde se especifique o contrario.\nSexa (\u03a9, \"A\", \"P\") o espazo de probabilidade. Formalmente, unha funci\u00f3n \"X\": \u03a9 \u2192 \"R\" \u00e9 unha \"variable aleatoria\" real se para todo subconxunto A\"r\" = { \u03c9 : \"X\"(\u03c9) \u2264 \"r\" } onde \"r\" \u2208 \"R\", temos tam\u00e9n A\"r\" \u2208 \"A\".\nA importancia desta definici\u00f3n t\u00e9cnica \u00e9 que nos permite constru\u00edr a funci\u00f3n de distribuci\u00f3n dunha variable aleatoria.\nFunci\u00f3ns de distribuci\u00f3n.\nDada unha variable aleatoria formula_2 definida no espazo de probabilidade formula_3, podemos responder a cuesti\u00f3ns como \"Que probabilidade hai de que o valor de formula_4 sexa maior que 2?\". Isto \u00e9 o mesmo que a probabilidade do eventoformula_5 que se escribe moitas veces como formula_6 para abreviar.\nGardando todas estas probabilidades de rangos de sa\u00edda da variable aleatoria real \"X\" obtemos a distribuci\u00f3n de probabilidade de \"X\". A distribuci\u00f3n de probabilidade \"esqu\u00e9cese\" do espazo de probabilidade particular usado para definir \"X\" e s\u00f3 recorda as probabilidades dos valores de \"X\". Unha distribuci\u00f3n de probabilidade as\u00ed pode ser sempre obtida mediante a s\u00faa funci\u00f3n de distribuci\u00f3n de probabilidade\ne \u00e1s veces tam\u00e9n usando a funci\u00f3n de densidade de probabilidade. En termos da teor\u00eda da medida, usamos a variable aleatoria \"X\" para sacar a medida \"P\" de \u03a9 para unha medida d\"F\" en R. \nO espazo de probabilidade subxacente \u03a9 \u00e9 un mecanismo t\u00e9cnico usado para garanti-la existencia de variables aleatorias, e \u00e1s veces para constru\u00edlas. Na pr\u00e1ctica, a mi\u00fado non se disp\u00f3n do espazo \u03a9 \u00e9 simplemente ponse a medida en R que asigna medida 1 para toda a li\u00f1a real, p.e., trab\u00e1llase coas distribuci\u00f3ns de probabilidade en vez de coas variables aleatorias.\nFunci\u00f3ns de variables aleatorias.\nSe temos unha variable aleatoria \"X\" en \u03a9 e unha funci\u00f3n medible \"f\": R \u2192 R, ent\u00f3n \"Y\" = \"f\"(\"X\") tam\u00e9n ser\u00e1 unha variable aleatoria en \u03a9, xa que a composici\u00f3n de funci\u00f3ns medibles tam\u00e9n \u00e9 medible. O mesmo procedemento que permite ir dun espazo de probabilidade (\u03a9, P) a (R, dF\"X\") pode ser usado para obter a distribuci\u00f3n de \"Y\". A funci\u00f3n de distribuci\u00f3n acumulativa de \"Y\" \u00e9\nExemplo.\nSexa \"X\" unha variable aleatoria continua real, e sexa \"Y\" = \"X\"2. Ent\u00f3n,\nSe \"y\" &lt; 0, ent\u00f3n P(\"X\"2 \u2264 \"y\") = 0, e ent\u00f3n\nSe \"y\" \u2265 0, ent\u00f3n\npor tanto\nMomentos.\nA distribuci\u00f3n de probabilidade dunha variable aleatoria caracter\u00edzase a mi\u00fado cun n\u00famero pequeno de par\u00e1metros, os cales te\u00f1en unha interpretaci\u00f3n pr\u00e1ctica. Por exemplo, a mi\u00fado \u00e9 suficiente con co\u00f1ecer o \"valor medio\". Isto est\u00e1 integrado no concepto matem\u00e1tico de valor esperado dunha variable aleatoria, descrito como E[\"X\"]. N\u00f3tese que en xeral, E[\"f\"(\"X\")] non \u00e9 o mesmo que \"f\"(E[\"X\"]). Unha vez co\u00f1ecido o \"valor medio\", pod\u00e9monos preguntar canto lonxe normalmente est\u00e1n do valor medio os valores de \"X\" , esta cuest\u00edon resp\u00f3ndese coa varianza e a desviaci\u00f3n est\u00e1ndar da variable aleatoria.\nMatematicamente, isto \u00e9 co\u00f1ecido como o problema de momentos (xeneralizado): para unha clase dada de variables aleatorias \"X\", atopar a colecci\u00f3n {\"fi\"} de funci\u00f3ns tal que os valores esperados E[\"fi\"(\"X\")] caractericen completamente a distribuci\u00f3n da variable aleatoria \"X\".\nEquivalencia de variables aleatorias.\nHai varias sensos diferentes nos que se pode considerar que as variables aleatorias son equivalentes. D\u00faas variables aleatorias poden ser iguales, case iguales, iguales en media, ou iguales en distribuci\u00f3n.\nEn orde incremental, a definici\u00f3n destas definici\u00f3ns de equivalencia m\u00f3stranse a continuaci\u00f3n\nIgualdade en distribuci\u00f3n.\nD\u00faas variables aleatorias \"X\" e \"Y\" son \"iguales en distribuci\u00f3n\" se\nPara ser iguales en distribuci\u00f3n, as variables aleatorias te\u00f1en que ser definidas no mesmo espazo de probabilidade, pero sen perda de xeneralidade, poden definirse en variables aleatorias independentes no mesmo espazo de probabilidade. A definici\u00f3n de equivalencia en distribuci\u00f3n pode asociarse coa seguinte definici\u00f3n de distancia entre distribuci\u00f3ns de probabilidade,\nque \u00e9 a base do Test Kolmogorov-Smirnov.\nIgualdade en media.\nD\u00faas variables aleatorias \"X\" e \"Y\" son \"iguales en media p-\u00e9sima\" se o momento \"p\"\u00e9simode |\"X\" \u2212 \"Y\"| \u00e9 cero, isto \u00e9,\nIgualdade na media \"p\"\u00e9sima implica igualdade na media \"q\"\u00e9sima para todo \"q\"&lt;\"p\". \u00d3 igual que no caso anterior, hai unha distancia relacionada coas variables aleatorias\nCase igualdade.\nD\u00faas variables aleatorias \"X\" e \"Y\" son \"iguales absolutamente\" se, e s\u00f3 se, a probabilidade de que sexan diferentes \u00e9 cero:\nPara t\u00f3dolos prop\u00f3sitos pr\u00e1cticos da teor\u00eda da probabilidade, esta noci\u00f3n de equivalencia \u00e9 tan forte como a igualdade. Est\u00e1 asociada \u00e1 seguinte distancia:\nonde 'sup' neste caso representa o supremo esencial no senso da teor\u00eda da medida.\nIgualdade.\nFinalmente, d\u00faas variables aleatorias \"X\" e \"Y\" son \"iguales\" se son iguales como funci\u00f3ns do seu espazo de probabilidade, isto \u00e9,\nConverxencia.\nMoitas das estat\u00edsticas matem\u00e1ticas consisten en proba-la converxencia dos resultadas para certas secuencias de variables aleatorias, v\u00e9xase por exemplo a lei dos grandes n\u00fameros e o teorema do l\u00edmite central.\nHai varios xeitos en que unha secuencia (\"X\"\"n\") de variables aleatorias pode converxer a unha variable aleatoria \"X\". V\u00e9xase converxencia de variables aleatorias."}
{"id": "19699", "revid": "624", "url": "https://gl.wikipedia.org/wiki?curid=19699", "title": "1660", "text": "Outros.\nHistoria ano a ano"}
{"id": "19700", "revid": "34681", "url": "https://gl.wikipedia.org/wiki?curid=19700", "title": "1659", "text": "Outros.\nHistoria ano a ano"}
{"id": "19701", "revid": "56817", "url": "https://gl.wikipedia.org/wiki?curid=19701", "title": "1658", "text": ""}
{"id": "19702", "revid": "23204", "url": "https://gl.wikipedia.org/wiki?curid=19702", "title": "1657", "text": "Outros.\nHistoria ano a ano"}
{"id": "19703", "revid": "34681", "url": "https://gl.wikipedia.org/wiki?curid=19703", "title": "1655", "text": "Outros.\nHistoria ano a ano"}
{"id": "19704", "revid": "65337", "url": "https://gl.wikipedia.org/wiki?curid=19704", "title": "1654", "text": "Outros.\nHistoria ano a ano"}
{"id": "19705", "revid": "56817", "url": "https://gl.wikipedia.org/wiki?curid=19705", "title": "1653", "text": "Outros.\nHistoria ano a ano"}
{"id": "19706", "revid": "56817", "url": "https://gl.wikipedia.org/wiki?curid=19706", "title": "1652", "text": "Outros.\nHistoria ano a ano"}
{"id": "19707", "revid": "56817", "url": "https://gl.wikipedia.org/wiki?curid=19707", "title": "1651", "text": "Outros.\nHistoria ano a ano"}
{"id": "19708", "revid": "56817", "url": "https://gl.wikipedia.org/wiki?curid=19708", "title": "1650", "text": "Mortes.\n11 de febreiro, Ren\u00e9 Descartes\nOutros.\nHistoria ano a ano"}
{"id": "19709", "revid": "1987", "url": "https://gl.wikipedia.org/wiki?curid=19709", "title": "1649", "text": "Outros.\nHistoria ano a ano"}
{"id": "19710", "revid": "56817", "url": "https://gl.wikipedia.org/wiki?curid=19710", "title": "1648", "text": "Outros.\nHistoria ano a ano"}
{"id": "19711", "revid": "23204", "url": "https://gl.wikipedia.org/wiki?curid=19711", "title": "1647", "text": "Outros.\nHistoria ano a ano"}
{"id": "19713", "revid": "56817", "url": "https://gl.wikipedia.org/wiki?curid=19713", "title": "1646", "text": "Outros.\nHistoria ano a ano"}
{"id": "19714", "revid": "34681", "url": "https://gl.wikipedia.org/wiki?curid=19714", "title": "1645", "text": ""}
{"id": "19715", "revid": "98629", "url": "https://gl.wikipedia.org/wiki?curid=19715", "title": "1644", "text": "Outros.\nHistoria ano a ano"}
{"id": "19716", "revid": "15490", "url": "https://gl.wikipedia.org/wiki?curid=19716", "title": "1640", "text": "Outros.\nHistoria ano a ano"}
{"id": "19717", "revid": "98629", "url": "https://gl.wikipedia.org/wiki?curid=19717", "title": "1639", "text": "Outros.\nHistoria ano a ano"}
{"id": "19718", "revid": "56817", "url": "https://gl.wikipedia.org/wiki?curid=19718", "title": "1638", "text": "Outros.\nHistoria ano a ano"}
{"id": "19719", "revid": "34681", "url": "https://gl.wikipedia.org/wiki?curid=19719", "title": "1637", "text": "Outros.\nHistoria ano a ano"}
{"id": "19720", "revid": "56817", "url": "https://gl.wikipedia.org/wiki?curid=19720", "title": "1636", "text": "Outros.\nHistoria ano a ano"}
{"id": "19721", "revid": "56817", "url": "https://gl.wikipedia.org/wiki?curid=19721", "title": "1554", "text": ""}
{"id": "19722", "revid": "25871", "url": "https://gl.wikipedia.org/wiki?curid=19722", "title": "1635", "text": "Outros.\nHistoria ano a ano"}
{"id": "19723", "revid": "98629", "url": "https://gl.wikipedia.org/wiki?curid=19723", "title": "1634", "text": "Outros.\nHistoria ano a ano"}
{"id": "19724", "revid": "1987", "url": "https://gl.wikipedia.org/wiki?curid=19724", "title": "1633", "text": "Outros.\nHistoria ano a ano"}
{"id": "19725", "revid": "43749", "url": "https://gl.wikipedia.org/wiki?curid=19725", "title": "Goya", "text": ""}
{"id": "19727", "revid": "23204", "url": "https://gl.wikipedia.org/wiki?curid=19727", "title": "1632", "text": "Outros.\nHistoria ano a ano"}
{"id": "19728", "revid": "34681", "url": "https://gl.wikipedia.org/wiki?curid=19728", "title": "1631", "text": "Outros.\nHistoria ano a ano"}
{"id": "19729", "revid": "138085", "url": "https://gl.wikipedia.org/wiki?curid=19729", "title": "Francisco de Goya", "text": "Francisco Jos\u00e9 de Goya y Lucientes, nado en Fuendetodos (Zaragoza) o 30 de marzo de 1746 e finado en Bordeos (Francia) o 16 de abril de 1828, foi un pintor e gravador espa\u00f1ol. A s\u00faa obra abarca a pintura de cabalete e mural, o gravado e o debuxo. En todas estas facetas desenvolveu un estilo que inaugura o Romanticismo. A arte goiesca sup\u00f3n, as\u00ed mesmo, o comezo da Pintura contempor\u00e1nea, e \u00e9 considerado o precursor das vangardas pict\u00f3ricas do s\u00e9culo XX.\nTras unha lenta aprendizaxe na s\u00faa terra natal, no \u00e1mbito est\u00edlistico do barroco tard\u00edo e as estampas devotas, viaxa a Italia en 1770, onde traba contacto co incipiente neoclasicismo, que adopta cando marcha a Madrid a mediados desa d\u00e9cada, xunto cun pintoresquismo costumista rococ\u00f3 derivado do seu novo traballo como pintor de cart\u00f3ns para os tapices da manufactura real de Santa B\u00e1rbara. O maxisterio nesta actividade e noutras relacionadas coa pintura de corte impo\u00f1\u00edao Mengs, e o pintor espa\u00f1ol m\u00e1is reputado era Francisco Bayeu, que foi cu\u00f1ado de Goya.\nUnha grave enfermidade da que adoece en 1793 l\u00e9vao a achegarse a unha pintura m\u00e1is creativa e orixinal, que expresa tem\u00e1ticas menos amables que os modelos que pintara para a decoraci\u00f3n dos palacios reais. Unha serie de cadri\u00f1os en folla de lata, \u00f3s que el mesmo denomina \"de capricho e invenci\u00f3n\", inician a fase madura da obra do artista e a transici\u00f3n cara a unha est\u00e9tica rom\u00e1ntica.\nAdemais, a s\u00faa obra reflicte o convulso per\u00edodo hist\u00f3rico no que vive, particularmente a Guerra da Independencia, da que a serie de estampas dos \"Desastres da guerra\" \u00e9 case unha reportaxe moderna das atrocidades cometidas e compo\u00f1en unha visi\u00f3n exenta de hero\u00edsmo onde as v\u00edtimas son sempre os individuos de calquera clase e condici\u00f3n.\nGran popularidade ten a s\u00faa \"Maja desnuda\", en parte favorecida pola pol\u00e9mica xerada en torno \u00e1 identidade da bela retratada. De comezos do s\u00e9culo XIX datan tam\u00e9n outros retratos que emprende o cami\u00f1o cara \u00e1 nova arte burguesa. \u00d3 final do conflito hispano-franc\u00e9s pinta dous grandes cadros a prop\u00f3sito dos sucesos do levantamento do dous de maio de 1808, que sentan un precedente tanto est\u00e9tico como tem\u00e1tico para o cadro de historia, que non s\u00f3 comenta sucesos pr\u00f3ximos \u00e1 realidade que vive o artista, sen\u00f3n que acada unha mensaxe universal.\nPero a s\u00faa obra culminante \u00e9 a serie de pinturas \u00f3 \u00f3leo sobre o muro seco con que decorou a s\u00faa casa de campo (a Quinta do Xordo), as Pinturas Negras. Nelas Goya anticipa a pintura contempor\u00e1nea e os variados movementos de vangarda que marcar\u00edan o s\u00e9culo XX.\nTraxectoria.\nNaceu en Fuendetodos, creceu en Zaragoza e morreu en Madrid. \u00d3s 14 anos foi presentado a Jos\u00e9 Luz\u00e1n, un artista amigo de seu pai. Casou con Josefa Bayeu, irm\u00e1 de Francisco Bayeu, en 1773.\nAutor prol\u00edfico, xa que entre gravados e pinturas a s\u00faa obra c\u00f3ntase por centos. A s\u00faa influencia posterior foi grande, pois a s\u00faa arte era tanto subxectiva como subversiva, nunha \u00e9poca en que tales actitudes non eran predominantes. A s\u00faa \u00e9nfase no primeiro plano e o fondo das imaxes difuso m\u00e1is tarde influenciaron a \u00c9douard Manet.\nGoya foi pintor oficial da Corte espa\u00f1ola e profesor da Academia de Belas Artes. A s\u00faa obra \u00e9 considerada unha transici\u00f3n entre o Neoclasicismo e o Romanticismo.\nRealizou na s\u00faa xuventude unha viaxe a Italia que influ\u00edu na s\u00faa concepci\u00f3n da pintura, xa de novo en Espa\u00f1a entrou a traballar na \"Real F\u00e1brica de Tapices\", os cart\u00f3ns al\u00ed realizados est\u00e1n inspirados na vida coti\u00e1 dos madrile\u00f1os, cunha cor luminosa de incontables matices e en xeral alegres e frescos.\nOs horrores da guerra da independencia produc\u00edronlle unha forte convulsi\u00f3n que se plasmou na serie \"Os desastres da guerra\", reflectindo violenta e espantosamente a realidade, ese mesmo esp\u00edrito continuou na pintura dos fusilamentos do tres maio de 1808 e na Carga dos Mamelucos, d\u00faas obras mestras nas que Goya homenaxea a liberdade cunha forte carga antimilitarista.\nNas s\u00faas \u00faltimas obras amosa a s\u00faa decepci\u00f3n polo inmobilismo tras a guerra, son obras cada vez m\u00e1is \u00edntimas ata chegar a serie das chamadas pinturas negras que decoraban a Quinta do Xordo, lugar onde se retirara en 1819. Son obras de interpretaci\u00f3n controvertida, a\u00ednda que \u00e9 indubidable a referencia \u00e1 situaci\u00f3n do pobo e de Espa\u00f1a, transformando expresivamente a realidade, constitu\u00edndo un anticipo da pintura contempor\u00e1nea.\nEn 1824 marchou a Francia cun permiso do rei, mantendo a condici\u00f3n de pintor de c\u00e1mara. Logo de dous meses en Par\u00eds, estableceuse en Bordeos, onde realizou a serie Tauromaquia. Nos seus \u00faltimos retratos volveu \u00e1 cor como \"A leiteira de Bordeos\" no cal tecnicamente anticipa o impresionismo.\nAnos de formaci\u00f3n (1746-1774).\nNacemento e xuventude.\nFrancisco Goya Lucientes naceu en 1746 no seo dunha familia de mediana posici\u00f3n social de Zaragoza, que ese ano se trasladara \u00e1 vili\u00f1a de Fuendetodos, sita a uns corenta quil\u00f3metros \u00f3 sur da capital, mentres se rehabilitaba a casa onde viv\u00edan. O seu pai era un artes\u00e1n de certo prestixio, mestre dourador, cuxas relaci\u00f3ns laborais sen d\u00fabida contribu\u00edron \u00e1 formaci\u00f3n art\u00edstica de Francisco. \u00d3 ano seguinte volveron a Zaragoza, se ben os Goya mantiveron sempre o contacto coa vila natal do futuro pintor, como revela o feito de que o seu irm\u00e1n m\u00e1is vello, Tom\u00e1s, que seguiu co oficio do pai, instalara al\u00ed o seu taller en 1789.\nCando Francisco ti\u00f1a pouco m\u00e1is de dez anos, xa comezados os seus estudos primarios probablemente nos Escolapios de Zaragoza, a familia atravesou dificultades econ\u00f3micas que puideron obrigar o moi novo Goya a axudar co seu traballo a superaren a crise. Talvez este feito explique que o seu ingreso na Academia de Debuxo de Zaragoza, dirixida por Jos\u00e9 Luz\u00e1n, non se producise ata 1759, unha idade (trece anos) algo tard\u00eda para o que era habitual. Da s\u00faa actividade durante a aprendizaxe con Luz\u00e1n, que se prolongar\u00eda ata 1763, s\u00e1bese moi pouco, e, en palabras de Bozal, \"nada [de la pintura de Goya] se conserva de aquellos a\u00f1os\". Por\u00e9n, atribu\u00edronse a esta etapa alg\u00fans cadros de tema relixioso que acusan o estilo barroco tard\u00edo napolitano do seu primeiro mestre, que se pode percibir en \"Sagrada Familia con San Xoaqu\u00edn e Santa Ana perante o Eterno en gloria\", datada, segundo Jos\u00e9 Manuel Arnaiz, entre 1760 e 1763.\nGoya, en todo caso, \u00e9 un pintor cuxa aprendizaxe progresa lentamente, e a s\u00faa obra de madurez revelarase tarde. Non \u00e9 estra\u00f1o que non obtivera o primeiro premio no concurso de pintura de terceira categor\u00eda convocado pola Real Academia de Belas Artes de San Fernando en 1763, no que o xurado non lle outorgou ning\u00fan voto en competencia con Gregorio Ferro. Tres anos m\u00e1is tarde, esta vez na convocatoria de primeira clase, volveu tentalo a fin de obter unha bolsa de formaci\u00f3n en Roma, de novo sen \u00e9xito.\nEsta decepci\u00f3n puido motivar o seu achegamento \u00f3 pintor Francisco Bayeu -con cuxa familia ti\u00f1an parentesco os Goya-, que fora chamado a Madrid en 1763 por Mengs para colaborar na decoraci\u00f3n do Palacio Real de Madrid. En decembro de 1764 un curm\u00e1n de Bayeu casou cunha t\u00eda de Goya. \u00c9 moi probable que o pintor de Fuentedetodos se trasladase \u00e1 capital de Espa\u00f1a por estas datas na procura de protecci\u00f3n do novo mestre, como indica o feito de que Goya se presentase en Italia en 1770 como disc\u00edpulo de Francisco Bayeu.\nViaxe a Italia.\nTralos dous intentos frustrados de obter apoio material para levar a cabo a obrigada viaxe para estudar os mestres italianos \"in situ\", Goya, cos seus propios recursos, parte cara a Roma, Venecia, Bolo\u00f1a e outras cidades italianas, onde consta a s\u00faa aprendizaxe da obra de Guido Reni, Rubens, El Veron\u00e9s ou Rafael Sanzio, entre outros grandes pintores.\nEn canto o seu percorrido e actividades durante esta viaxe de estudos existe un valioso documento, un \u00e1lbum de apuntamentos denominado \"Cuaderno italiano\", que inaugura unha serie de cadernos de esbozos e anotaci\u00f3ns conservados na s\u00faa meirande parte no Museo do Prado. Estes \u00e1lbums dist\u00ednguense cunha letra que vai da A \u00e1 H e que marca unha orde cronol\u00f3xica. Neles at\u00f3pase o groso dos debuxos de Goya, unha expresi\u00f3n moi valiosa da s\u00faa arte pola liberdade e rapidez coa que est\u00e1n executados. Neste terreo, pola contra, \u00e9 o \"Caderno italiano\" o m\u00e1is convencional, pois sup\u00f3n un caderno de traballo, de exercicios, m\u00e1is que un \"corpus\" de obra orixinal.\nEn Parma concursa nunha convocatoria pict\u00f3rica, con tema obrigado de x\u00e9nero hist\u00f3rico, na que, se ben non obtivo o m\u00e1ximo galard\u00f3n, si unha menci\u00f3n especial do xurado. O seu \"An\u00edbal vencedor contempla por primeira vez Italia desde os Alpes\" amosa como o aragon\u00e9s se despoxou das convencionais composici\u00f3ns de estampa devota aprendidas de Jos\u00e9 Luz\u00e1n e do cromatismo tardobarroco (vermellos, azuis escuros e intensos e glorias alaranxadas como representaci\u00f3n do sobrenatural relixioso) para adoptar unha invenci\u00f3n m\u00e1is arriscada, inspirada nos modelos clasicistas, as\u00ed como unha paleta de tons pasteis, rosados, suaves azuis e grises perla.\nGoya asumiu con esta obra a est\u00e9tica neocl\u00e1sica, recorrendo \u00e1 alegor\u00eda mitol\u00f3xica en figuras, como o minotauro que representa as fontes do r\u00edo Po ou a Vitoria laureada baixando do ceo no carro da Fortuna.\nXa en 1771, Goya volve a Espa\u00f1a, talvez urxido pola enfermidade do seu pai ou por recibir a encarga da Xunta de F\u00e1brica do Pilar de realizar unha pintura mural para a b\u00f3veda do coreto da capela da Virxe.\nPintura mural e relixiosa en Zaragoza.\nNestes anos a actividade de Goya foi intensa. Decora cun gran fresco que rematou en 1772, \"A adoraci\u00f3n do nome de Deus\", a b\u00f3veda do coreto da Bas\u00edlica do Pilar, obra que satisfixo \u00e1 Xunta de F\u00e1brica do templo. Decontado emprende a realizaci\u00f3n das pinturas murais da capela do palacio dos condes de Sobradiel, conxunto de pintura relixiosa que foi arrincado en 1915 e dispersado en pezas que se conservan na s\u00faa meirande parte no Museo de Zaragoza. Destaca o que foi o teito, \"O enterro de Cristo\", que se pode contemplar no Museo da Fundaci\u00f3n L\u00e1zaro Galdiano.\nPero o maior empe\u00f1o constit\u00faeo o conxunto de pinturas da igrexa da Cartuxa de Aula Dei de Zaragoza, un mosteiro sito a unha ducia de quil\u00f3metros \u00e1s aforas da cidade. Conf\u00edrmao un friso de grandes pinturas \u00f3 \u00f3leo sobre muro que relata a vida da Virxe dende os seus antecedentes familiares (\"San Xoaqu\u00edn e Santa Ana\") ata a \"Presentaci\u00f3n de Xes\u00fas no templo\". O esforzo culminou en 1774 e \u00e9 a mostra da capacidade de Goya para este tipo de pintura de car\u00e1cter monumental, que foi resolto con formas rotundas e pincelada en\u00e9rxica.\nSe os emolumentos da encarga do coreto do Pilar foran inferiores \u00f3s que cobraban os seus colegas, s\u00f3 dous anos despois o imposto de industria polo que cotiza 400 reais de prata era maior do que pagou o seu primeiro mestre, Jos\u00e9 Luz\u00e1n. Goya era xa o pintor m\u00e1is valorado dos que traballaban en Arag\u00f3n.\nVerbo da s\u00faa vida persoal, Goya cas\u00e1rase coa irm\u00e1 de Francisco Bayeu o 25 de xullo de 1773 e tivo o primeiro fillo o 29 de agosto de 1774. A finais dese ano, posiblemente grazas \u00e1 influencia do seu cu\u00f1ado, Goya \u00e9 chamado por Mengs \u00e1 corte para traballar como pintor de cart\u00f3ns para tapices. O 3 de xaneiro de 1775 emprende a viaxe cara a Madrid, onde comezou unha etapa que lle levar\u00eda a un traballado ascenso social como pintor real, non exento, por\u00e9n, de puntuais decepci\u00f3ns.\nGoya en Madrid (1775-1792).\nCart\u00f3ns para tapices.\nA confecci\u00f3n de tapices para as dependencias da realeza espa\u00f1ola fora un empe\u00f1o dos Borb\u00f3ns que se axustaba \u00f3 esp\u00edrito da Ilustraci\u00f3n, pois trat\u00e1base dunha empresa que fomentaba a industria de calidade. A partir do reinado de Carlos III, as estampas esforz\u00e1ranse por representar motivos espa\u00f1ois, en li\u00f1a co pintoresquismo vixente nos sainetes teatrais de Ram\u00f3n de la Cruz ou as populares estampas gravadas por Juan de la Cruz Cano y Olmedilla, \"Colecci\u00f3n de traxes de Espa\u00f1a tanto antigos coma modernos\" (1777-1788), que tiveron unha enorme repercusi\u00f3n.\nPara chegar \u00f3 tapiz hab\u00eda de se elaborar un modelo previo en cart\u00f3n, que serv\u00eda de base nun tear e que reproduc\u00eda un lenzo dalg\u00fan dos pintores secundarios que elaboraban bosquexos e logo cadros para tal fin. Entre estes figuraban Jos\u00e9 Camar\u00f3n, Antonio Gonz\u00e1lez Vel\u00e1zquez, Jos\u00e9 del Castillo ou Ram\u00f3n Bayeu; todos eles so a direcci\u00f3n de Francisco Bayeu e Mariano Salvador Maella, e en \u00faltima instancia, por Ant\u00f3n Raphael Mengs. Este foi ademais o reitor do gusto neocl\u00e1sico en Espa\u00f1a, a\u00ednda que s\u00f3 puido ocuparse persoalmente, no per\u00edodo no que traballou Goya, na direcci\u00f3n da Real F\u00e1brica de Tapices entre 1775 e 1776, data na que parte cara a Roma.\nGoya comeza o seu labor, menor coma pintor, pero importante para introducirse nos c\u00edrculos aristocr\u00e1ticos, coa dificultade engadida de conxugar o Rococ\u00f3 de Ti\u00e9polo e o Neoclasicismo de Mengs para atinxir o estilo apropiado para uns cadros destinados \u00e1 decoraci\u00f3n das estancias reais, onde primaba o bo gusto e a observaci\u00f3n dos costumes espa\u00f1ois; todo isto, ademais, dotando \u00e1 escena de encanto non exento de variedade na unidade. Non \u00e9 a\u00ednda realismo pleno -se ben alg\u00fans dos seus \u00f3leos para cart\u00f3ns denotan verismo, como \"La nevada\" (1786) ou \"El alba\u00f1il herido\" (1787)\u2014, pero si foi necesario afastarse tanto do barroco tard\u00edo da pintura relixiosa de provincias como do ilusionista Rococ\u00f3, inadecuado para obter unha impresi\u00f3n de factura \u00abdo natural\u00bb (como ped\u00eda sempre o pintoresquismo). Tam\u00e9n era necesario distanciarse da excesiva rixidez academicista do Neoclasicismo, que non favorec\u00eda a narraci\u00f3n e a vivacidade na an\u00e9cdota requirida nestas imaxes de costumes, protagonizadas por tipos populares ou arist\u00f3cratas disfrazados de \"majos\" e \"majas\", como se pode apreciar en \"A gali\u00f1a cega\" (1789). O pintoresco precisa que o espectador sinta que o ambiente, os tipos, as paisaxes e escenas son contempor\u00e1neos, coti\u00e1ns, como os que pode contemplar el mesmo; mais \u00e1 vez, a vista debe ser entretida e espertar a curiosidade, pois do contrario carecer\u00eda de interese. Por outra banda, o realismo capta o motivo individualiz\u00e1ndoo; os personaxes da pintura de costumes son, en troques, tipos representativos dun colectivo.\nA actividade de Goya para a Real F\u00e1brica de Tapices prolongouse durante doce anos, de 1775 a 1780 nun primeiro quinquenio de traballo e de 17886 ata 1792 (outros sete anos), ano no que unha grave enfermidade, que lle provocou a s\u00faa xordeira, afastouno definitivamente desta labor. En total realizou catro series de cart\u00f3ns distribu\u00eddos do seguinte modo:\nPrimeira serie.\nRealizada en 1775, consta de nove cadros de tema cinex\u00e9tico realizados para a decoraci\u00f3n do comedor dos Pr\u00edncipes de Asturias -os futuros Carlos IV e Mar\u00eda Lu\u00edsa de Parma- no Escorial. \u00c1 serie pertencen \"A caza do paspall\u00e1s\", a\u00ednda moi influ\u00eddo polas maneiras dos irm\u00e1ns Bayeu, \"Cans con correa\" ou \"Caza con moucho e rede\".\nSegunda serie.\nP\u00f3dense distinguir dous grupos de encargas cuxo tema \u00e9 a representaci\u00f3n de diversi\u00f3ns populares, xeralmente de lecer campestre, como correspond\u00eda \u00e1 situaci\u00f3n do Palacio. \u00c9 por isto, polo que se insiste en localizar as escenas na ribeira do Manzanares. Os executados entre 1776 e 1778, destinados \u00f3 comedor dos Pr\u00edncipes no Palacio de \"El Pardo\", e os realizados en 1778 e 1780 para o dormitorio do devandito palacio.\nO primeiro grupo comeza co' \"A merenda nas beiras do Manzanares\" entregado en outubro de 1776 e inspirado no sainete hom\u00f3nimo de Ram\u00f3n de la Cruz. S\u00e9gueno \"Paseo por Andaluc\u00eda\" (tam\u00e9n co\u00f1ecido coma \"A bela e m\u00e1is os embozados\"), \"Baile nas beiras do Manzanares\" e, se cadra a s\u00faa obra m\u00e1is lograda desta serie, \"O parasol\", un cadro que logra un magn\u00edfico equilibrio entre a composici\u00f3n de raizame neocl\u00e1sica en pir\u00e1mide e os efectos crom\u00e1ticos propios da pintura galante.\n\u00c1 antec\u00e1mara e o dormitorio principesco pertencen \"A becerrada\", onde gran parte da cr\u00edtica quixo ver un autorretrato de Goya no toureiro novo que olla o espectador, \"A feira de Madrid\" (ilustraci\u00f3n dunha pasaxe d' \"O rastro pola ma\u00f1\u00e1\", outro sainete de Ram\u00f3n de la Cruz), \"Xogo de pelota a pa\" e m\u00e1is \"O cacharreiro\", onde se amosa o seu dominio da linguaxe do cart\u00f3n para tapiz: composici\u00f3n variada pero non inconexa, varias li\u00f1as de forza e distintos centros de interese, reuni\u00f3n de personaxes de distintos estratos sociais, cualidades t\u00e1ctiles nun bodeg\u00f3n de louza valenciana do primeiro termo, dinamismo da carroza, esvaecido do retrato da dama do interior da carruaxe, e, en fin, unha plena explotaci\u00f3n de t\u00f3dolos recursos que este x\u00e9nero de pinturas pod\u00eda ofrecer.\nTerceira serie.\nTras un per\u00edodo (1780-1786) no que Goya emprendeu outros traballos, os cales foron \u00e1s s\u00faas dedicaci\u00f3ns a exercer de retratista de moda da clase podente madrile\u00f1a e a recepci\u00f3n da encarga de pintar un cadro para a igrexa de San Francisco o Grande de Madrid e unha das c\u00fapulas da Bas\u00edlica do Pilar, retoma o seu traballo como oficial da f\u00e1brica de tapices en 1786 cunha serie adicada \u00e1 ornamentaci\u00f3n do comedor do Palacio de El Pardo.\nO programa decorativo comeza cun grupo de catro cadros aleg\u00f3ricos \u00e1s estaci\u00f3ns do ano (entre os que destacan \"A nevarada\" ou \"O inverno\", cunha paisaxe de tons agrisados xunto co verismo e m\u00e1is o dinamismo da escena), para continuar con outras escenas de alcance social, coma \"Os pobres na fonte\" ou \"O albanel ferido\".\nAl\u00e9n dos traballos adicados \u00f3 ornato do comedor dos pr\u00edncipes docum\u00e9ntanse alg\u00fans bosquexos realizados como preparaci\u00f3n \u00e1s teas que \u00edan decorar o dormitorio das infantas no mesmo palacio. Entre eles atopamos unha obra mestra, \"A pradar\u00eda de Santo Isidro\" que, como \u00e9 habitual en Goya, \u00e9 m\u00e1is audaz nos bosquexos e m\u00e1is \u00abmoderno\u00bb (polo seu uso dunha pincelada en\u00e9rxica, r\u00e1pida e solta) que nos lenzos xa rematados. Debido \u00e1 inesperada morte do rei Carlos III en 1788, este proxecto quedou interrompido, se ben outro dos bosquexos deu lugar a un dos seus m\u00e1is co\u00f1ecidos cart\u00f3ns: \"A gali\u00f1a cega\".\nCuarta serie.\nCon destino \u00f3 despacho do recentemente proclamado rei Carlos IV no Escorial emprende a execuci\u00f3n da outra serie de cart\u00f3ns entre 1788 e 1792 cuxos temas adquiren matices sat\u00edricos, a\u00ednda que seguen dando conta de aspectos alegres da sociedade espa\u00f1ola do seu tempo. As\u00ed aparecen de novo xogos \u00f3 aire libre protagonizados por xente nova, coma n' \"Os zancos\", mozos (\"As xigantillas\") ou as mulleres que n' \"O coitado\" parecen aled\u00e1rense no desquite da dominante posici\u00f3n social do home, manteando a un boneco grotesco.\nComezan con esta serie a aparecer os comentarios cr\u00edticos cara \u00e1 sociedade do seu tempo que se desenvolver\u00e1n m\u00e1is adiante, especialmente na s\u00faa obra gr\u00e1fica, da cal o exemplo m\u00e1is temper\u00e1n \u00e9 a serie d' \"Os caprichos\". Aparecen xa nestes cart\u00f3ns faces que anuncian as caricaturas da s\u00faa obra posterior, coma pode apreciarse na cara de facci\u00f3ns simiescas do noivo d' \"A voda\" (1792).\nRetratista e acad\u00e9mico.\nDende a s\u00faa chegada a Madrid para traballar na corte, Goya ten acceso as colecci\u00f3ns de pintura dos reis, e a arte do aragon\u00e9s ter\u00e1 na segunda metade da d\u00e9cada de 1770 un referente en Vel\u00e1zquez. A pintura do mestre fora eloxiada en 1780 nun discurso pronunciado por Jovellanos na Real Academia de Belas Artes de San Fernando na que gababa o naturalismo do mestre sevillano fronte a excesiva idealizaci\u00f3n dos defensores neocl\u00e1sicos dunha pretendida Beleza Ideal.\nNa pintura do gran mestre sevillano, Jovellanos apreciaba valores orixinais de invenci\u00f3n, t\u00e9cnica pict\u00f3rica (manchas de pintura formando brillos que o ilustrado de Xix\u00f3n denominou \u00abefectos m\u00e1xicos\u00bb) e defensa da tradici\u00f3n propia que, segundo o asturiano, non desmerec\u00eda da francesa, flamenga ou italiana, dominante na pintura do seu s\u00e9culo na Pen\u00ednsula. Goya puido facerse eco desta corrente de pensamento e en 1778 publica unha serie de gravados \u00f3 augaforte que reproduce cadros de Vel\u00e1zquez. A colecci\u00f3n foi moi ben recibida, pois a sociedade espa\u00f1ola demandaba reproduci\u00f3ns das pouco accesibles pinturas dos sitios reais. As estampas foron eloxiadas por Antonio Ponz no tomo oitavo do seu \"Viaje de Espa\u00f1a\", publicado ese mesmo ano.\nTam\u00e9n nos seus cadros Goya aplica os enxe\u00f1osos toques de luz velazque\u00f1os, a perspectiva a\u00e9rea e un debuxo naturalista, visibles no retrato de \"Carlos III cazador\" (cara a 1788), cuxo rostro engurrado lembra \u00f3 dos homes maduros do primeiro Vel\u00e1zquez.\nGoya granx\u00e9ase nestes anos a admiraci\u00f3n dos seus superiores, en especial a de Mengs \"a quen ti\u00f1a abraiado a facilidade coa que fac\u00eda [os cart\u00f3ns]\". O seu ascenso social e profesional e notable e as\u00ed, en 1780, \u00e9 nomeado por fin acad\u00e9mico de m\u00e9rito da Academia de San Fernando. Co motivo deste acontecemento pinta un \"Cristo crucificado\" de factura ecl\u00e9ctica onde amosa o seu dominio da anatom\u00eda, a luz dram\u00e1tica e os medios tons, nunha homenaxe que recorda tanto \u00f3 \"Cristo\" de Mengs, como \u00f3 de Vel\u00e1zquez.\n\u00d3 longo de toda a d\u00e9cada de 1780 entra en contacto coa alta sociedade madrile\u00f1a, que solicita ser inmortalizada polos seus pinceis, convert\u00e9ndose no seu retratista de moda. Foi decisiva para a introduci\u00f3n de Goya na elite da cultura espa\u00f1ola a s\u00faa amizade con Gaspar Melchor de Jovellanos e Juan Agust\u00edn Ce\u00e1n Berm\u00fadez, historiador da arte. Grazas a iso recibe numerosas encargas, como os do recentemente creado (en 1782) Banco de San Carlos e do Colexio de Calatrava de Salamanca. De suma importancia foi tam\u00e9n a s\u00faa relaci\u00f3n coa pequena corte que o infante Lu\u00eds de Borb\u00f3n se creara en Arenas de San Pedro (\u00c1vila), xunto \u00f3 m\u00fasico Luigi Boccherini e outras figuras da cultura espa\u00f1ola. Lu\u00eds renunciara a todos os seus dereitos sucesorios \u00f3 casar cunha dama aragonesa, Mar\u00eda Teresa Vallabriga, cuxo secretario e xentilhome de c\u00e1mara ti\u00f1a lazos familiares coa familia Bayeu. Do seu co\u00f1ecemento dan conta varios retratos da Infanta Mar\u00eda Tareixa (un deles ecuestre) e, sobre todo, \"A familia do infante don Lu\u00eds\" (1784), un dos cadros m\u00e1is complexos e logrados desta \u00e9poca.\nPor outra banda, o ascenso do conde de Floridablanca \u00e1 c\u00faspide da gobernaci\u00f3n de Espa\u00f1a e a boa opini\u00f3n que ti\u00f1a da pintura do seu compatriota, proporcionoulle algunhas das s\u00faas m\u00e1is importantes encargas: dous retratos do Primeiro Ministro, entre os que destaca o de 1783, \"O Conde de Floridablanca e Goya\", que reflicte o acto \"in fieri\" do propio Goya autorretratado como pintor que amosa o cadro que est\u00e1 pintando \u00f3 ministro, xogando coa idea da \"mise en abyme\".\nNo entanto, talvez o m\u00e1is decidido apoio de Goya foi o dos Duques de Osuna (familia \u00e1 que retratou no afamado \"Os duques de Osuna e m\u00e1is os seus fillos\"), en especial o de a duquesa Mar\u00eda Xosefa Pimentel, unha muller culta e activa nos c\u00edrculos ilustrados madrile\u00f1os. Por esta \u00e9poca estaban decorando a s\u00faa quinta de El Capricho e para tal fin solicitaron a Goya unha serie de cadros de costumes con caracter\u00edsticas parecidas \u00e1s dos modelos para tapices dos Sitios Reais, que foron entregados en 1787. As diferenzas cos cart\u00f3ns para a Real F\u00e1brica son notables. A proporci\u00f3n das figuras \u00e9 m\u00e1is reducida, co que se destaca o car\u00e1cter teatral e rococ\u00f3 da paisaxe. A natureza adopta un car\u00e1cter sublime (\u00abO Sublime\u00bb da paisaxe era unha categor\u00eda definida por aquel tempo nas preceptivas est\u00e9ticas). E sobre todo apr\u00e9ciase a introduci\u00f3n de escenas de violencia ou desgraza, como ocorre n' \"A ca\u00edda\", onde unha muller v\u00e9n de se abater dende unha \u00e1rbore sen que saibamos da gravidade das feridas sufridas, ou no \"Asalto da dilixencia\", onde vemos \u00e1 esquerda unha personaxe que acaba de recibir un disparo a queimarroupa mentres os ocupantes dunha carruaxe son desvalixados por unha partida de bandoleiros. Noutro destes cadros, \"A conduci\u00f3n dunha pedra\", de novo destaca o innovador do tema, o traballo f\u00edsico dos obreiros das capas humildes da sociedade. Esta preocupaci\u00f3n incipiente pola clase obreira fala non s\u00f3 da influencia das preocupaci\u00f3ns do Prerromanticismo, sen\u00f3n tam\u00e9n do grao de asimilaci\u00f3n que Goya fixera do ideario dos ilustrados que frecuentou.\nDeste xeito Goya vai ga\u00f1ando prestixio, e os ascensos suc\u00e9dense. En 1785 \u00e9 nomeado Teniente Director de Pintura da Academia de San Fernando (semellante \u00f3 posto de subdirector), e en 1789, \u00f3s seus corenta e tres anos e trala subida \u00f3 trono do novo rei Carlos IV e facer o seu retrato, Pintor de C\u00e1mara do Rei, o que lle capacitaba para executar os retratos oficiais da familia real \u00e1 par que obti\u00f1a unhas rendas que lle permit\u00edan darse o luxo de mercar un coche e m\u00e1is os seus tan desexados \"campicos\", como reiteradamente lle escrib\u00eda a Mart\u00edn Zapater, o seu amigo de sempre.\nPintura relixiosa.\nDende comezos de 1778 Goya espera recibir a confirmaci\u00f3n dunha importante encarga, a decoraci\u00f3n pict\u00f3rica dunha c\u00fapula da Bas\u00edlica de Nosa Se\u00f1ora do Pilar de Zaragoza, que a Xunta de F\u00e1brica do devandito templo quixo encomendar a Francisco Bayeu, quen \u00e1 s\u00faa vez propuxo a Goya e \u00f3 seu irm\u00e1n Ram\u00f3n para a s\u00faa realizaci\u00f3n. Na decoraci\u00f3n da c\u00fapula \"Regina Martirium\" e os seus pendentes depositaba o artista grandes esperanzas, pois o seu traballo coma pintor de cart\u00f3ns non pod\u00eda colmar a ambici\u00f3n \u00e1 que aspiraba coma gran pintor.\nEn 1780, ano no que \u00e9 nomeado acad\u00e9mico, emprende viaxe a Zaragoza para realizar o fresco so a direcci\u00f3n do seu cu\u00f1ado, Francisco Bayeu. Malia todo, \u00f3 cabo dun ano, o resultado non satisfixo \u00e1 Xunta do Pilar e prop\u00faxose a Bayeu corrixir os frescos antes de dar a s\u00faa aprobaci\u00f3n para continuar cos pendentes. Goya non aceptou as cr\u00edticas e op\u00faxose a que se intervi\u00f1ese na obra que acababa de rematar. Finalmente a mediados de 1781 o aragon\u00e9s, moi adoecido -nunha carta dirixida a Mart\u00edn Zapater expresa que \u00aben acordarme de Zaragoza y pintura me quemo bibo...\u00bb\u2014, volveu \u00e1 corte. O resentimento durou ata que en 1789 co\u00f1eceu a intercesi\u00f3n de Bayeu no seu nomeamento como Pintor de C\u00e1mara do Rei. A finais dese ano, por outra banda, morre o seu pai.\nPouco despois Goya, xunto cos mellores pintores do momento, foi requirido para pintar un dos cadros que \u00edan decorar a Igrexa de San Francisco o Grande de Madrid, no que se converte para el nunha oportunidade de establecer unha competencia cos mellores art\u00edfices contempor\u00e1neos. Tralos roces habidos co maior dos Bayeu, Goya prestar\u00e1 un detallado seguimento a este traballo no epistolario dirixido a Mart\u00edn Zapater e tentar\u00e1 mostrarlle coma a s\u00faa obra vale m\u00e1is que a do respetad\u00edsimo Francisco Bayeu, a quen se lle encarregou a pintura do altar maior. Todo isto refl\u00e9ctese na carta datada en Madrid a 11 de xaneiro de 1783, na que conta coma ten novas de que Carlos IV, ent\u00f3n a\u00ednda Pr\u00edncipe de Asturias, denostara o lenzo do seu cu\u00f1ado nestes termos:A obra aludida \u00e9 \"San Bernardi\u00f1o de Siena predicando perante Afoso V de Arag\u00f3n\", rematada en 1783 \u00f3 tempo que traballaba no retrato da familia do infante Lu\u00eds, e o mesmo ano d' \"O conde de Floridablanca e Goya\", obras que supo\u00f1en tres fitos que lle sit\u00faan no cumio da pintura do momento. Xa non \u00e9 s\u00f3 un pintor de cart\u00f3ns sen\u00f3n que domina t\u00f3dolos x\u00e9neros pict\u00f3ricos: o relixioso, co \"Cristo crucificado\", co \"San Bernardino predicando\" e m\u00e1is o cortes\u00e1n, grazas \u00f3s retratos da aristocracia madrile\u00f1a e da familia real.\nAta 1787 non volve abordar a pintura de relixi\u00f3n, e faino con tres lenzos que o rei Carlos III lle encarga para o Real Mosterio de San Xoaqu\u00edn e Santa Ana de Valladolid: \"A morte de san Xos\u00e9\" ou \"O tr\u00e1nsito de san Xos\u00e9\", \"Santa Ludgarda\" e \"San Bernardo socorrendo un pobre\" ou \"Os santos Bernardo e Roberto\". Neles a rotundidade dos volumes e a calidade dos pregos dos h\u00e1bitos brancos renden unha homenaxe de sobria austeridade \u00e1 pintura de Zurbar\u00e1n.\nPor encarga dos duques de Osuna, os seus grandes protectores e mecenas nesta d\u00e9cada xunto co infante Lu\u00eds de Borb\u00f3n, pinta \u00f3 ano seguinte para a s\u00faa capela da Catedral de Valencia, onde a\u00ednda se poden contemplar, \"San Francisco de Borja e o moribundo impenitente\" e m\u00e1is a \"Despedida de san Francisco de Borja da s\u00faa familia\".\nA d\u00e9cada dos noventa (1793-1799).\nO capricho e a invenci\u00f3n.\nEn 1792 presenta un discurso na Academia onde expresa as s\u00faas ideas respecto \u00e1 creaci\u00f3n art\u00edstica, que se afasta dos supostos idealistas e das preceptivas neocl\u00e1sicas vixentes na \u00e9poca de Mengs para afirmar a necesidade de liberdade do pintor, que non debe estar suxeita a estreitas regras. Segundo as s\u00faas ideas \"a opresi\u00f3n, a obriga servil de facermos estudar e seguir a todos o mesmo cami\u00f1o \u00e9 un obst\u00e1culo para os mozos que profesar\u00e1n unha arte tan dif\u00edcil\". \u00c9 toda unha declaraci\u00f3n de principios a favor da orixinalidade, de dar curso libre \u00e1 invenci\u00f3n e unha alegaci\u00f3n de car\u00e1cter decididamente prerrom\u00e1ntico.\n\u00c9 nesta etapa, e sobre todo trala s\u00faa enfermidade de 1793, cando Goya fai o posible para crear obras alleas \u00e1s obrigas adquiridas polos seus cargos na corte. Cada vez m\u00e1is pintar\u00e1 obras de pequeno formato en total liberdade e afastarase no posible dos seus compromisos, aducindo para isto dificultades na s\u00faa delicada sa\u00fade. Non volver\u00e1 pintar cart\u00f3ns para tapices, actividade que lle resultaba un empe\u00f1o xa moi menor, e dimitir\u00e1 das s\u00faas obrigas acad\u00e9micas como mestre de pintura na Real de Belas Artes en 1797 alegando problemas f\u00edsicos, pero conseguiu a cambio ser nomeado Acad\u00e9mico de Honor.\nA finais de 1792 Goya at\u00f3pase en C\u00e1diz hospedado polo industrial Sebasti\u00e1n Mart\u00ednez (de quen fai un excelente retrato), para se recuperar dunha enfermidade, posiblemente saturnismo, unha progresiva intoxicaci\u00f3n de chumbo que era habitual en pintores. En xaneiro de 1793 Goya at\u00f3pase acamado e o seu estado \u00e9 grave; en marzo comeza a mellor\u00eda, pero deixoulle como secuela unha xordeira da que xa non se recuperar\u00e1. Non temos m\u00e1is novas s\u00faas ata 1794, ano no que o pintor env\u00eda \u00e1 Academia de San Fernando unha serie de cadros \u00abde gabinete\u00bb:\nOs cadros \u00f3s que se refire son un conxunto de obras de pequeno formato entre os que se atopan exemplos evidentes do Sublime Terrible: \"Curral de tolos\", \"O naufraxio\", \"O incendio, lume de noite\", \"Asalto de ladr\u00f3ns\" e m\u00e1is \"Interior de prisi\u00f3n\". Os seus temas son xa truculentos e a t\u00e9cnica pictorica \u00e9 bosquexada e chea de contrastes lum\u00ednicos e dinamismo. Estas obri\u00f1as poden considerarse o inicio da pintura rom\u00e1ntica.\nA pesar de que se insitiu na repercusi\u00f3n que para o estilo de Goya tivo a s\u00faa enfermidade, c\u00f3mpre ter en conta que xa pintara motivos similares no \"Asalto da dilixencia\" de 1787. Por\u00e9n, mesmo neste cadro, de semellante motivo, hai notables diferenzas. No pintado para a quinta de recreo da Alameda de Osuna, a paisaxe era amable e luminosa, de estilo rococ\u00f3, e as figuras eran pequenas, polo que a atenci\u00f3n do espectador non reparaba na traxedia representada ata o punto no que o fai no \"Asalto de ladr\u00f3ns\" de 1794, onde a paisaxe \u00e9 agora \u00e1rida, a v\u00edtima mortal aparece en escorzo no primeiro termo e as li\u00f1as converxentes das escopetas fan dirixir a mirada cara \u00f3 home suplicante que se ve ameazado de morte.\nA esta serie de cadros pertence tam\u00e9n un conxunto de motivos taurinos nos que se lle d\u00e1 m\u00e1is importancia \u00e1s tarefas previas \u00e1 \"corrida\u2014tientas\" ou apartados de touros\u2014 que nas ilustraci\u00f3ns contempor\u00e1neas desta tem\u00e1tica de autores coma Antonio Carnicero. Nas s\u00faas acci\u00f3ns, Goya subli\u00f1a os momentos de perigo e valent\u00eda, e pon en valor a representaci\u00f3n do p\u00fablico como unha masa an\u00f3nima, caracter\u00edstica da recepci\u00f3n dos espect\u00e1culos de entretemento da sociedade actual. Destaca nestas obras de 1793 a presenza da morte, na das cabaler\u00edas de \"Sorte de matar\" e na collida dun cabalista n' \"A morte do picador\", que afastan estes motivos do pintoresco e rococ\u00f3 definitivamente.\nEste conxunto de obras en pranchas de lata compl\u00e9tase con \"C\u00f3micos ambulantes\", unha representaci\u00f3n dunha compa\u00f1\u00eda de actores de Comedia da arte. Unha cartela coa inscrici\u00f3n \u00abALEG. MEN.\u00bb \u00f3 p\u00e9 do escenario relaciona a escena coa alegor\u00eda menandrea ou s\u00e1tira cl\u00e1sica. Aparece nestes personaxes rid\u00edculos a caricatura e a representaci\u00f3n do grotesco, nun dos m\u00e1is claros precedentes do que ser\u00e1 habitual nas s\u00faas estampas sat\u00edricas posteriores: rostros deformados, personaxes fantoches e esaxeraci\u00f3n das trazas f\u00edsicas. Nun alto escenario e arrodeados dun an\u00f3nimo p\u00fablico, act\u00faan Colombina, un Arlequ\u00edn e un Pierrot de caracterizaci\u00f3n bufa que contemplan, xunto cun rechamante arist\u00f3crata de opereta, a un se\u00f1or Pulchinelo anano e afeito \u00e1s bebedelas, mentres que uns narices (posiblemente de Pantale\u00f3n) aparecen por entre o cortinado que serve de pano de fondo.\nEn 1795 obt\u00e9n da Academia de Belas Artes a praza de Director de Pintura, vacante trala morte de Bayeu nese ano. Al\u00e9n disto, solicita a Godoy a de Primeiro Pintor do Rei co salario do seu sogro, a\u00ednda que non lle foi concedida ata 1799."}
{"id": "19730", "revid": "98629", "url": "https://gl.wikipedia.org/wiki?curid=19730", "title": "1629", "text": "Outros.\nHistoria ano a ano"}
{"id": "19731", "revid": "34681", "url": "https://gl.wikipedia.org/wiki?curid=19731", "title": "1627", "text": "Outros.\nHistoria ano a ano"}
{"id": "19732", "revid": "1131", "url": "https://gl.wikipedia.org/wiki?curid=19732", "title": "1626", "text": "Outros.\nHistoria ano a ano"}
{"id": "19733", "revid": "56817", "url": "https://gl.wikipedia.org/wiki?curid=19733", "title": "1623", "text": "Outros.\nHistoria ano a ano"}
{"id": "19734", "revid": "54336", "url": "https://gl.wikipedia.org/wiki?curid=19734", "title": "1622", "text": "Outros.\nHistoria ano a ano"}
{"id": "19735", "revid": "56817", "url": "https://gl.wikipedia.org/wiki?curid=19735", "title": "1621", "text": "Outros.\nHistoria ano a ano"}
{"id": "19736", "revid": "98629", "url": "https://gl.wikipedia.org/wiki?curid=19736", "title": "1620", "text": "Outros.\nHistoria ano a ano"}
{"id": "19737", "revid": "56817", "url": "https://gl.wikipedia.org/wiki?curid=19737", "title": "1619", "text": "Outros.\nHistoria ano a ano"}
{"id": "19739", "revid": "55821", "url": "https://gl.wikipedia.org/wiki?curid=19739", "title": "Escola T\u00e9cnica Superior de Enxe\u00f1ar\u00eda de Telecomunicaci\u00f3ns de Vigo", "text": "A Escola T\u00e9cnica Superior de Enxe\u00f1ar\u00eda de Telecomunicaci\u00f3ns de Vigo \u00e9 un centro de educaci\u00f3n universitaria da Universidade de Vigo, situado no CUVI.\nNa actualide existen tres tipos de titulaci\u00f3n: enxe\u00f1ar\u00eda (chamada \"a superior\") de cinco cursos, e d\u00faas especialidades da enxe\u00f1ar\u00eda t\u00e9cnica (Son e imaxe e Sistemas de telecomunicaci\u00f3n) de tres cursos cada unha."}
{"id": "19740", "revid": "408", "url": "https://gl.wikipedia.org/wiki?curid=19740", "title": "Edouard Manet", "text": ""}
{"id": "19742", "revid": "1131", "url": "https://gl.wikipedia.org/wiki?curid=19742", "title": "Trobador, trobadora", "text": "Os trobadores m\u00e1is antigos eran poetas l\u00edricos en lingua de oc ligados \u00e1s cortes de entre a segunda metade do s\u00e9culo XI e o s\u00e9culo XIII. O nome prov\u00e9n do verbo \"trobar\", que significaba \"compor versos\".\nHistoria e caracter\u00edsticas.\nA \u00e1rea na que foron activos inclu\u00eda o Languedoc, a Provenza, Auvernia, Poitou, Limos\u00edn e Catalu\u00f1a. S\u00e1bese da existencia de preto de cincocentos trobadores e t\u00e9\u00f1ennos chegado as composici\u00f3ns duns 400. Eran de extracci\u00f3n social moi variada: nobres, cregos, burgueses, e plebeos.\nO tema fundamental da produci\u00f3n trobadoresca era o amor, entendido como amor cort\u00e9s. As composici\u00f3ns m\u00e1is t\u00edpicas foron as canci\u00f3ns, as\u00ed como o sirvent\u00e9s, a tenz\u00f3n, a pastorela ou a danza. Son tipos de rima moi acentuada. O \"trobar clus\" (\"fechado\") conti\u00f1a sentidos voluntariamente escuros e o \"trobar leu\" era claro e expl\u00edcito.\nMusicalmente apart\u00e1banse tanto do canto gregoriano como da polifon\u00eda para adoptaren formas musicais que se asemellan ao que hoxe se co\u00f1ece como canci\u00f3n, con ritmos acusados, divisi\u00f3n en estrofas e estribillos e o uso de instrumentos musicais para realzar a voz.\nO trobador m\u00e1is antigo de que se ten noticia foi Guillerme IX de Aquitania. Outros trobadores co\u00f1ecidos son Jaufr\u00e9 Rudel, Raimbaut d'Aurenga, Arnaut Daniel, Giraut de Bornelh, Bernart de Ventadorn, Aimeric de Peguilhan, Uc de Saint Circ e Sordel, que era italiano.\nA poes\u00eda dos trobadores tivo unha influencia consider\u00e1bel sobre Dante e Petrarca e, en xeral, sobre todo o desenvolvemento da l\u00edrica amorosa europea.\nEn Galiza e no norte de Portugal tam\u00e9n xurdiu a figura do trobador ao redor de comezos do s\u00e9culo XII, e grazas a el e a outros creadores de cantigas xurdiu unha das primeiras l\u00edricas europeas de maior calidade.\nUn \"trouv\u00e8re\" era un poeta medieval do norte de Francia, especialmente da Picard\u00eda, contempor\u00e1neo dos \"troubadours\" occitanos. Ao igual que estes, compu\u00f1an sobre t\u00f3picos parecidos, pero en lingua d'o\u00efl. Creaban tam\u00e9n canci\u00f3ns de xesta e romances bret\u00f3ns.\nCo\u00f1\u00e9cese o nome dalg\u00fans deles: Jean Bodel, Blondel de Nesle ou Conon de B\u00e9thune."}
{"id": "19743", "revid": "67049", "url": "https://gl.wikipedia.org/wiki?curid=19743", "title": "1617", "text": "Outros.\nHistoria ano a ano"}
{"id": "19744", "revid": "22570", "url": "https://gl.wikipedia.org/wiki?curid=19744", "title": "1616", "text": "Outros.\nHistoria ano a ano"}
{"id": "19745", "revid": "98629", "url": "https://gl.wikipedia.org/wiki?curid=19745", "title": "1615", "text": "Outros.\nHistoria ano a ano"}
{"id": "19746", "revid": "98629", "url": "https://gl.wikipedia.org/wiki?curid=19746", "title": "1613", "text": "Outros.\nHistoria ano a ano"}
{"id": "19747", "revid": "56817", "url": "https://gl.wikipedia.org/wiki?curid=19747", "title": "1612", "text": "Outros.\nHistoria ano a ano"}
{"id": "19748", "revid": "56817", "url": "https://gl.wikipedia.org/wiki?curid=19748", "title": "1609", "text": ""}
{"id": "19749", "revid": "56817", "url": "https://gl.wikipedia.org/wiki?curid=19749", "title": "1608", "text": "Outros.\nHistoria ano a ano"}
{"id": "19750", "revid": "56817", "url": "https://gl.wikipedia.org/wiki?curid=19750", "title": "1607", "text": "Outros.\nHistoria ano a ano"}
{"id": "19751", "revid": "98629", "url": "https://gl.wikipedia.org/wiki?curid=19751", "title": "1605", "text": "Outros.\nHistoria ano a ano"}
{"id": "19752", "revid": "98629", "url": "https://gl.wikipedia.org/wiki?curid=19752", "title": "1602", "text": "Outros.\nHistoria ano a ano"}
{"id": "19753", "revid": "34681", "url": "https://gl.wikipedia.org/wiki?curid=19753", "title": "1601", "text": "Outros.\nHistoria ano a ano"}
{"id": "19754", "revid": "98629", "url": "https://gl.wikipedia.org/wiki?curid=19754", "title": "1600", "text": "Outros.\nHistoria ano a ano"}
{"id": "19755", "revid": "1987", "url": "https://gl.wikipedia.org/wiki?curid=19755", "title": "1599", "text": "Outros.\nHistoria ano a ano"}
{"id": "19756", "revid": "56817", "url": "https://gl.wikipedia.org/wiki?curid=19756", "title": "1598", "text": "Outros.\nHistoria ano a ano"}
{"id": "19757", "revid": "23204", "url": "https://gl.wikipedia.org/wiki?curid=19757", "title": "1597", "text": "Outros.\nHistoria ano a ano"}
{"id": "19758", "revid": "32797", "url": "https://gl.wikipedia.org/wiki?curid=19758", "title": "1596", "text": "Outros.\nHistoria ano a ano"}
{"id": "19759", "revid": "75439", "url": "https://gl.wikipedia.org/wiki?curid=19759", "title": "1595", "text": "Outros.\nHistoria ano a ano"}
{"id": "19760", "revid": "23204", "url": "https://gl.wikipedia.org/wiki?curid=19760", "title": "1594", "text": "Outros.\nHistoria ano a ano"}
{"id": "19761", "revid": "56817", "url": "https://gl.wikipedia.org/wiki?curid=19761", "title": "1593", "text": "Outros.\nHistoria ano a ano"}
{"id": "19762", "revid": "56817", "url": "https://gl.wikipedia.org/wiki?curid=19762", "title": "1592", "text": "Outros.\nHistoria ano a ano"}
{"id": "19763", "revid": "98629", "url": "https://gl.wikipedia.org/wiki?curid=19763", "title": "1591", "text": "Outros.\nHistoria ano a ano"}
{"id": "19764", "revid": "346", "url": "https://gl.wikipedia.org/wiki?curid=19764", "title": "1590", "text": "Outros.\nHistoria ano a ano"}
{"id": "19765", "revid": "56817", "url": "https://gl.wikipedia.org/wiki?curid=19765", "title": "1588", "text": "Outros.\nHistoria ano a ano"}
{"id": "19766", "revid": "56817", "url": "https://gl.wikipedia.org/wiki?curid=19766", "title": "1587", "text": "Outros.\nHistoria ano a ano"}
{"id": "19767", "revid": "23204", "url": "https://gl.wikipedia.org/wiki?curid=19767", "title": "1586", "text": "Outros.\nHistoria ano a ano"}
{"id": "19768", "revid": "56817", "url": "https://gl.wikipedia.org/wiki?curid=19768", "title": "1585", "text": "Outros.\nHistoria ano a ano"}
{"id": "19770", "revid": "34681", "url": "https://gl.wikipedia.org/wiki?curid=19770", "title": "1584", "text": "Outros.\nHistoria ano a ano"}
{"id": "19771", "revid": "65337", "url": "https://gl.wikipedia.org/wiki?curid=19771", "title": "1583", "text": ""}
{"id": "19772", "revid": "23204", "url": "https://gl.wikipedia.org/wiki?curid=19772", "title": "1581", "text": "Outros.\nHistoria ano a ano"}
{"id": "19773", "revid": "83328", "url": "https://gl.wikipedia.org/wiki?curid=19773", "title": "1580", "text": "Outros.\nHistoria ano a ano"}
{"id": "19774", "revid": "56817", "url": "https://gl.wikipedia.org/wiki?curid=19774", "title": "1579", "text": "Outros.\nHistoria ano a ano"}
{"id": "19775", "revid": "1505", "url": "https://gl.wikipedia.org/wiki?curid=19775", "title": "1578", "text": "Outros.\nHistoria ano a ano"}
{"id": "19776", "revid": "23204", "url": "https://gl.wikipedia.org/wiki?curid=19776", "title": "1577", "text": "Outros.\nHistoria ano a ano"}
{"id": "19777", "revid": "98629", "url": "https://gl.wikipedia.org/wiki?curid=19777", "title": "1576", "text": "Outros.\nHistoria ano a ano"}
{"id": "19780", "revid": "1505", "url": "https://gl.wikipedia.org/wiki?curid=19780", "title": "1575", "text": "Outros.\nHistoria ano a ano"}
{"id": "19782", "revid": "65337", "url": "https://gl.wikipedia.org/wiki?curid=19782", "title": "1573", "text": ""}
{"id": "19783", "revid": "624", "url": "https://gl.wikipedia.org/wiki?curid=19783", "title": "1563", "text": "Outros.\nHistoria ano a ano"}
{"id": "19784", "revid": "98629", "url": "https://gl.wikipedia.org/wiki?curid=19784", "title": "1562", "text": "Outros.\nHistoria ano a ano"}
{"id": "19786", "revid": "114", "url": "https://gl.wikipedia.org/wiki?curid=19786", "title": "Revoluci\u00f3n francesa", "text": ""}
{"id": "19788", "revid": "23204", "url": "https://gl.wikipedia.org/wiki?curid=19788", "title": "Pobos bant\u00fas", "text": "Os bant\u00fas son un conxunto de preto de 400 grupos \u00e9tnicos diferentes de \u00c1frica, est\u00e9ndense dende o Camer\u00fan ata Sur\u00e1frica, e pertencen \u00e1 mesma familia ling\u00fc\u00edstica, a familia bant\u00fa, e partillan en moitos casos costumes com\u00fans.\nO termo definiuno pola primeira vez Wilhelm Bleek no libro \"A Comparative Grammar of South African Languages\" (1862). Os negros de Sur\u00e1frica foron \u00e1s veces chamados oficialmente \"bant\u00fas\" polo r\u00e9xime do Apartheid, a\u00ednda que na actualidade xa non se emprega en ning\u00fan caso, xa que resulta ofensivo."}
{"id": "19789", "revid": "22570", "url": "https://gl.wikipedia.org/wiki?curid=19789", "title": "Khoisa", "text": "Os khoisas son un dos grupos \u00e9tnicos que habitan na rexi\u00f3n suroeste de \u00c1frica e que comparten algunhas caracter\u00edsticas f\u00edsicas e ling\u00fc\u00edsticas.\nHistoria.\nCulturalmente, os khoisas div\u00eddense en dous grupos: Os san, antigamente co\u00f1ecidos como bosquim\u00e1ns, un pobo dedicado \u00e1 caza e a recolleita; e os khoi (ou tam\u00e9n \"khoikhoi\"), antigamente co\u00f1ecidos como \"hotentotes\" e que \u00e9 un dedicado ao pastoreo. Aparentemente, estes pobos te\u00f1en unha longa historia, estimada en varios millares, talvez decenas de millares de anos, mais neste momento existen tan s\u00f3 uns poucos grupos, principalmente no deserto do Kalahari, en Namibia.\nOs khoisas actuais poden ser descendentes de pobos cazadores-recolectores que habitaban toda \u00c1frica Austral e que desapareceron coa chegada dos bant\u00fa a esta rexi\u00f3n, hai preto de 2000 anos. Non \u00e9 prob\u00e1bel que os bant\u00fa exterminasen aos khoisas, pois algunhas das s\u00faas caracter\u00edsticas ling\u00fc\u00edsticas e f\u00edsicas foron asimiladas por varios grupos bant\u00fa, como os xosas e mais os zul\u00fas. \u00c9 m\u00e1is prob\u00e1bel que a reduci\u00f3n do seu territorio de caza, derivado da instalaci\u00f3n dos agricultores bant\u00fa, fora unha causa da reduci\u00f3n do seu n\u00famero e da s\u00faa \u00e1rea de vida.\nAta \u00e1 instalaci\u00f3n dos neerlandeses e franceses hugonotes en Sur\u00e1frica, hai preto de 200 anos, estes pobos a\u00ednda poboaban grandes extensi\u00f3ns da Namibia e da actual Botswana, mais foron practicamente exterminados, ao non aceptar traballar nas condici\u00f3ns que os novos colonos exix\u00edan.\nEstes colonos cham\u00e1ronlles hotentotes, que significa \"gago\" na lingua neerlandesa, probabelmente debido \u00e1 s\u00faa lingua peculiar - ou \"bushmen\", ou sexa \"homes do bosque\", termo que se adaptou en lingua galega como bosquim\u00e1ns. Ambos os nomes te\u00f1en, actualmente, unha connotaci\u00f3n pexorativa, as\u00ed como o termo \"san\" usado para un grupo espec\u00edfico de khoisa, ademais de que na s\u00faa lingua significa \"estranxeiro\". Os nomes utilizados hoxe en d\u00eda derivan dos nomes das s\u00faas linguas. As\u00ed e todo, a palabra \"hotentote\" contin\u00faa a ser utilizada nos nomes de varias plantas e animais de Sur\u00e1frica, como a herba do coitelo \"Carpobrotus edulis\" (en ingl\u00e9s \"figo hotentote\"), ou o Toir\u00e1n-hotentote \"Turnix hottentotta\".\nCaracter\u00edsticas f\u00edsicas.\nFisicamente, os khoisa son en media m\u00e1is baixos e exiguos que os restantes pobos africanos. Al\u00e9n diso, pos\u00faen unha cor de pel amarelada e prega epic\u00e1ntica nos ollos, como os chineses e outros pobos do Extremo Oriente. Algunhas destas caracter\u00edsticas son agora com\u00fans noutros grupos \u00e9tnicos surafricanos e son patentes en Nelson Mandela.\nUnha outra caracter\u00edstica f\u00edsica dos khoisas \u00e9 a esteatopix\u00eda das mulleres (gran desenvolvemento posterior das n\u00e1degas), que levou a que unha muller chamada Saartje, ou Sarah Baartman, fose levada para a Europa no s\u00e9culo XIX e usada para exhibici\u00f3n en feiras, a famosa \"Venus Hotentote\".\nOs khoisas pos\u00faen o m\u00e1is elevado grao de diversidade do ADN mitocondrial de todas as poboaci\u00f3ns humanas, o que indica que son unha das comunidades humanas cunha historia m\u00e1is antiga. O seu cromosoma \"Y\" tam\u00e9n suxire que os khoisas se atopan, do punto de vista evolutivo, moi preto da \"ra\u00edz\" da especie humana."}
{"id": "19790", "revid": "59430", "url": "https://gl.wikipedia.org/wiki?curid=19790", "title": "Pobo zul\u00fa", "text": "O zul\u00fa \u00e9 un pobo do sur da \u00c1frica. Vive en territorios que na actualidade pertencen administrativamente a Sur\u00e1frica, Lesoto, Eswatini, Cimbabue e Mozambique. A\u00ednda que hoxe te\u00f1a expansi\u00f3n e poder pol\u00edtico restritos, o pobo zul\u00fa foi, no pasado, unha naci\u00f3n guerreira que resistiu \u00e1 invasi\u00f3n imperialista brit\u00e1nica e boer no s\u00e9culo XIX.\nA s\u00faa lingua principal \u00e9 denominada isiZulu, un idioma da familia bant\u00fa.\nA poboaci\u00f3n zul\u00fa foi estimada nuns 14 mill\u00f3ns 2001, m\u00e1is de 10 mill\u00f3ns s\u00f3 na Rep\u00fablica de Sur\u00e1frica. Neste pa\u00eds, vive principalmente na provincia de KwaZulu-Natal, da que \u00e9 orixinaria."}
{"id": "19791", "revid": "12452", "url": "https://gl.wikipedia.org/wiki?curid=19791", "title": "Hotentote", "text": ""}
{"id": "19792", "revid": "12452", "url": "https://gl.wikipedia.org/wiki?curid=19792", "title": "Boximane", "text": ""}
{"id": "19793", "revid": "1131", "url": "https://gl.wikipedia.org/wiki?curid=19793", "title": "Prudenci Bertrana", "text": "Prudenci Bertrana, nado en Tordera o 19 de xaneiro de 1867 e finado en Barcelona o 21 de novembro de 1941, foi un escritor catal\u00e1n.\nTraxectoria.\nEstudou en Xirona, e en 1884 trasladouse a Barcelona para cursar enxe\u00f1er\u00eda industrial, carreira que deixou logo do primeiro ano para estudar na Escola de Belas Artes, pero non chegou a rematar os estudos. Non obstante, \u00e1 s\u00faa volta a Xirona comezou a ser co\u00f1ecido como pintor de retratos e paisaxes e accedeu a un posto de profesor na Escola Municipal de Belas Artes. En 1898 apareceron as primeiros contos na revista \"Lo Geron\u00e8s\". En 1902 incorporouse \u00e1 redacci\u00f3n da revista \"Vida\", modernista e conservadora. Colaborou coa revista \"Catalunya\" e entrou en contacto co grupo de escritores modernistas locais: Xavier Montsalvatge, Carles Rahola e Miquel de Palol.\nEn 1906 publicou a novela \"Josafat\", de grande \u00e9xito. Posteriormente publicou \"N\u00e0ufrags\" (1907) e o libro de relatos \"Cris\u00e0lides\" (1907). En 1912 marchou vivir a Barcelona e converteuse en director das revistas sat\u00edricas \"L'Esquella de la Torratxa\" e \"La Campana de Gr\u00e0cia\" e colaborou con \"El Poble Catal\u00e0\".\nPublicou colecci\u00f3ns de contos e relatos: \"La lloca de la v\u00eddua i altres conts\" (1915), \"Els herois\" (1920), \"El meu amic Pellini i altres contes\" (1923), \"La bassa roja\" (1923), \"El desig de pecar\" (1924) \"L'\u00f2rgan del diputat\" (1924), \"L'\u00f3s benem\u00e8rit i altres b\u00e9sties\" (1932) e obras de teatro, en parte escritas para mellorar a s\u00faa precaria situaci\u00f3n econ\u00f3mica, como \"Enyorada solitud!\" (1918), \"Les ales d'Ernestina\" (1921), \"La dona neta\" (1924), \"L'auto del senyor Moixet\" (1925), \"El comiat de Teres\"a (1931) e a novela \"Jo! Mem\u00f2ries d'un metge fil\u00f2sof\" (1925). En 1936 recolleu en \"Impromtus\" alg\u00fans dos artigos de cr\u00edtica teatral que publicara na \"Revista de Catalunya\" e \"La Veu de Catalunya\".\nA trilox\u00eda \"Entre la terra i el n\u00favols\" est\u00e1 escrita en clave autobiogr\u00e1fica e componse de \"L'hereu\" (1931), \"El vagabund\" (1933) e \"L'impertinent\" (escrita en 1939, pero que non se puido publicar ata 1948)"}
{"id": "19794", "revid": "89787", "url": "https://gl.wikipedia.org/wiki?curid=19794", "title": "Parten\u00f3n", "text": "O Parten\u00f3n (en grego: \u03a0\u03b1\u03c1\u03b8\u03b5\u03bd\u03c9\u03bd) \u00e9 a construci\u00f3n m\u00e1is famosa da Grecia antiga que permaneceu at\u00e9 hoxe en d\u00eda. A s\u00faa edificaci\u00f3n foi unha homenaxe \u00e1 deusa Atenea, patroa da cidade de Atenas.\n\u00c9 o m\u00e1is admirado dos templos gregos e o maior de todo o mundo hel\u00e9nico. Constru\u00eduse na Acr\u00f3pole de Atenas en substituci\u00f3n do que fora destru\u00eddo no saqueo persa entre o 447 e 438 a.C., por Ictino e Cal\u00edcrates. \u00c1 parte da escultura, executada por Fidias e mailos seus disc\u00edpulos, levou m\u00e1is de sete anos en conclu\u00edr. O templo est\u00e1 feito de m\u00e1rmore do Pent\u00e9lico, ag\u00e1s os alicerces, e realizouse en estilo d\u00f3rico (a\u00ednda que o friso interior e m\u00e1is alg\u00fans pequenos detalles sexan x\u00f3nicos). O per\u00edstilo ten 17 columnas de cada lado e 8 nos extremos ( d\u00faas m\u00e1is do que se adoitaba naquel tempo). Na \"cella\" atop\u00e1base a famosa estatua de \"Athena Parthenos\", de Fidias. As 92 m\u00e9topas do friso exterior representan a loita dos Centauros cos Lapitas, a Xigantomaquia, a Amazonomaquia e outros combates; o pedimento do lado nacente, o nacemento de Atenea, e o do lado po\u00f1ente, a loita entre a deusa e Poseid\u00f3n pola pose da cidade; o friso exterior, a procesi\u00f3n das Panateneas, cos deuses a observala. O edificio, en que foron aplicados todos os requintes da \u00e9ntase, mant\u00edvose case intacto at\u00e9 1687, data en que unha explosi\u00f3n de p\u00f3lvora gardada nel, durante a guerra entre turcos e venecianos, destru\u00edu a cobertura. O pedimento e as m\u00e9topas foron apropiados por Lord Elgin e vendidos ao Museo Brit\u00e1nico, en 1816; outras foron para o Museo do Louvre, conserv\u00e1ndose algunhas \"in loco\".\nDesde 1975, lev\u00e1ronse a cabo numerosos proxectos de restauraci\u00f3n a grande escala para preservar os artefactos restantes e garantir a s\u00faa integridade estrutural.\nHistoria.\nProxecto.\nO edificio foi constru\u00eddo por iniciativa de Pericles, l\u00edder pol\u00edtico ateniense do s\u00e9culo V aC, e a s\u00faa construci\u00f3n foi supervisada por Fidias, quen ademais encargouse das esculturas decorativas. Os arquitectos do Parten\u00f3n foron Ictinos e Cal\u00edcrates. A s\u00faa construci\u00f3n comezou no ano 447 a.C. sendo rematado no 438 a.C., a\u00ednda as\u00ed os traballos de decoraci\u00f3n non remataron ata o ano 433 a.C. Alg\u00fans datos sobre os gastos da construci\u00f3n sobreviviron ata hoxe en d\u00eda, estes demostraron que o maior gasto da construci\u00f3n deuse no transporte da pedra dende o Monte Pent\u00e9lico, a uns 16\u00a0km preto de Atenas. O orzamento da obra, preto de 2.000 talentos, cifra colosal para a \u00e9poca, provi\u00f1a da Liga de Delos, cuxos tesouros foran transferidos do Santuario de Delos \u00e1 acr\u00f3pole no ano 454 aC. A pesar de que o Templo Hefesto consid\u00e9rase o m\u00e1is completo supervivente da orde d\u00f3rica, o Parten\u00f3n constit\u00fae o m\u00e1is refinado. Segundo J.J. Norwich: \nS\u00e9culos seguintes.\nO Parten\u00f3n conservou o car\u00e1cter relixioso ao longo do tempo como igrexa bizantina, igrexa latina e mesquita musulm\u00e1. Non obstante, en 1687, os turcos empregaron o edificio como dep\u00f3sito de p\u00f3lvora durante o asedio por parte da Rep\u00fablica de Venecia da Atenas dependente do imperio otom\u00e1n. As tropas venecianas estaban baixo o mando do almirante Francesco Morosini. Un dos canonazos venecianos caeu no Parten\u00f3n e causou unha enorme explosi\u00f3n que destru\u00edu gran parte da edificaci\u00f3n, conservada en boas condici\u00f3ns ata ese momento. Hai lendas que suxiren que Morosini ti\u00f1a informaci\u00f3n de que o Parten\u00f3n se convertera nunha polvoreira.\nO posterior proceso de deterioraci\u00f3n e erosi\u00f3n continuou e os danos seguiron a principios do s\u00e9culo XIX, cando o embaixador brit\u00e1nico en Constantinopla, Thomas Bruce Elgin, decidiu quitar a meirande parte da decoraci\u00f3n escult\u00f3rica que quedaba no monumento (frisos, m\u00e9topas, front\u00f3ns) e trasladala a Inglaterra para vendela ao Museo Brit\u00e1nico, onde a\u00ednda se exhibe, sendo unha das colecci\u00f3ns m\u00e1is significativas do museo. A fachada occidental do Parten\u00f3n est\u00e1 conservada relativamente intacta.\nArquitectura.\nO dese\u00f1o do Parten\u00f3n estivo condicionado inicialmente polo proxecto de albergar a imaxe de ouro e marfil de Atenea Parthenos, esculpida por Fidias. A colosal estatua de doce metros de altura precisaba unha inmensa \"cella\" de m\u00e1is de 18 metros de largo, dividida en tres naves mediante unha columnata dobre formada por d\u00faas ordes superpostas de estilo d\u00f3rico. A nave central med\u00eda dez metros de largo. Dentro da \"cella\" do lado leste, a columnata disp\u00faxose en forma de \"U\" e estaba composta por nove columnas cun entrepano entre cada unha delas, nos lados m\u00e1is longos do \"U\" e por tres columnas con dous entrepanos no lado m\u00e1is curto.\nNa zona oeste, no fondo do interior da columnata de catro columnas, situ\u00e1base o basamento da estatua para o culto a Atenea Parthenos cun amplo estanque, pouco profundo, que produc\u00eda un efecto de brillo mediante a auga que hab\u00eda fronte \u00e1 estatua. Ambas as \"cellas\" estaban pechadas por portas de bronce.\nA \"cella\" do leste estaba dedicada a Atenea Pol\u00edas, protectora da cidade, e a \"cella\" do oeste estaba dedicada a Atenea P\u00e1rthenos, \"a virxe\", polo que todo o edificio acabou sendo co\u00f1ecido como Parten\u00f3n.\nEsta construci\u00f3n \u00e9 un dos exemplos m\u00e1is claros dos co\u00f1ecementos en xeometr\u00eda por parte dos matem\u00e1ticos e arquitectos gregos. \u00c9 oct\u00e1stilo e per\u00edptero, \u00e9 dicir, ten columnas en todo o seu per\u00edmetro, oito nas d\u00faas fachadas m\u00e1is curtas e dezasete nas laterais. Consta dunha dobre \"cella\" con \"pronaos\" e \"opist\u00f3domo\", mais unha fachada pr\u00f3stila de seis columnas.\nOs arquitectos conseguiron que o efecto visual que mostra o Parten\u00f3n non permitise apreciar a antiest\u00e9tica deformaci\u00f3n que se percibe ao situarse nas proximidades doutros grandes monumentos. Lograron obter un efecto visual m\u00e1is est\u00e9tico con algunhas alteraci\u00f3ns na s\u00faa construci\u00f3n: columnas con \u00e9ntase, un pouco curvadas cara ao centro, non equidistantes e algo m\u00e1is grosas nas esquinas; o front\u00f3n levemente arqueado e a estil\u00f3bata lixeiramente convexa.\nDecoraci\u00f3n.\nFidias esculpiu para o Parten\u00f3n os front\u00f3ns, as m\u00e9topas e os frisos interiores. S\u00e1bese que o papel de Fidias na execuci\u00f3n dos front\u00f3ns foi relevante e ocasional, ou exclusivo para os seus axudantes, nas m\u00e9topas e tr\u00edglifos. Entre os restos que sobreviviron ata os nosos d\u00edas, Fidias deixou mostras do seu exquisito dominio da representaci\u00f3n humana: rostros e posici\u00f3ns de corpos individualizados e as pregas das roupas que se adaptan convenientemente \u00e1s formas anat\u00f3micas. Consid\u00e9rase que as esculturas de Fidias ofreceron \u00e1 poboaci\u00f3n unha nova idea de divindade.\nA decoraci\u00f3n escult\u00f3rica do Parten\u00f3n \u00e9 unha combinaci\u00f3n \u00fanica das m\u00e9topas (esculpidas en altorrelevo que se estenden polos catro lados externos do templo), os t\u00edmpanos (ocupando os espazos triangulares de cada front\u00f3n) e un friso (esculpido en baixorrelevo e que abrangue o per\u00edmetro exterior da \"cella\"). Neles repres\u00e9ntanse varias escenas da mitolox\u00eda grega. Ademais, as diferentes partes do templo estaban pintadas de cores vivas. O Parten\u00f3n \u00e9, sen d\u00fabida, o m\u00e1ximo expo\u00f1ente da orde d\u00f3rica, como se pode apreciar no dese\u00f1o do friso ou das s\u00faas columnas.\nAs m\u00e9topas de cada fachada representaban distintas escenas: a xigantomaquia no lado leste, a amazonomaquia no oeste, a centauromaquia no sur, e escenas da guerra de Troia no norte. Cada t\u00edmpano do templo ti\u00f1a unha escena mitol\u00f3xica: ao leste, sobre a entrada principal do edificio, o nacemento de Atenea, e ao oeste, a loita entre Atenea e Poseid\u00f3n polo padroado da cidade de Atenas. No interior, o friso mostraba a representaci\u00f3n da procesi\u00f3n das Panateneas, o festival relixioso m\u00e1is importante de Atenas. A escena desenvolv\u00edase ao longo dos catro lados do edificio e incl\u00fae figuras de deuses, bestas e uns trescentos sesenta seres humanos."}
{"id": "19799", "revid": "12452", "url": "https://gl.wikipedia.org/wiki?curid=19799", "title": "Bosqu\u00edmano", "text": ""}
{"id": "19803", "revid": "98629", "url": "https://gl.wikipedia.org/wiki?curid=19803", "title": "Acr\u00f3pole", "text": "Acr\u00f3pole (do grego \"acro\":alto, elevado - \"polis\":cidade) \u00e9 a parte da cidade constru\u00edda nas zonas m\u00e1is altas do relevo da rexi\u00f3n. A posici\u00f3n ten tanto valor simb\u00f3lico, elevar e ennobrecer os valores humanos, como estrat\u00e9xico, pois desde al\u00ed pod\u00eda ser mellor defendida.\nNa acr\u00f3pole das diversas cidades constru\u00edanse as estruturas m\u00e1is nobres, tales como templos e os pazos dos gobernantes.\nA acr\u00f3pole grega orixinal de Atenas f\u00edxose famosa pola construci\u00f3n do Parten\u00f3n, suntuoso templo en honra \u00e1 deusa Atenea, ricamente constru\u00eddo en m\u00e1rmores raros e ornado con esculturas de Fidias por orde de Pericles e con recursos orixinalmente destinados a patrocinar a guerra contra os persas.\nA palabra acr\u00f3pole tense usado en arqueolox\u00eda e historia para designar os centros das cidades antigas ou sitios arqueol\u00f3xicos onde se sit\u00faan as principais estruturas arquitect\u00f3nicas.\nNas cidades maias \u00e9 com\u00fan e recorrente a acr\u00f3pole con pir\u00e1mides-templos, grandes prazas p\u00fablicas, estadios e palacios e non poucos historiadores compar\u00e1ronas coas formaci\u00f3ns arquitect\u00f3nicas da acr\u00f3pole orixinal."}
{"id": "19804", "revid": "289", "url": "https://gl.wikipedia.org/wiki?curid=19804", "title": "Partenon", "text": ""}
{"id": "19805", "revid": "1505", "url": "https://gl.wikipedia.org/wiki?curid=19805", "title": "Festa do cabazo de Cabral", "text": "A festa do cabazo de Cabral \u00e9 unha festa gastron\u00f3mica celebra o 3\u00ba domingo de novembro no Colexio Carballal de Cabral (Vigo) dende 1984, organizada pola Asociaci\u00f3n Cultural O Coto.\nHistoria.\nA festa naceu co af\u00e1n de evitar a perda das tradici\u00f3ns, polo que se quixo recuperar e ensalzar o cabazo como produto alimenticio, recollendo todas aquelas tradici\u00f3ns culinarias do mesmo e dando a co\u00f1ecer numerosas utilizaci\u00f3ns do seu produto estrela: o cabazo.\nConsiste na realizaci\u00f3n e mostra dun certo n\u00famero de pratos diferentes que se poden facer con cabazo, como o caldo, flans, marmelada, chulas, pan, galletas, pisto, pasteis, empanadas de cabelo de anxo, sopaipillas ou licor de cabazo.\nPara os coci\u00f1ados, todos feitos de xeito artesanal por voluntarios da propia Asociaci\u00f3n e outros colaboradores, util\u00edzanse algunhas dependencias do colexio, diversas casas de socios e colaboradores e no d\u00eda anterior \u00e1 festa fanse nunha carpa auxiliar que se habilita \u00f3 lado da carpa da festa. Nos \u00faltimos anos, contan coa grande axuda de d\u00faas panader\u00edas que de xeito totalmente desinteresado, d\u00e9ixanlles empregar os seus fornos.\nUtil\u00edzanse arredor de douscentos cabazos dunha media duns 40 quilos cada un, doados pola veci\u00f1anza e socios da Asociaci\u00f3n. Tam\u00e9n lles ofrecen cabazos doutras parroquias de Vigo e incluso doutros municipios dos arredores.\nPara a realizaci\u00f3n da festa prec\u00edsase a colaboraci\u00f3n dunhas sesenta persoas, tanto para o s\u00e1bado anterior como para o d\u00eda da festa. Durante todo o proceso de preparaci\u00f3n da Festa do Cabazo, chegan a colaborar \u00f3 redor de duascentas persoas diferentes.\nNormalmente real\u00edzase unha pequena degustaci\u00f3n gratu\u00edta dalg\u00fans dos pratos feitos con cabazo.\nPrep\u00e1ranse ademais envases de degustaci\u00f3n que t\u00f3dolos asistentes poden adquirir a prezos m\u00f3dicos \u00f3 longo de todo o d\u00eda.\nTam\u00e9n poder\u00e1n facerse coa publicaci\u00f3n sobre a Festa do Cabazo, na que se fala do cabazo e as s\u00faas cualidades, da Festa do Cabazo e os seus obxectivos e algunhas das receitas que fan.\nNo d\u00eda da festa ofr\u00e9cense actuaci\u00f3ns de grupos diversos e p\u00f3dense ver diversas exposici\u00f3ns. A festa prol\u00f3ngase ata \u00f3 ser\u00e1n.\nDurante a Festa p\u00f3dese ver tam\u00e9n unha exposici\u00f3n sobre a historia da Festa do Cabazo, na que se mostra o proceso de cultivo, recollida, elaboraci\u00f3n e degustaci\u00f3n do cabazo."}
{"id": "19808", "revid": "101", "url": "https://gl.wikipedia.org/wiki?curid=19808", "title": "Anarquista", "text": ""}
{"id": "19812", "revid": "23204", "url": "https://gl.wikipedia.org/wiki?curid=19812", "title": "Cidade", "text": "A cidade \u00e9 actualmente considerada como unha entidade urbana con alta densidade de poboaci\u00f3n na que predominan fundamentalmente a industria e os servizos. Difer\u00e9nciase doutras entidades urbanas por diversos criterios, entre os que se incl\u00faen poboaci\u00f3n, densidade de poboaci\u00f3n ou estatuto legal, a\u00ednda que a s\u00faa distinci\u00f3n var\u00eda entre pa\u00edses.\nHistoricamente os habitantes das cidades foron unha proporci\u00f3n pequena da humanidade en xeral, mais hoxe, despois de varios s\u00e9culos de urbanizaci\u00f3n sen precedentes e acelerada, a metade da poboaci\u00f3n mundial vive nas cidades. As cidades actuais normalmente forman o n\u00facleo de grandes \u00e1reas metropolitanas e \u00e1reas urbanas, creando numerosos desprazamentos diarios cara \u00f3 centro das cidades para traballar, divertirse, ou estudar.\nA cidade m\u00e1is poboada \u00e9 Shanghai mentres que as \u00e1reas metropolitanas m\u00e1is grandes tam\u00e9n incl\u00faen a \u00c1rea do Gran Toquio e Iabotabek (Iacarta). As cidades de Faiyum, Damasco, e Varanasi son das cidades habitadas m\u00e1is continuamente no mundo.\nHistoria.\nAs cidades, caracterizadas pola densidade de poboaci\u00f3n, a s\u00faa funci\u00f3n simb\u00f3lica, e ordenaci\u00f3n urbana, te\u00f1en existido dende hai miles de anos. Na visi\u00f3n convencional, civilizaci\u00f3n e cidade derivan as d\u00faas do desenvolvemento da agricultura, que permitiu a produci\u00f3n dun super\u00e1vit de comida, e as\u00ed a unha divisi\u00f3n do traballo social (coa estratificaci\u00f3n social asociada) e ao comercio. As primeiras cidades a mi\u00fado presentan graneiros, \u00e1s veces dentro dun templo. Un punto de vista minoritario considera que as cidades poder\u00edan ter xurdido sen a agricultura, grazas a medios de subsistencia alternativos (pesca), para usar como refuxios estacionais comunais, \u00f3 seu valor como bases para a organizaci\u00f3n militar defensiva e ofensiva, ou \u00e1 s\u00faa funci\u00f3n econ\u00f3mica inherente. As cidades xogaban unha funci\u00f3n crucial no establecemento do poder pol\u00edtico sobre unha \u00e1rea, e os antigos dirixentes como Alexandre o Grande fund\u00e1ronas e cre\u00e1ronas con entusiasmo.\nAntig\u00fcidade.\nXeric\u00f3 e \u00c7atalh\u00f6y\u00fck, datadas no VIII milenio a. C., est\u00e1n entre as cidades m\u00e1is temper\u00e1s co\u00f1ecidas polos arque\u00f3logos.\nNo cuarto e III milenio a. C., civilizaci\u00f3ns complexas prosperaban nos vales dos r\u00edo de Mesopotamia, India, China, e Exipto. As escavaci\u00f3ns nestas \u00e1reas atoparon as ru\u00ednas de cidades orientadas diversamente cara o comercio, a pol\u00edtica, ou a relixi\u00f3n. Algunhas tiveron poboaci\u00f3ns densas, mais outras levaron a cabo actividades urbanas nos \u00e1mbitos da pol\u00edtica ou relixi\u00f3n sen ter poboaci\u00f3ns asociadas grandes. Entre as primeiras cidades do mundo antigo, Mohenjo-daro da civilizaci\u00f3n do Val do Indo, no actual Paquist\u00e1n, existindo desde \u00f3 redor do 2600 a. C., era unha das m\u00e1is grandes, cunha poboaci\u00f3n de 50.000 ou m\u00e1is e un sistema de saneamento moi sofisticado. As cidades chinesas planeadas foron constru\u00eddas segundo principios sacros para actuar como microcosmos celestiais. As cidades exipcias Antigas co\u00f1ecidas fisicamente polos arque\u00f3logos non son exhaustivas. Incl\u00faen (co\u00f1ecidas polos seus nomes \u00e1rabes) a El Lahun, unha cidade de traballadores asociada coa pir\u00e1mide de Sesostris II, e a cidade relixiosa Amarna constru\u00edda por Akhenat\u00f3n e abandonada. Estes sitios aparecen planeados cun alto regulamento e cun tipo de estratificaci\u00f3n, cun enreixado minimal\u00edstico de habitaci\u00f3ns para os traballadores e incrementalmente m\u00e1is casas elaboradas dispo\u00f1ibles para as clases m\u00e1is altas.\nEn Mesopotamia, a civilizaci\u00f3n Sumeria, seguida de Asiria e Babilonia, crearon un gran n\u00famero de cidades, gobernadas por reis e promovendo m\u00faltiples linguas escritas en escrita cuneiforme. O imperio comecial fenicio, prosperando ao redor da do I milenio a. C., abarcou numerosas cidades estend\u00e9ndose dende Tiro, Cido, e Biblos a Cartago e C\u00e1diz.\nNos s\u00e9culos seguintes, cidades-estado independentes de Grecia desenvolveron a \"polis\", unha asociaci\u00f3n de terratenentes cidad\u00e1ns que colectivamente constitu\u00edron a cidade. A \u00e1gora, que significa \"sitio de reuni\u00f3n\" ou \"asemblea\", era o centro atl\u00e9tico, art\u00edstico, de vida espiritual e pol\u00edtica da polis. O aumento de poder de Roma levou \u00e1 s\u00faa poboaci\u00f3n ata un mill\u00f3n de habitantes. Baixo a autoridade do seu imperio, Roma transformouse e fundou moitas cidades (\"coloniae\"), e con eles levaron os seus principios de arquitectura urbana, dese\u00f1o, e sociedade.\nIdade media.\nDurante a ca\u00edda do imperio romano as cidades da antig\u00fcidade ga\u00f1aron independencia, mais axi\u00f1a perderon poboaci\u00f3n e importancia. O centro do poder occidental moveuse a Constantinopla e \u00e1 civilizaci\u00f3n isl\u00e1mica coas s\u00faas grandes cidades Bagdad, O Cairo e C\u00f3rdoba. Entre os s\u00e9culos IX e XII, Constantinopla, capital do imperio bizantino, foi a maior cidade de Europa, cunha poboaci\u00f3n pr\u00f3xima ao mill\u00f3n de habitantes. O imperio otom\u00e1n foi conseguindo controlar moitas cidades na \u00e1rea mediterr\u00e1nea, inclu\u00edndo Constantinopla en 1453.\nNos s\u00e9culos XIII e XIV algunhas cidades convert\u00e9ronse en estados poderosos, tomando baixo o seu control as \u00e1reas que as rodeaban e establecendo imperios mar\u00edtimos. Na Italia medieval alg\u00fans concellos convert\u00e9ronse en cidades-estado, como a rep\u00fablica de Venecia e a rep\u00fablica de X\u00e9nova. No norte de Europa, cidades como L\u00fcbeck e Bruxas formaron a Liga Hanse\u00e1tica para o comercio e a defensa colectiva. O seu poder foi posteriormente desafiado e eclipsado polas cidades comerciais neerlandesas de Gante, Ypres e Amsterdam. Un fen\u00f3meno semellante ocorreu noutros lugares, como no caso de Sakai, que gozou dunha considerable autonom\u00eda no Xap\u00f3n medieval.\nIdade moderna.\nEn occidente, os estados-naci\u00f3n convert\u00e9ronse na unidade principal da organizaci\u00f3n pol\u00edtica trala paz de Westfalia no s\u00e9culo XVII. As grandes capitais da Europa occidental (Londres e Par\u00eds) benefici\u00e1ronse do crecemento do comercio coa necesidade do comercio transatl\u00e1ntico. Non obstante, a maior\u00eda das vilas seguiron a ser pequenas.\nDurante a colonizaci\u00f3n espa\u00f1ola de Am\u00e9rica empregouse o vello concepto da cidade romana. As cidades fund\u00e1banse no medio do territorios acabados de conquistar e rex\u00edanse con leis sobre a administraci\u00f3n, as finanzas e o urbanismo.\nEra industrial.\nO desenvolvemento da industria moderna a partir de finais do s\u00e9culo XVIII levou a unha urbanizaci\u00f3n masiva e ao aumento de novas grandes cidades, primeiro en Europa e despois noutras rexi\u00f3ns, como lugares de novas oportunidades que tra\u00edan un gran n\u00famero de emigrantes dende as comunidades rurais. Inglaterra liderou o proceso convertendo Londres na capital dun imperio mundial e facendo crecer cidades por todo o pa\u00eds como lugares estrat\u00e9xicos para a produci\u00f3n. Nos Estados Unidos entre 1860 e 1910, a introduci\u00f3n do ferrocarril reduciu os custos do transporte e emerxeron grandes centros de produci\u00f3n, provocando tam\u00e9n o \u00e9xodo rural.\nAs cidades industrializadas eran lugares terribles para vivir, debido aos problemas de sa\u00fade que provocaban a superpoboaci\u00f3n, o aire e a auga contaminados, a falta de medios hixi\u00e9nicos e as enfermidades contaxiosas como a febre tifoide ou o c\u00f3lera. As f\u00e1bricas e os barrios pobres eran habituais na paisaxe urbana.\nEra postindustrial.\nNa segunda metade do s\u00e9culo XX, a desindustrializaci\u00f3n no mundo occidental levou \u00e1 pobreza e \u00e1 decadencia urbana a cidades anteriormente pr\u00f3speras. O \"cinto de aceiro\" dos Estados Unidos converteuse no \"cinto de \u00f3xido\" e cidades como Detroit ou Gary, Indiana afund\u00edronse ao contrario que a tendencia \u00e1 expansi\u00f3n urbana global.\nDurante o gran salto adiante e os seguintes plans quinquenais da China, produciuse un r\u00e1pido proceso de urbanizaci\u00f3n e industrializaci\u00f3n, que converteu o pa\u00eds no principal fabricante mundial.\nEn medio destes cambios econ\u00f3micos, a alta tecnolox\u00eda e a telecomunicaci\u00f3n instant\u00e1nea permitiu que algunhas cidades se convertesen en centros da econom\u00eda do co\u00f1ecemento. Xurdiu ent\u00f3n o novo paradigma da \"smart city\".\nUrbanizaci\u00f3n.\nA urbanizaci\u00f3n \u00e9 o proceso de migraci\u00f3n desde as zonas rurais a \u00e1reas urbanas, provocado por factores pol\u00edticos, econ\u00f3micos e culturais. At\u00e9 o s\u00e9culo XIX, exist\u00eda un equilibrio entre a poboaci\u00f3n agr\u00edcola rural e a das cidades que funcionaban como mercados e centros de fabricaci\u00f3n de pequena escala. Coa revoluci\u00f3n agr\u00edcola e industrial, a poboaci\u00f3n urbana empezou un crecemento sen precedentes, tanto por migraci\u00f3n como pola expansi\u00f3n demogr\u00e1fica. En Inglaterra a proporci\u00f3n da poboaci\u00f3n que viv\u00eda nas cidades saltou dende o 17% en 1801 a un 72% en 1891. No 1900, o 15% da poboaci\u00f3n mundial viv\u00eda en cidades. A atracci\u00f3n cultural das cidades tam\u00e9n favorece a chegada de novos residentes.\nA urbanizaci\u00f3n estendeuse rapidamente a trav\u00e9s de Europa e Am\u00e9rica, e desde a d\u00e9cada de 1950 tam\u00e9n tivo lugar en Asia e \u00c1frica. A Divisi\u00f3n de Poboaci\u00f3n do Departamento de Asuntos Econ\u00f3micos e Sociais de Naci\u00f3ns Unidas, informou en 2014 que por primeira vez m\u00e1is da metade da poboaci\u00f3n mundial viv\u00eda en cidades. \nLatinoam\u00e9rica \u00e9 o continente m\u00e1is urbano, con catro quintos da s\u00faa poboaci\u00f3n vivindo en cidades, inclu\u00edndo un quinto da poboaci\u00f3n residindo en asentamentos irregulares (favelas, \"villas miserias\" etc.). Batam, Indonesia, Mogadixo, Somalia, Xiamen, China e Niamey, N\u00edxer, son consideradas as cidades que medran m\u00e1is r\u00e1pido no mundo, con \u00edndices de crecemento anual de 5,8%. En xeral, os pa\u00edses m\u00e1is desenvolvidos do \"Norte Global\" est\u00e1n m\u00e1is urbanizados que os pa\u00edses menos desenvolvidos do \"Sur global\", pero a diferenza vai encollendo porque a urbanizaci\u00f3n est\u00e1 a producirse m\u00e1is rapidamente nese \u00faltimo grupo. Asia \u00e9 de lonxe o fogar do maior n\u00famero absoluto de residentes de cidades: sobre dous mil mill\u00f3ns e aumentando. A ONU pred\u00ed un incremento adicional de 2.5 mil mill\u00f3ns de residentes nas cidades (e 300 mill\u00f3ns menos de residentes no agro) no mundo sobre o 2050, cun 90% de expansi\u00f3n de poboaci\u00f3n urbana en Asia e \u00c1frica.\nAs megacidades, cidades cunha poboaci\u00f3n de varios mill\u00f3ns de habitantes, proliferaron a ducias, xurdindo especialmente en Asia, \u00c1frica, e Latinoam\u00e9rica. A globalizaci\u00f3n econ\u00f3mica aviva o crecemento destas cidades, cando novos fluxos de capital estranxeiro se achegan para unha industrializaci\u00f3n r\u00e1pida, as\u00ed como a relocalizaci\u00f3n de negocios importantes desde Europa e Norte Am\u00e9rica, atraendo inmigrantes tanto de preto coma de lonxe. Unha gran fenda divides \u00f3s ricos e \u00f3s pobres nestas cidades, que normalmente te\u00f1en unha elite s\u00faper-rica que vive en comunidades pechadas e masas grandes de persoas que viven en aloxamentos de baixa calidade con infraestruturas inadecuadas e en condici\u00f3ns pobres.\nAs cidades ao redor do mundo expand\u00edronse fisicamente \u00f3 tempo que medraban en poboaci\u00f3n, con aumentos na s\u00faa extensi\u00f3n, coa creaci\u00f3n de grandes edificios para uso residencial e comercial, e co desenvolvemento do metro.\nA urbanizaci\u00f3n pode crear unha r\u00e1pida demanda de xesti\u00f3n de recursos da auga, cando as fontes de auga potable pasan a estar sobreexplotadas e contaminadas, e o volume de augas residuais empezan a superar niveis manex\u00e1beis.\nConcepto.\nA cidade na antiga Roma.\nNa Roma antiga era cidade (\"civitas\") a zona habitada por cidad\u00e1ns (\"civites\"), os cales eran aqueles que posu\u00edan dereitos cidad\u00e1ns, independentemente da s\u00faa actividade, f\u00f3ra a industria, a agricultura ou os servizos.\nA cidade medieval e renacentista na Pen\u00ednsula Ib\u00e9rica.\nNa Espa\u00f1a medieval e do renacemento, unha cidade era a poboaci\u00f3n que non ti\u00f1a Se\u00f1or e era rexida directamente polo rei. Ti\u00f1a o privilexio de enviar procuradores \u00e1s cortes para negociar as taxas que lle puidesen ser impostas, a cambio de Foros. Esta cualificaci\u00f3n de cidade era independente do tama\u00f1o, as\u00ed, Madrid, capital de Espa\u00f1a desde 1561, non era cidade sen\u00f3n vila.\nO concepto de cidade na Conferencia Europea de Estat\u00edstica de Praga.\nA Conferencia Europea de Estat\u00edstica de Praga considera como cidade unha aglomeraci\u00f3n de m\u00e1is de 2.000 habitantes sempre que a poboaci\u00f3n dedicada \u00e1 agricultura non exceda do 25% sobre o total. A partir de 10.000 habitantes, todas as aglomeraci\u00f3ns consid\u00e9ranse cidades, sempre que estes se atopen concentrados, xeralmente en edificaci\u00f3ns colectivas e en altura, e sempre que se dediquen fundamentalmente a actividades dos sectores secundario e terciario (industria, comercio e servizos).\nO concepto pol\u00edtico de cidade apl\u00edcase a conglomerados urbanos con entidade de capitalidade e maior importancia na rexi\u00f3n e que asume os poderes do Estado ou Naci\u00f3n. Ser\u00e1 a \"cidade capitalina\", pero por extensi\u00f3n apl\u00edcase a denominaci\u00f3n a calquera entidade administrativa con algunha autonom\u00eda.\n\u00c9 pois unha definici\u00f3n administrativa do estado pol\u00edtico, rexi\u00f3n xeogr\u00e1fica ou comunidade aut\u00f3noma, que te\u00f1en unha cidade central e vilas ou cidades menores. A xeograf\u00eda urbana e a sociolox\u00eda urbana estudan ambos aspectos desde o punto de vista da xeograf\u00eda humana e a ecolox\u00eda humana.\nNon se debe confundir cidade con municipalidade, a maior municipalidade do mundo, Chongqing, pos\u00fae aproximadamente o mesmo tama\u00f1o c\u00f3 estado americano de Indiana, e cont\u00e9n moita m\u00e1is \u00e1rea rural do que \u00e1rea urbana. Por outro lado, o contrario tam\u00e9n acontece. A cidade de Londres pos\u00fae apenas 8 mil habitantes. No entanto, a s\u00faa rexi\u00f3n metropolitana, isto \u00e9, a \u00e1rea urbanizada, pos\u00fae m\u00e1is de 7,5 mill\u00f3ns de habitantes.\nPartes dunha cidade.\nAs cidades antigas non se planificaban (ag\u00e1s as romanas), polo que non todas constan dos mesmos elementos (as primeiras cidades datan do 3500 a.C.). En xeral, con todo, unha cidade consta do n\u00facleo hist\u00f3rico (orixe da cidade), ensanches posteriores de diferentes \u00e9pocas, zonas residenciais, zonas industriais (usualmente nos arredores) e centros sociais, a\u00ednda que algunhas destas \u00e1reas poden superpo\u00f1er as s\u00faas funci\u00f3ns. As diferentes partes, que forman a estrutura urbana, est\u00e1n conectadas por un sistema de transporte p\u00fablico.\nTipos de cidade.\nNon hai unha lista completa dos tipos de cidades, que var\u00edan moito en funci\u00f3n da zona, pero os principais son:"}
{"id": "19815", "revid": "181", "url": "https://gl.wikipedia.org/wiki?curid=19815", "title": "Abinomn", "text": ""}
{"id": "19820", "revid": "85894", "url": "https://gl.wikipedia.org/wiki?curid=19820", "title": "Brisbane", "text": "Brisbane \u00e9 a terceira cidade m\u00e1is grande de Australia. \u00c9 a capital do estado de Queensland, no nord\u00e9s do pa\u00eds e ten 1\u00a0993\u00a0132 habitantes (estimado no 2006). At\u00f3pase ao leste da Gran Cordilleira Divisoria, ao sueste da cordilleira Taylor e moi pr\u00f3xima \u00e1 ba\u00eda Moret\u00f3n. Est\u00e1 atravesada polo r\u00edo Brisbane, que foi dragado para facilitar o tr\u00e1nsito de barcos. Cara ao oeste o horizonte est\u00e1 dominado pola presenza do monte Cootha en cuxas abas se atopan un planetario e os xard\u00edns bot\u00e1nicos. Na s\u00faa cima at\u00f3pase un miradoiro que ofrece unhas vistas magnificas da cidade e o seu ondulante r\u00edo. As m\u00e1is importantes estaci\u00f3ns de televisi\u00f3n no estado de Queensland te\u00f1en os seus estudos no monte Cootha.\nO sector de Southbank, que se sit\u00faa na riviera sur do r\u00edo Brisbane, renovouse intensamente para acoller a Exposici\u00f3n Internacional de 1988, pasando a converterse das s\u00faas orixes industriais a un agradable parque de fermosos xard\u00edns, onde tam\u00e9n se atopa unha praia p\u00fablica artificial, restaurantes e bares, espazos de esparexemento e o museo mar\u00edtimo. Coa construci\u00f3n da ponte peonil Good Will p\u00f3dese facilmente chegar desde o centro da cidade a Southbank en tan s\u00f3 uns minutos. A area \u00e9 unha das favoritas dos habitantes de Brisbane para celebrar asados familiares os fins de semana.\nO municipio de Brisbane anunciou un plan de desenvolvemento que considera a construci\u00f3n de pontes peon\u00eds adicionais co fin de facer a cidade m\u00e1is accesible a pe\u00f3ns e ciclistas, as\u00ed como tam\u00e9n para incentivar as actividades f\u00edsicas.\nA econom\u00eda bas\u00e9ase en diversas industrias petroqu\u00edmicas, metal\u00farxicas, construci\u00f3ns mec\u00e1nicas, alimentarias e ferrometal\u00farxicas. Destaca tam\u00e9n o seu porto, polo cal exporta carb\u00f3n e metais. \u00c9 tam\u00e9n un importante centro cultural e tur\u00edstico, ademais de ser centro do n\u00f3 ferroviario e a\u00e9reo para Queensland. Nas s\u00faas proximidades at\u00f3pase a terminal dun gasoduto e a do oleoduto de Moonie.\nHistoria.\nA \u00e1rea actualmente co\u00f1ecida como Brisbane estaba habitada antes da colonizaci\u00f3n europea pola tribo aborixe australiana \"Turrbal\", cuxos antepasados orixinalmente emigraron \u00e1 rexi\u00f3n a trav\u00e9s do Estreito de Torres. Para estas persoas a zona que se converter\u00eda en Brisbane co\u00f1\u00e9cese como Mian-jin, que significa \"lugar como unha forma de espiga\". \nA ba\u00eda Moret\u00f3n foi explorada por John Oxley en 1823. A cidade foi fundada en 1824 por orde de Lord Brisbane, que fora nomeado gobernador de Nova Gales do Sur (New South Wales) en 1821. Inicialmente unha colonia penal foi fundada na area actual de Redcliff, Edenglassie nas proximidades dunha aldea chamada \"Moreton Bay\". Utilizou os presos para crear infraestruturas e limpar os campos, o que impulsou o desenvolvemento econ\u00f3mico da colonia e facilitou a emigraci\u00f3n de colonos libres. En 1834 pasou a chamarse Brisbane.\nEn xu\u00f1o de 1859 converteuse na capital da colonia de Queensland, a\u00ednda que Brisbane non recibiu o t\u00edtulo de cidade ata 1902, cando se fusionaron preto de vinte consellos municipais para crear o consello municipal de Brisbane, o municipio m\u00e1is grande en Australia.\nFoi sede da Exposici\u00f3n Internacional de 1988, co tema \"O Lecer na \u00e9ra da Tecnolox\u00eda\". Actualmente \u00e9 a cidade de maior crecemento tanto en poboaci\u00f3n como economicamente en Australia.\nDurante a segunda guerra mundial, Brisbane desempe\u00f1ou un papel importante na campa\u00f1a dos aliados, cando o edificio de AMP (que agora se chama MacArthur Central) foi utilizado como cuartel xeral do teatro de operaci\u00f3ns do Pac\u00edfico sur oeste do Xeneral Douglas MacArthur, o xefe das forzas aliadas do Pac\u00edfico. Aproximadamente 1\u00a0000\u00a0000 de soldados dos Estados Unidos pasaron por Australia durante a guerra, sendo Brisbane o principal punto de coordinaci\u00f3n para o Pac\u00edfico sudoccidental. En 1942 Brisbane foi a sede dun violento enfrontamento entre militares de EEUU dun lado e militares e civ\u00eds australianos polo outro dando como resultado unha morte e varios feridos. Este incidente foi co\u00f1ecido coloquialmente como a Batalla de Brisbane.\nBrisbane obtivo tanto o \u00e9xito dos Xogos da Commonwealth en 1982, e a Expo 88. Estes acontecementos foron acompa\u00f1ados por unha escala dos gastos p\u00fablicos, a construci\u00f3n e o desenvolvemento como non se viron antes no estado de Queensland.\nXeograf\u00eda.\nBrisbane esta situada no recuncho sueste de Queensland, Australia. A cidade est\u00e9ndese a trav\u00e9s do r\u00edo Brisbane e os seus barrios perif\u00e9ricos bordean Moreton Bay. A gran rexi\u00f3n de Brisbane at\u00f3pase ao leste da Gran Cordilleira Divisoria australiana. \nA \u00e1rea urbana esta elevada, parcialmente, por dous grandes outeiros duns 300 metros: o monte Coot-tha e o Gravatt. O monte Petrie mide uns 170 metros, mentres que os outros pequenos outeiros da cidade son Highgate Hill, Whites Hill, Stephens Mountain e Enoggera Hill. A cidade en si est\u00e1 asentada nunha perigosa chaira con riscos de inundaci\u00f3ns, xa que moitos arroios cruzan a poboaci\u00f3n incrementando notoriamente o risco de anegaci\u00f3ns. Brisbane sufriu, ao longo da s\u00faa historia, estes problemas en d\u00faas ocasi\u00f3ns, en 1893 e 1974. Este \u00faltimo ocorreu como resultado do paso do cicl\u00f3n Wanda. Por aquel ent\u00f3n, a cidade experimentou tres semanas de intensas choivas ininterrompidas quedando seriamente danadas os barrios de Oxley, Bulimba, Rocklea, Coorparoo e New Farm. Pola s\u00faa banda, os xard\u00edns da Cidade Bot\u00e1nica de Brisbane resultaron alagados dando lugar a un mangleiral formado na zona.\nO CBD de Brisbane queda bordeando o r\u00edo e os nomes das r\u00faas centrais foron tomados da Casa de Hannover. Entre eles figuran r\u00faas de nomes femininos da casa real como Adelaide, Alice, Ann, Charlotte, Elizabeth, Margaret e Mary Street, que son paralelas a Queen Street e Queen Street Mall (en honra \u00e1 ra\u00ed\u00f1a Vitoria I) e perpendiculares a Albert, Edward, George e William Street, os nomes reais masculinos.\nA densidade de poboaci\u00f3n do centro da cidade \u00e9 menor que a das d\u00faas cidades m\u00e1is grandes de Australia, Melbourne e Sydney, a\u00ednda que o constante crecemento da poboaci\u00f3n esta reducindo cada vez m\u00e1is esas diferenzas.\nClima.\nBrisbane pos\u00fae un clima h\u00famido subtropical, con ver\u00e1ns calorosos e h\u00famidos e invernos t\u00e9pedos e con escasa precipitaci\u00f3ns. \nA tempada de tormentas tropicais est\u00e9ndese desde finais da primavera ata o inicio do outono. As tormentas el\u00e9ctricas son com\u00fans nesta \u00e9poca con tormentas severas acompanadas de saraiba, choivas torrenciais e ventos destrutivos.\nO d\u00eda m\u00e1is caloroso na historia da cidade foi rexistrado o 26 de xaneiro de 1940, cunha temperatura m\u00e1xima de 43.2\u00a0\u00b0C. Pola s\u00faa banda, a temperatura m\u00e1is baixa tivo lugar o 19 de xullo de 2007, cando a temperatura esborrallouse ata alcanzar os -0.1\u00a0\u00b0C, dato recollido no aeroporto.\nO d\u00eda que se recolleu a maior cantidade de litros de auga polas precipitaci\u00f3ns foi o 21 de xaneiro de 1887, cando caeron 465\u00a0mm na cidade, o maior rexistro pluvial das capitais australianas. Con todo, desde 2006 a zona de Brisbane v\u00e9n experimentando unha importante seca, a m\u00e1is notable desde hai un s\u00e9culo, descendendo o nivel das s\u00faas presas unha cuarta parte da s\u00faa capacidade habitual. Como consecuencia, os habitantes de Brisbane sufriron restrici\u00f3ns \u00e1 hora de regar os seus xard\u00edns e outras actividades ociosas ata o punto de corresponderlles 140 litros por persoa e d\u00eda, facendo de Brisbane unha das cidades con menor cantidade de auga por habitante de calquera urbe occidental.\nGoberno.\nA diferenza doutras capitais australianas, unha gran parte da \u00e1rea metropolitana de Brisbane \u00e9 controlada por un \u00fanico goberno municipal, o Concello de Brisbane. Desde a s\u00faa creaci\u00f3n en 1925, as \u00e1reas urbanas perif\u00e9ricas da cidade experimentaron un gran crecemento, excedendo ata a fronteira da cidade.\nA cidade div\u00eddese en 26 pedan\u00edas, elixindo cada unha delas o seu propio concelleiro. O alcalde de Brisbane e os concelleiros son elixidos mediante elecci\u00f3ns populares realizadas cada catro anos. O concello de Brisbane \u00e9 o m\u00e1is grande, en termos de poboaci\u00f3n e orzamento, de toda Australia e controla unha \u00e1rea total de 1.367\u00a0km\u00b2.\nA \u00e1rea metropolitana de Brisbane cobre agora varios municipios lindeiros como Beaudesert, Caboolture, Gold Coast, Ipswich, Logan City, Pine Rivers Shire, Redcliffe e Redland Shire.\nO concello controla, ademais, os departamentos Brisbane CityWorks (emprego), Brisbane Transport (transporte p\u00fablico) e Brisbane Water (auga). As reuni\u00f3ns do concello cel\u00e9branse na casa do concello de Brisbane cada martes \u00e1s d\u00faas da tarde e, xeralmente, adoitan ser abertas ao p\u00fablico.\nO Brisbane City Council, como \u00e9 co\u00f1ecido o concello da cidade, foi formado polo Goberno do Estado de Queensland en 1925 tras a fusi\u00f3n de 25 pequenos concellos. Eses concellos foron:\nDemograf\u00eda.\nA poboaci\u00f3n de Brisbane est\u00edmase en 1\u00a0763\u00a0132 a xu\u00f1o de 2006, polo que \u00e9 a terceira cidade m\u00e1is grande de Australia. A \u00e1rea metropolitana de Brisbane ten unha poboaci\u00f3n urbana estimada de 1,82 mill\u00f3ns (2006). Brisbane, segundo al\u00e9gase, ten a taxa m\u00e1is alta de crecemento da poboaci\u00f3n de calquera cidade capital de Australia. A poboaci\u00f3n urbana creceu un 11,0% entre os censos de 2001 e 2006.\nO \u00faltimo Censo de Australia en 2006 mostrou que o 1,7% da poboaci\u00f3n de Brisbane \u00e9 de orixe ind\u00edxena, mentres que o 21,7% naceu no estranxeiro. Aproximadamente o 16,1% dos fogares falan un idioma que non \u00e9 o ingl\u00e9s, sendo os m\u00e1is com\u00fans o mandar\u00edn, o vietnamita e o canton\u00e9s. A media de idade en toda a cidade \u00e9 de 35 anos.\nEconom\u00eda.\nBrisbane ten dous tipos de industrias. As chamadas industrias \"white-collar\" (colo branco), que incl\u00faen tecnolox\u00eda da informaci\u00f3n, servizos financeiros, educaci\u00f3n superior e sector p\u00fablico en xeral concentradas no distrito financeiro de recente creaci\u00f3n. Por outra banda, as industrias \"blue-collar\" (colo azul), nas que se incl\u00faen as de refinaci\u00f3n do petr\u00f3leo, estiba, papeleiras, metalurxia e talleres ferroviarios sit\u00faanse nos suburbios, na parte baixa do r\u00edo Brisbane e nas novas zonas industriais da periferia urbana. O turismo tam\u00e9n \u00e9 unha parte importante da econom\u00eda de Brisbane, tanto na propia cidade como porta de entrada outras \u00e1reas de Queensland.\nDesde finais da d\u00e9cada de 1990 e principios dos anos 2000, o Goberno do estado de Queensland continuou co desenvolvemento da ciencia e a tecnolox\u00eda na industria en todo o conxunto de Queensland e Brisbane en particular.\nO Porto de Brisbane est\u00e1 na parte baixa do r\u00edo Brisbane e en Fisherman's Island e \u00e9 o terceiro porto m\u00e1is importante de Australia polo valor das mercador\u00edas. Os colectores de mercanc\u00edas, de azucre, de gran, de carb\u00f3n e de l\u00edquidos a granel son as principais exportaci\u00f3ns. A maior parte das instalaci\u00f3ns do porto te\u00f1en menos de tres d\u00e9cadas de antig\u00fcidade e algunhas est\u00e1n constru\u00eddas sobre mangleirais e zonas h\u00famidas rexeneradas. O porto \u00e9 unha parte da \u00e1rea de desenvolvemento Australia TradeCoast, a zona de m\u00e1is r\u00e1pido crecemento econ\u00f3mico do pa\u00eds. Xeograficamente, Australia TradeCoast ocupa unha gran franxa de terra arredor do aeroporto e do porto. Comercialmente, a \u00e1rea atraeu distintas clases de empresas da rexi\u00f3n Asia-Pac\u00edfico.\nEducaci\u00f3n.\nA cidade ten centros de estudos superiores reco\u00f1ecidos mundialmente como a Universidade de Queensland (membro do \"Grupo das Oito\" universidades australianas e do programa Universitas 21) no sector de Saint Lucia, a Universidade de Technolog\u00eda de Queensland en pleno centro de cidade e a Universidade de Griffith no sector sur con campus nos suburbios de Nathan e Mount Gravatt. Outras universidades con campus en Brisbane son a Universidade Cat\u00f3lica Australiana, a Universidade Central de Queensland, a Universidade James Cook, a Universidade de Sunshine Coast e a Universidade de Southern Queensland.\nExisten tam\u00e9n tres colleges TAFE (ensinos t\u00e9cnicos superiores) como son Brisbane North Institute of TAFE, Metropolitan South Institute of TAFE e Southbank Institute of TAFE. Ademais, a educaci\u00f3n terciaria ten centros de ensino independentes como a Australian College of Natural Medicine, Brisbane College of Theology, QANTM (dedicado \u00e1s novas tecnolox\u00edas dixitais) e a Journalism Education e Training (especializada en xornalismo).\nA maior\u00eda da educaci\u00f3n de Brisbane, xa sexa preescolar, primaria e secundaria, pertence \u00e1 xurisdici\u00f3n do Departamento de Educaci\u00f3n do Estado de Queensland. Pola s\u00faa banda, hai varias escolas cat\u00f3licas.\nCultura.\n \nArtes.\nEntre os lugares culturais destacan o Museo de Brisbane e a Galer\u00eda de Queensland de arte moderna (m\u00e1is co\u00f1ecida na cidade como \"GOMA\", Queensland Gallery of Modern Art), unha das galer\u00edas m\u00e1is grandes relacionadas con este tipo de arte de todo o continente australiano (cont\u00e9n unha importante exposici\u00f3n de Andy Warhol). Tam\u00e9n \u00e9 visita obrigada para os turistas Conrad Treasury Casino, un edificio hist\u00f3rico do s\u00e9culo XIX onde se realizan todo tipo de actividades como obras de teatro e concertos. O edificio tam\u00e9n disp\u00f3n de restaurante e bar.\nTe\u00f1en sede en Brisbane as prinipais entidades culturais da rexi\u00f3n, como o Queensland Ballet, A \u00d3pera de Queensland e a Queensland Theatre Company.\nFestividades.\nDurante o mes de agosto ten lugar en Brisbane o Ekka, unha celebraci\u00f3n que vira ao redor da agricultura, gander\u00eda e outros elementos de \u00e1mbito tradicional. O seu nome completo \u00e9 Royal Queensland Show, pero se acortou para ser co\u00f1ecido como, simplemente, Ekka. O festival \u00e9 organizado anualmente pola \"Royal National Agricultural and Industrial Association of Queensland\" (RNA) e \u00e9 un dos acontecementos estelares do ano, con m\u00e1is de 600.000 visitantes. No show m\u00f3stranse desfiles de animais, competici\u00f3ns de curta de troncos ou eventos de equitaci\u00f3n.\nO Riverfestival \u00e9 outro dos acontecementos m\u00e1is esperados polos habitantes de Brisbane. A festa ten lugar xunto ao r\u00edo Brisbane, m\u00e1is concretamente en South Bank Parklands, e no seu programa incl\u00faense diversos espect\u00e1culos onde destacan coreograf\u00edas e os famosos fogos artificiais de Brisbane. Ademais, todo o espect\u00e1culo esta amenizado durante todo o d\u00eda con banquetes ao aire libre e concertos musicais.\nOs colectivos inmigrantes tam\u00e9n gozan das s\u00faas particulares festas. Sobresaen dous: Festitalia e Paniyir. O primeiro deles \u00e9 a celebraci\u00f3n da poboaci\u00f3n italiana que reside na cidade. Na festa m\u00f3stranse espect\u00e1culos, exposici\u00f3ns e degustaci\u00f3ns t\u00edpicas de Italia. O Paniyir \u00e9 o d\u00eda da festividade dos gregos e cel\u00e9brase en Musgrave Park.\nThe Valley Fiesta \u00e9 unha festa de tres d\u00edas de duraci\u00f3n organizada por \"Valley Chamber of Commerce\", a C\u00e1mara de Comercio do Val. O evento foi promocionado polo Departamento de Mercadotecnia de Brisbane en 2002.\nDeportes.\nA actividade deportiva da cidade desde a entrada na d\u00e9cada dos 80 foi notable. Brisbane foi escenario dos Xogos da Mancomunidade de 1982 e os Goodwill Games de 2001. Tam\u00e9n foi sede da Copa do Mundo de Rugby de 1987, a Copa do Mundo de Cr\u00edcket de 1992, os Xogos Ol\u00edmpicos de Sydney, a Copa do Mundo de Rugby de 2003 e albergar\u00e1 tam\u00e9n a de 2008. Ademais, a cidade planea a s\u00faa candidatura para os Xogos Ol\u00edmpicos de 2024.\nMedios de comunicaci\u00f3n.\nA cidade de Brisbane ten s\u00f3 un peri\u00f3dico diario, \"The Courier-Mail\", de tipo tabloide, e outro de tirada dominical, \"The Sunday Mail\", ambos os propiedade do grupo News Corporation. Tam\u00e9n recibe os diarios nacionais \"The Australian\" e \"Weekend Australian\", xunto con \"The Australian Financial Review\", \"The Sydney Morning Herald\" e \"The Age\", estes tres \u00faltimos propiedade do grupo Fairfax Media. En 2007, este importante grupo australiano lanzou \"Brisbane Times\", un xornal on-line baseado nas novidades que acontecen na cidade.\nCon respecto \u00e1 televisi\u00f3n, as cinco grandes cadeas emiten para Brisbane desde a cima do monte Coot-tha. As tres emisoras comerciais Seven Network, Nine Network e Network Ten est\u00e1n acompa\u00f1adas por d\u00faas cadeas nacionais, a ABC e SBS. Optus, Foxtel e Austar operan v\u00eda pago por visi\u00f3n.\nNa radio, a ABC as s\u00faas cinco emisoras a Brisbane: 612 ABC Brisbane, ABC Classic FM, ABC NewsRadio, Radio National e Tripla J. Ademais, a cidade recibe os sinais das principais emisoras de radio do pa\u00eds como 4KQ, 4BC, 4BH, 97.3 FM, B105 FM, Nova 106.9 e Triplo M.\nTurismo.\nEn Brisbane e os seus arredores existen diversos puntos de interese para os visitantes. Un deles situado ao norte da cidade \u00e9 a Illa Fraser, que \u00e9 a maior illa de area do mundo e que ten bosques chuviosos e lagoas. A ela acc\u00e9dese por transbordador. A illa at\u00f3pase habitada por dingos ou cans salvaxes.\nDesde o posto de Observaci\u00f3n do monte Cootha (Mount Coot-tha) p\u00f3dese gozar de espectaculares vistas e da visita ao xard\u00edn bot\u00e1nico da cidade. Neste xard\u00edn poden observarse unha ampla gama de especies arb\u00f3reas e ex\u00f3ticas. Un dos parques que goza de m\u00e1is \u00e9xito entre a poboaci\u00f3n local \u00e9 o New Farm, onde todos os s\u00e1bados organ\u00edzanse degustaci\u00f3ns gratu\u00edtas dos alimentos m\u00e1is t\u00edpicos da rexi\u00f3n.\nEn canto ao turismo m\u00e1is ocioso, cabe destacar The Queen Street Mall, a zona de compras m\u00e1is importante de Brisbane e considerada como o centro comercial de tendas polo mi\u00fado m\u00e1is grande entre Sydney e Singapur. Atop\u00e1monos, xa que logo, ante un dos n\u00facleos tur\u00edsticos por excelencia de Brisbane, xa que consta dunha r\u00faa peonil de preto de medio quil\u00f3metro onde se atopan as tendas m\u00e1is destacadas do mundo da moda, a perfumer\u00eda e a xoier\u00eda. Un lugar evidentemente destinado ao turismo comercial onde non faltan restaurantes, bares e \"caf\u00e9s\". Este n\u00facleo se encuntra no distrito central e de negocios da cidade, polo que esta perfectamente comunicado mediante o transporte p\u00fablico. Se se opta por acceder a el en coche particular, existen varios aparcadoiros na zona. \nOutra zona de compras notable en Brisbane \u00e9 Paddington, a\u00ednda que esta \u00e9 m\u00e1is t\u00edpica e tradicional australiana, con gran cantidade de tendas tradicionais, \"caf\u00e9s\", bares de tipo retro e establecementos de restauraci\u00f3n. Pola noite, a zona goza dunha agradable vida nocturna. Para rematar, a r\u00faa Brunswick, xunto ao Chinatown Mall, \u00e9 a zona de compras m\u00e1is alternativa da cidade. Ten tendas de antig\u00fcidades e obxectos de segunda man.\nAlg\u00fans enclaves de especial menci\u00f3n son o Alma Park Zoo, o zoo da cidade situado a uns trinta minutos do centro; Brisbane City Hall e King George Square, dous emblem\u00e1ticos puntos de referencia do centro hist\u00f3rico da cidade localizados entre Adelaide e Ann Streets e cunha intensa actividade diaria. Para rematar, chama a atenci\u00f3n South Bank, a praia artificial de Brisbane que se estende desde o r\u00edo Brisbane ata o CBD, centro neur\u00e1lxico da cidade.\nTransporte.\nBrisbane goza dunha extensa rede de transporte p\u00fablico con diversas li\u00f1as de autobuses, tren e transbordador, as\u00ed como boas conexi\u00f3ns coas poboaci\u00f3ns perif\u00e9ricas. O transporte da cidade \u00e9 xestionado polo propio Concello de Brisbane e o Goberno de Queensland, donos estes \u00faltimos do Queensland Rail, a empresa p\u00fablica responsable do mantemento e as actividades do sistema ferroviario da rexi\u00f3n.\nAeroporto.\nO aeroporto de Brisbane, propiedade da Brisbane Airport Corporation Limited, est\u00e1 situado ao nord\u00e9s da cidade e \u00e9 un dos m\u00e1is grandes do continente australiano. Alberga a posibilidade de elixir entre voos nacionais e internacionais e \u00e9 un dos m\u00e1is concorridos de Australia.\nA cidade, ademais, \u00e9 sede de importantes compa\u00f1\u00edas a\u00e9reas como Virgin Blue, a segunda m\u00e1is importante en Australia, e Qantas e Jetstar voan ambas desde o aeroporto de Brisbane. A cidade tam\u00e9n pos\u00fae o pequeno aeroporto Archerfield, que esta situado a uns 12 quil\u00f3metros ao sueste. Caboolture e Redcliffe son os outros aeroportos locais m\u00e1is importantes, a\u00ednda que algo m\u00e1is afastados da cidade.\nTren.\nO Citytrain, metro de Brisbane, consta de dez li\u00f1as que cobren o percorrido por toda a cidade. Ademais, tam\u00e9n conta co Airtrain, servizo privado que conecta o aeroporto co centro.\nOs billetes p\u00f3dense adquirir nas m\u00e1quinas expendedoras das distintas estaci\u00f3ns ferroviarias e, tam\u00e9n, existe unha modalidade de billetes que permite ao usuario combinar distintos medios de transporte como o tren, autob\u00fas e transbordador.\nTransbordador.\nO Transbordador \u00e9 un medio de transporte moi habitual en Brisbane e conectan as illas de ba\u00eda Moret\u00f3n con todo o continente australiano.\nOs servizos de transbordador que ofrece Brisbane son o CityCat, cuxo operador tur\u00edstico \u00e9 Metrolink Queensland, e o CityFerry, controlado polo concello e a empresa francesa Transdev.\nAutobuses.\nBrisbane conta cunha ampla oferta de servizos de autob\u00fas co que moverse por toda a cidade. O Loop bus \u00e9 unha li\u00f1a de autob\u00fas que se move, principalmente, pola zona do Distrito Central de Negocios, inclu\u00edndo paradas tur\u00edsticas nos lugares m\u00e1is emblem\u00e1ticos da cidade como Central Station, Queen Street Mall, City Botanic Gardens, Riverside Centre, QUT e King George Square. Brisbane ofrece aos seus usuarios varias li\u00f1as especiais de autobuses que cobren o horario nocturno dos venres e s\u00e1bados, ideal para os mozos que saen de marcha, e que cobre as principais paradas.\nOs billetes poden ser adquiridos nos operadores de autob\u00fas ou en m\u00e1quinas expendedoras. Algunhas tendas e quioscos de prensa dispensan, tam\u00e9n, estes billetes.\nTaxis.\nEn Brisbane funcionan d\u00faas compa\u00f1\u00edas de taxis: os Yellow Cabs (a\u00ednda que os seus veh\u00edculos est\u00e1n pintados de laranxa) e os Black &amp; White Cabs. Ambas as empresas son aconsellables xa que ofrecen o mesmo servizo e tarifa (regulada polas autoridades locais). Para grupos m\u00e1is amplos de usuarios, existe a posibilidade de utilizar os chamados Megataxi, con cabida para 10 persoas.\nCidades irmandadas.\nBrisbane colabora con sete cidades no programa de irmandamento de cidades. Tr\u00e1tase das seguintes: "}
{"id": "19821", "revid": "1410", "url": "https://gl.wikipedia.org/wiki?curid=19821", "title": "\u00c9douard Manet", "text": "\u00c9douard Manet, nado en Par\u00eds o 23 de xaneiro de 1832 e finado na mesma cidade o 30 de abril de 1883, foi un pintor franc\u00e9s. Foi un dos primeiros artistas do s\u00e9culo XIX a presentar temas coti\u00e1ns. A s\u00faa arte fixo de ponte entre o Realismo e o Impresionismo.\nOrixinario dunha familia burguesa, Manet, quen se sent\u00eda fondamente un artista, rexeitou estudar Dereito, como estaba predestinado polo seu pai que era xu\u00edz, fracasou na s\u00faa admisi\u00f3n na Mari\u00f1a e, en troques, viuse moi influ\u00eddo polo seu t\u00edo, Charles Fournier, que o apoiou para ser pintor e que, de neno, o levaba sempre a visitar o Louvre. \nTraxectoria.\nInfancia.\n\u00c9douard Manet naceu o 23 de xaneiro de 1832 no n\u00famero 5 da r\u00faa Bonaparte, no barrio parisiense de Saint-Germain-des-Pr\u00e9s. O seu pai, Auguste, un fervente republicano, era un alto funcionario do ministerio de xustiza franc\u00e9s, descendente dunha ilustre familia burguesa da capital. \nA s\u00faa nai, Mme Manet (nada Eug\u00e9nie-Desir\u00e9e Fournier), era a filla dun diplom\u00e1tico destinado en Estocolmo, que lograra conseguir a confianza do rei de Suecia, ata o punto de ser este o padri\u00f1o da nai de Manet. Malia os austeros costumes da s\u00faa familia, o mozo \u00c9douard axi\u00f1a descubriu o mundo da arte grazas \u00e1 influencia dun t\u00edo un pouco exc\u00e9ntrico, o capit\u00e1n Edouard Fournier, quen levou dende xa moi novos a Edouard e m\u00e1is o seu irm\u00e1n Eug\u00e8ne \u00e1s galer\u00edas de arte do Museo do Louvre.\n\u00c1 idade de doce anos, \u00c9douard Manet foi enviado ao \"coll\u00e8ge Rollin\" (hoxe en d\u00eda \"lyc\u00e9e Jacques Decour\"), ao p\u00e9 de Montmartre. Xa no liceo, ter\u00eda como profesor de historia ao xove Henri Wallon, quen chegar\u00eda a ser a pedra angular da Terceira rep\u00fablica francesa. O rendemento escolar de Manet semella ter sido moi decepcionante: o rapaz adoitaba distraerse, non se aplicaba demasiado e daba mostras de insolencia. Manet adoitaba adornar os seus cadernos con historietas, sobre os asasinatos dos seus mestres e compa\u00f1eiros de clase, chegando a ser co\u00f1ecido por iso entre os seus compa\u00f1eiros.\nA viaxe a Brasil.\nOs malos resultados obtidos por \u00c9douard fixeron que os seus pais revisasen \u00e1 baixa as ambici\u00f3ns que ti\u00f1an postas no seu fillo m\u00e1is vello. Tendo desbotado a posible carreira no mundo xur\u00eddico, os pa\u00eds de Manet decidiron que entrara na Mari\u00f1a a pesar da s\u00faa negativa. Un primeiro fracaso na entrada \u00e1 Escola Naval impedir\u00eda que o xove comezase con \u00e9xito a s\u00faa carreira como marine, s\u00e9ndolle imposto un programa de formaci\u00f3n, polo que ser\u00eda embarcado como aprendiz de piloto no barco-escola \"Havre et Guadeloupe\" con destino R\u00edo de Xaneiro (1848). A s\u00faa estad\u00eda no Brasil dar\u00edalle un gusto polo ex\u00f3tico e as mulleres, ademais de achegarlle unha brutal confrontaci\u00f3n coa realidade da escravitude. Todas estas influencias seguir\u00edan sendo evidentes en moitas das s\u00faas obras, especialmente na s\u00faa \" Olympia \". Na s\u00faa viaxe, o xove Manet vivir\u00eda un fondo e espiritual reencontro co mar que se manter\u00eda ao longo da s\u00faa vida, v\u00e9ndose reflectida nunha serie de mari\u00f1as como \"L'\u00c9vasion de Rochefort\", polemista homeaxe a Henri Rochefort e a s\u00faa fuxida da colonia penal de Nova Caledonia.\nAprendizaxe no estudio de Thomas Couture.\n\u00c9douard Manet volveu de Am\u00e9rica do sur o mes de xu\u00f1o de 1849. A experiencia adquirida durante a longa viaxe, por\u00e9n, non ser\u00eda de abondo para entrar na Escola Naval, volvendo a ser rexeitado. Despois de fracasar na proba para o ingreso na mari\u00f1a, lonxe de aflixirse, este contratempo axudar\u00eda a Manet a decidirse por unha carreira art\u00edstica pois decidiu comezar unha carreira de artes e, no outono do mesmo ano, o mozo obter\u00eda o permiso dos seus pais para entrar no estudio do pintor acad\u00e9mico Thomas Couture.\nO pintor Thomas Couture \u00e9 considerado como unha das figuras m\u00e1is senlleiras da arte acad\u00e9mica da segunda metade do s\u00e9culo XIX, caracterizada polo gusto case exclusivo pola arte antiga e os suxeitos marcados pola gravidade. Couture e co\u00f1ecido pola s\u00faa obra mestra \"Les Romains de la d\u00e9cadence\", exposta no Salon de Paris de 1847. Por\u00e9n, o seu estilo pasar\u00eda por anovador, comparado cos estilos doutros academicistas, moito m\u00e1is apagados, mon\u00f3tonos e cargados. Isto explica a decisi\u00f3n de Manet de escoller a Couture como o seu mestre. \nManet adicouse durante os seis anos de formaci\u00f3n, \u00e1 aprendizaxe das t\u00e9cnicas b\u00e1sicas de pintura ademais da copia das grandes obras mestras expostas no Museo do Louvre como \"Autoportrait du Tintoret\", \"Jupiter et Antiope\" de Tiziano o \"H\u00e9l\u00e8ne Fourment et ses enfants\", de Rubens. O seu atractivo polo moderno xa era apreciable na \u00e9poca, conseguindo o permiso de Delacroix para reproducir a s\u00faa obra \"La Barque de Dante\", daquela exposta no Mus\u00e9e du Luxembourg. Nesta \u00e9poca o xove pintor realizou algunhas obras orixinais, a\u00ednda que probablemente as destruir\u00eda debido \u00e1 falta de aprobaci\u00f3n.\nAdemais de formarse no estudo, Manet levar\u00eda a cabo unha ser\u00ede de viaxes culturais por Europa, visitando por exemplo o Rijksmuseum de \u00c1msterdam no mes de xullo de 1852. Ademais dos Pa\u00edses Baixos, Manet tam\u00e9n visitar\u00eda Italia durante d\u00faas ocasi\u00f3ns: a primeira, en 1853, co seu irm\u00e1n Eug\u00e8ne na que ter\u00eda a oportunidade de copiar a famosa \"Venus de Urbino\" de Tiziano, na Galer\u00eda Uffizi de Florencia, obra que o influir\u00eda para pintar posteriormente a s\u00faa \"Olympia\". \nA independencia manifestada por Manet contribuir\u00eda paseni\u00f1amente a tensar a relaci\u00f3n entre o xove pintor e o seu mestre. Couture, desconcertado pola obstinaci\u00f3n do seu pupilo a elixir suxeitos simples e realistas ademais de modelos vestidos, far\u00eda que o seu mestre manifestase que Manet non ser\u00eda m\u00e1is que o \u00abDaumier do seu tempo\u00bb, dito doutro xeito, un caricaturista con gustos ordinarios. A grande diverxencia art\u00edstica entre Manet e o seu mestre far\u00eda que, en 1856, o xove Manet abandonase o estudo establec\u00e9ndose co seu amigo Balleroy nun estudo de seu.\nDurante a segunda viaxe, en 1857, Manet volver\u00eda \u00e1 cidade dos Medici para admirar os murais de Andrea del Sarto no claustro da Annunziata. Ademais dos Pa\u00edses Baixos e Italia, o artista visitar\u00eda durante a s\u00faa viaxe do ano 1853, Alema\u00f1a e a Europa central, visitando especialmente os museos das cidades de Praga, Viena, M\u00fanic ou Dresden.\nTralos seis anos de aprendizaxe, ante as reprimendas do seu mestre e o fracaso das s\u00faas pinturas, decidiu romper con el para desenvolver un estilo de seu. Manet formouse dun xeito autodidacta copiando as obras mestras de todos os grandes museos europeos (Francia, Italia, Alema\u00f1a, Pa\u00edses Baixos e Espa\u00f1a). Nestas visitas, el absorbeu influencias do pintor holand\u00e9s Frans Hals, e dos pintores espa\u00f1ois Diego Vel\u00e1zquez e Francisco Jos\u00e9 de Goya.\nO home de Vel\u00e1zquez.\nDespois de pasar anos copiando e aprendendo dos grandes mestres, foi no Sal\u00f3n de 1859 onde Manet se decidiu a expor por primeira vez unha das s\u00faas obras, titulada \"Le Buveur d'absinthe\". A tea, de factura netamente realista, denota a influencia innegable de Gustave Courbet, contitu\u00edndo sobre todo unha brillante homeaxe ao pintor que Manet sempre considerou coma un modelo a seguir e coma \u00abo pintor dos pintores\u00bb, Diego Vel\u00e1zquez. De feito existe unha grande semellanza entre a obra do pintor franc\u00e9s e o \"\" do mestre espa\u00f1ol.\nMoitas das pinturas de \u00c9douard Manet incl\u00faen referencias m\u00e1is evidentes ou sut\u00eds do seu ilustre devanceiro. O personaxe do cadro, dun xeito c\u00f3mico dabondo, far\u00e1 unha reaparici\u00f3n incongruente nunha tea posterior, \"Le Vieux Musicien\", tea senlleira por ser a maior feita polo pintor no que a dimensi\u00f3ns se refire.\nEn 1861, creu atopar o \u00e9xito coa s\u00faa pintura Portrait de M. et Mme Auguste Manet (\"Retrato do Se\u00f1or Auguste Manet e Se\u00f1ora\"). Mais un ano despois, as cores e o erotismo de Lola de Valencia (\"Lola de Valence,\" en franc\u00e9s\")\" levar\u00edano ao esc\u00e1ndalo.\nEn 1863, o c\u00e9lebre D\u00e9jeuner sur l'herbe (\"O almorzo sobre a herba\") e a provocativa Olympia contribuir\u00edan \u00e1 s\u00faa clasificaci\u00f3n na categor\u00eda de \"pintores intratables\", s\u00e9ndolles negada aos seus traballos a entrada no Sal\u00f3n de Par\u00eds. Participando ent\u00f3n no Salon des Refus\u00e9s, sal\u00f3n onde participaban outros pintores que, coma el, non pod\u00eda expo\u00f1er no sal\u00f3n parisiense. Alg\u00fans destes pintores eran Degas, Millet, Monet, Pissarro, Renoir, Sisley.\nA partir de 1869, adicar\u00edase a pintar sobre motivos mari\u00f1os.\nO 4 de setembro de 1870, coa proclamaci\u00f3n da Terceira rep\u00fablica francesa, Manet, fervente republicano, comprometer\u00edase coa Garda Nacional.\nEn 1873, exp\u00f3n no sal\u00f3n \"Le Bon Bock\", cadro \"naturalista\" caracterizado pola influencia de Zola, co que recibe o reco\u00f1ecemento do mercado da arte, vendendo moitos dos seus traballos, en parte grazas ao seu amigo Durand-Ruel.\nEn 1874, non se sente o suficientemente preto ao estilo dos impresionistas, polo que decide non expor xunto eles no estudo de Nadar. A pesar da s\u00faa amizade cos pintores desta escola, quen lle reclamaban lealdade, como Degas, Monet, Pissarro, Renoir, Sisley... e, sobre todo, Berthe Morisot a s\u00faa mentora, quen ademais casara co seu irm\u00e1n o mesmo ano. O ver\u00e1n de 1874 traballar\u00eda no taller do seu iate entre as vilas interiores de Argenteuil e Gennevilliers, en compa\u00f1a dos seus amigos Monet, Renoir e o poeta St\u00e9phane Mallarm\u00e9. Baixo a s\u00faa influencia, desenvolver\u00eda un estilo ao \"aire libre\" moito m\u00e1is claro e achegado aos impresionistas.\nA partir de 1876 e durante os seus derradeiros anos, sent\u00edndose sen folgos, e a pesar dunha grave doenza (que causa a amputaci\u00f3n da s\u00faa perna esquerda), contin\u00faa pintando e expondo no Sal\u00f3n, adic\u00e1ndose a pintar obras de bodeg\u00f3ns, retratos e composici\u00f3ns florais. Entre os anos 1881 e 1882, expor\u00eda a s\u00faa derradeira obra mestra, \"Un bar aux Folies Berg\u00e8re\".\nO 30 de abril de 1883 producir\u00edase a s\u00faa morte, d\u00edas despois da amputaci\u00f3n da s\u00faa perna esquerda o 19 de abril. Trala s\u00faa morte en Par\u00eds, deixar\u00eda tras del, o Grupo dos Batignolles (v\u00e9xase o cadro), ademais dumha colecci\u00f3n de m\u00e1is de catrocentos cadros sen contar un senn\u00famero de pasteis, bosquexos etc.\nAs s\u00faas pinturas, incomprendidas na \u00e9poca, axudaron a preparar o cami\u00f1o da pintura moderna, sendo Manet o l\u00edder da \"vangarda\" (avant-garde). O pintor \u00e9 a mi\u00fado considerado como un dos pais do impresionismo. A s\u00faa pintura considerouse, dentro do impresionismo, m\u00e1is realista \u00e1s dos seus compa\u00f1eiros Claude Monet e Camille Pissarro.\nEn 1893, ironicamente o seu cadro Olympia, rexeitado en 1863, foi aceptado finalmente no Museo do Louvre.\nManet, en imitaci\u00f3n do ent\u00f3n estilo predominante, o Realismo, iniciado por Gustave Courbet, pintaba temas coti\u00e1ns, como pedintes, caf\u00e9s, touradas, e outros eventos e escenarios. El produciu poucas obras relixiosas, mitol\u00f3xicas ou hist\u00f3ricas."}
{"id": "19822", "revid": "23204", "url": "https://gl.wikipedia.org/wiki?curid=19822", "title": "Chongqing", "text": "Chongqing ou Chunquin (ou Chungking; \u91cd\u5e86 en chin\u00e9s) \u00e9 unha das catro municipalidades controladas directamente polo goberno central da Rep\u00fablica Popular da China, con estatuto de provincia. O concello contaba cunha poboaci\u00f3n de 31\u00a0442\u00a0300 habitantes en 2005.\nGran parte do concello, que ocupa unha superficie de arredor de 80.000\u00a0km\u00b2 (m\u00e1is de 2,6 veces a \u00e1rea de Galicia), \u00e9 rural. A poboaci\u00f3n da \u00e1rea urbana de Chongqing propio era \"s\u00f3\" de 5\u00a0090\u00a0000 habitantes segundo datos de 2000.\nChongqing \u00e9 denominado de modo simple: Y\u00fa, unha abreviaci\u00f3n que foi aprobada polo Consello de Estado a data de 18 de abril de 1997. O nome abreviado procede dunha vella denominaci\u00f3n de parte do r\u00edo Jialing, que atravesa Chongqing e desauga no Yangtz\u00e9.\nXeograf\u00eda.\nChongqing est\u00e1 situada sobre o r\u00edo Yangtz\u00e9, xusto sobre o comezo do enorme lago artificial creado pola retenci\u00f3n de augas do Encoro das Tres Gargantas. A aglomeraci\u00f3n est\u00e1 constru\u00edda na confluencia do Yangtz\u00e9 e do seu tributario o Jialing. O centro da cidade \u00e9rguese sobre a pen\u00ednsula formada por ambos os dous cursos de auga.\nA topograf\u00eda da cidade \u00e9 moi particular: Chongqing est\u00e1 composta en realidade de outeiros pendentes, o que a fai a \u00fanica grande urbe chinesa sen de bicicletas, pois as ladeiras son demasiado \u00e1speras. Igualmente \u00e9 a \u00fanica na que o paso dos r\u00edos que a atravesan se fai por medio de telef\u00e9ricos. Desde a apertura internacional de Chongqing, sobre todo desde 1997, foron constru\u00eddas numerosas pontes.\nO clima da cidade \u00e9 de tipo subtropical h\u00famido, e como no resto da Asia extremo-oriental a influencia do monz\u00f3n \u00e9 not\u00e1bel. A media de precipitaci\u00f3ns ca\u00eddas na cidade no per\u00edodo 1961-90 foi de 1.101\u00a0mm, pero est\u00e1n concentradas nos meses que van de abril a setembro. A media anual das temperaturas \u00e9 de 19\u00a0\u00b0C. As temperaturas son c\u00e1lidas nos meses estivais; en xullo e agosto as medias m\u00e1ximas poden superar os 32\u00a0\u00b0C e as m\u00ednimas medias non baixar de 24\u00a0\u00b0C. Por contra no mes m\u00e1is fr\u00edo, xaneiro, as temperaturas m\u00e1is altas apenas soben de 6\u00a0\u00b0C, e as m\u00ednimas de 5\u00a0\u00b0C."}
{"id": "19825", "revid": "98629", "url": "https://gl.wikipedia.org/wiki?curid=19825", "title": "Vila", "text": "Unha vila \u00e9 un n\u00facleo de poboaci\u00f3n dun tama\u00f1o intermedio entre a aldea, ou poboaci\u00f3n, e a cidade, tr\u00e1tase dunha poboaci\u00f3n que recibiu ao longo da historia certos reco\u00f1ecementos expl\u00edcitos, como determinados privilexios (por exemplo, o de celebrar feiras) da autoridade reco\u00f1ecida, pero que, por raz\u00f3ns diversas, tampouco lle foi concedida a categor\u00eda superior, a de cidade. Nalg\u00fans casos existen documentos antigos, sobre todo medievais e da Idade Moderna, que a categorizan como vila; noutros casos \u00e9 o mesmo uso, derivado do costume popular, que a denomina sempre como vila pola s\u00faa importancia dentro da s\u00faa contorna. Dotada dunha econom\u00eda na que o sector terciario (comercio e servizos) ten unha importancia como m\u00ednimo razo\u00e1bel.\nHistoria.\n\u00c9poca romana.\nEn \u00e9poca romana unha vila era un asentamento rural formado por un edificio residencial principal e outra serie de edificios secundarios. A s\u00faa orixe \u00e9 romana e ent\u00f3n constitu\u00eda o centro desde o que se administraba unha explotaci\u00f3n agr\u00edcola. Posteriormente perdeu as s\u00faas funci\u00f3ns agr\u00edcolas e reduciu a s\u00faa actividade \u00e1 residencial.\nCoa consolidaci\u00f3n do latifundio durante o Imperio romano, a vila converteuse no centro das grandes explotaci\u00f3ns agr\u00edcolas.\nCreouse unha distinci\u00f3n:\nCando a partir do s\u00e9culo I a gran propiedade territorial se dividiu entre a \u00e1rea directamente explotada polo se\u00f1or e a cedida a colonos arrendatarios, as \"vilas urbanas\" convert\u00e9ronse nos centros do poder administrativo dos se\u00f1ores, aparecendo as formas de vasalaxe propias do feudalismo do S\u00e9culo IV.\nIdade Media.\nNa Idade Media, a\u00ednda que cada pobo estaba formado por diversas vilas, estas unidades de explotaci\u00f3n rural pasaron a denominarse \"vicus\" ou \"locus\", e recibiron o nome de vila as unidades de poboamento que, a diferenza dunha aldea ou un lugar, non depend\u00edan da poboaci\u00f3n cabeza do municipio, polo que tam\u00e9n eran co\u00f1ecidas como \"vilas exentas\", dispo\u00f1endo de xurisdici\u00f3n civil e criminal.\nA vila, ti\u00f1a unha serie de privilexios que a diferenciaba da aldea ou lugar. Un corpo de rexedores e xu\u00edces gobernan a vila. Con aspiraci\u00f3ns urbanas, dotadas dun castelo ou fortaleza e provista dunha muralla ou cercado en torno \u00e1 poboaci\u00f3n. A vila e o seu concello estend\u00edan a s\u00faa xurisdici\u00f3n sobre un extenso territorio.\nDurante o Antigo R\u00e9xime a categor\u00eda de vila remite a un n\u00facleo que grazas \u00e1 obtenci\u00f3n da Carta Poboa adquire o dereito a que por medio dos seus alcaldes ex\u00e9rzase nel, e nos lugares que se lle asignan, a xurisdici\u00f3n civil e criminal.\nPresente.\nA d\u00eda de hoxe, o t\u00edtulo de vila \u00e9 xeralmente puramente honor\u00edfico. Ningunha das leis municipais vixentes concede nada en especial a ning\u00fan municipio polo feito de poder ostentar os t\u00edtulos de vila ou de cidade (outra cousa son as vantaxes fiscais derivadas do n\u00famero de habitantes e doutros conceptos cuantitativos). Unha excepci\u00f3n a consit\u00faen as vilas de Biscaia, Espa\u00f1a, que se consideran territorio non aforado e xa que logo, nelas rexe o Foro Civil de Biscaia a diferenza do resto do territorio no que rexe o C\u00f3digo Civil espa\u00f1ol.\nNo \u00e1mbito da organizaci\u00f3n administrativa, unha vila \u00e9 unha poboaci\u00f3n cun tama\u00f1o intermedio entre unha aldea e unha cidade, dotado dunha econom\u00eda na que o sector terciario comeza a ter certa importancia.\nVila en Portugal.\nTipicamente, as vilas en Portugal te\u00f1en entre 1.000 e 10.000 habitantes, pero motivos hist\u00f3ricos e flutuaci\u00f3ns poboacionais crearon varias excepci\u00f3ns a esta regra. Actualmente, a creaci\u00f3n de novas vilas (elevadas de niveis inferiores) est\u00e1 definida pola lei n\u00ba 11/82 do 2 de xu\u00f1o que, salvo cando haxa \"importantes raz\u00f3ns de natureza hist\u00f3rica, cultural e arquitect\u00f3nica\", establece que unha poboaci\u00f3n s\u00f3 pode elevarse a vila se ten:\nEn her\u00e1ldica as aglomeraci\u00f3ns urbanas portuguesas reflicte a diferenza entre cidades, vilas e aldeas, co bras\u00f3n de armas unha cidade representase cunha coroa de 5 torres, unha vila con 4 e unha aldea con 3.\nVarias cidades e aldeas poden conter no seu top\u00f3nimo a palabra \"vila\" e non ter ese estado, moitas veces ao herdar o nome das \"vilas\" rurais medievais, herdeiras das \"vilas\" romanas.\nA vila mais populosa de Portugal \u00e9 Algueir\u00e3o-Mem Martins, con cerca de 100.000 habitantes. Outras vilas con m\u00e1is de 25.000 habitantes son, Rio de Mouro, Corroios, Cascais, Oeiras, \u00c1guas Santas, Pa\u00e7o de Arcos e Sintra."}
{"id": "19834", "revid": "1131", "url": "https://gl.wikipedia.org/wiki?curid=19834", "title": "Imperio Romano do Oriente", "text": ""}
{"id": "19836", "revid": "289", "url": "https://gl.wikipedia.org/wiki?curid=19836", "title": "Asteca", "text": ""}
{"id": "19839", "revid": "23204", "url": "https://gl.wikipedia.org/wiki?curid=19839", "title": "1561", "text": "Outros.\nHistoria ano a ano"}
