{"id": "16333", "revid": "85894", "url": "https://gl.wikipedia.org/wiki?curid=16333", "title": "Edimburgo", "text": "Edimburgo (en ingl\u00e9s: \"Edinburgh\"; en ga\u00e9lico escoc\u00e9s: \"D\u00f9n \u00c9ideann\") \u00e9 a capital e segunda maior cidade de Escocia.\nA cidade at\u00f3pase na costa leste de Escocia \u00e1 beira do estuario do Forth e na autoridade local da \"Cidade de Edimburgo\". Edimburgo \u00e9 capital de Escocia dende 1437 e \u00e9 a sede do goberno escoc\u00e9s. A cidade foi un dos centros m\u00e1is importantes da educaci\u00f3n e cultura durante a Era de Ilustraci\u00f3n, grazas \u00e1 Universidade de Edimburgo. Os distritos, The Old Town e New Town, os cales forman parte do centro da cidade, foron nomeados pola UNESCO como Patrimonio da Humanidade en 1995. De acordo co censo do 2001, Edimburgo pos\u00fae unha poboaci\u00f3n de aproximadamente 448.624 habitantes.\nEdimburgo \u00e9 famosa polo seu Festival, o maior conxunto de eventos en vivo do mundo. Durante o mes de agosto, cando se celebra, a poboaci\u00f3n da cidade dupl\u00edcase. Edimburgo \u00e9 a segunda cidade m\u00e1is visitada do Reino Unido despois de Londres con 13 mill\u00f3ns de visitantes ao ano.\nOrixe do nome da cidade.\nA orixe do nome da cidade crese que est\u00e1 no brit\u00f3nico Din Eidyn (Forte de Eidyn) dos tempos nos que unicamente era un forte gododdino.\nNo s\u00e9culo I os romanos documentaron que os votadinos eran unha tribo brit\u00f3nica local e no s\u00e9culo XII o antigo poema \"Y Gododdin\" fala duns guerreiros facendo unha celebraci\u00f3n no \"gran sal\u00f3n de Eidin\".\nDespois de ser atacada e conquistada polos bernicianos anglosax\u00f3ns, o nome mudou para Edin-burh, o cal crese que deriva do anglosax\u00f3n e que significa \"Forte de Edwin\", posibelmente refer\u00edndose ao rei do s\u00e9culo XII Edwin de Northumbria. Por\u00e9n, como o nome \u00e9 anterior ao rei Edwin, \u00e9 moi improb\u00e1bel que sexa certo. O elemento \"burgo\" \u00e9 moi com\u00fan entre os nomes de cidades escocesas e en todas as linguas xerm\u00e1nicas e denomina a unha clase de cidade caracterizada por crecer arredor dunha estrutura fortificada, como un forte ou un castelo.\nA primeira evidencia da existencia da cidade como entidade separada do forte aparece nunha proclama do s\u00e9culo XII, que xeralmente crese que data do ano 1124, de David I de Escocia, na cal se lle outorga terreo \u00e1 Igrexa da Holy Rood de Edimburgo. Isto suxire que a existencia oficial da cidade orixinouse entre os anos 1018 (cando o Rei Malcolm II asegurou a rexi\u00f3n de Lothians dos Northumbrianos) e 1124.\nA proclama ref\u00edrese aos receptores (en lat\u00edn) como a \"Ecclisie Sancte Crucis \"Edwin\" esburgensi\". Isto poder\u00eda indicar que a persoa que ditou a proclama cr\u00eda que Edwin de Northumbria era a fonte orixinal do nome da cidade e derivou a latinizaci\u00f3n do que eles cr\u00edan era o nome antigo. Tam\u00e9n pode ser que daquela, antes do s\u00e9culo XI, o nome se alterara para que inclu\u00edse un \u201cw\u201d. Se se dese o \u00faltimo caso, de todos os xeitos a cousa mudar\u00eda, pois na d\u00e9cada dos anos setenta do s\u00e9culo XII Guillerme I de Escocia empregaba o nome de \"Edenesburch\" nunha proclama (outra vez en lat\u00edn) confirmando a doaz\u00f3n de 1124 por David I de Escocia.\nDocumentos do s\u00e9culo XIV amosan que xa o nome se transformara na \u00e9poca actual, coa excepci\u00f3n de diferenzas ortogr\u00e1ficas (\"Edynburgh\" e/ou \"Edynburghe\"), que sinxelamente eran xeitos com\u00fans de pronunciaci\u00f3n da \u00e9poca.\nOutros nomes.\nA cidade de Edimburgo \u00e9 agarimosamente alcumada \"Auld Reekie\", que en escoc\u00e9s significa \"Vella Cheminea\". Isto \u00e9 debido a que nos tempos nos que a le\u00f1a e o carb\u00f3n eran os \u00fanicos combust\u00edbeis dispo\u00f1\u00edbeis, todas as chemineas botaban grandes cantidades de fume ao ar. Auld Reekie tam\u00e9n fai referencia \u00e1s terr\u00edbeis condici\u00f3ns sanitarias que causaban un mal cheiro en toda a cidade.\nEdimburgo tam\u00e9n \u00e9 chamada \u201cA Atenas do Norte\u201d por moitas raz\u00f3ns. A primeira \u00e9 pola s\u00faa semellante topograf\u00eda, co \"Old Town\" de Edimburgo xogando o mesmo papel que a Acr\u00f3pole. As d\u00faas te\u00f1en terra ch\u00e1 e f\u00e9rtil que se inclina cara ao Porto a quil\u00f3metros de distancia. A\u00ednda que esta clase de topograf\u00eda \u00e9 com\u00fan no Sur de Europa, na Europa setentrional \u00e9 algo raro. A \u00e9poca intelectual do s\u00e9culo XVIII, \u00e1s veces referida como a Ilustraci\u00f3n Escocesa, foi o punto clave en conseguirlle este alcume. Figuras ilustres como David Hume e Adam Smith viviron durante esta \u00e9poca. Ao perderen a s\u00faa importancia pol\u00edtica, moitos agardaban que Edimburgo puidera ter un impacto semellante en Londres como o tivera Atenas con Roma. Outro factor importante foi a s\u00faa arquitectura neocl\u00e1sica, particularmente a de William Henry Playfair e o Monumento Nacional de Edimburgo.\nA\u00ednda as\u00ed, moita xente non estivo de acordo con este alcume, quedando como an\u00e9cdota o que un escritor en broma dixera: \u201c\"\u00a1Reiquiavik do Sur\" ser\u00eda m\u00e1is axeitado!\u201d\nEdimburgo tam\u00e9n \u00e9 co\u00f1ecida como \"Dunedin\", derivado do ga\u00e9lico escoc\u00e9s, D\u00f9n \u00c8ideann. Hoxe en d\u00eda Dunedin en Nova Zelandia ch\u00e1mase as\u00ed e \u00e9 alcumada \"O Edimburgo do Sur\" pola s\u00faa semellanza coa cidade escocesa.\nOs poetas escoceses Robert Burns e Robert Fergusson \u00e1s veces empregaron o nome en lat\u00edn da cidade, \"Edina\", nalgunhas das s\u00faas obras. Ben Jonson describiuna como \"o outro ollo de Breta\u00f1a\" e Sir Walter Scott referiuse \u00e1 cidade como \"yon Empress of the North\" (Afastada Emperatriz do Norte).\nAlg\u00fans escoceses ref\u00edrense informalmente \u00e1 cidade como \"Embra\".\nO centro.\nO centro hist\u00f3rico de Edimburgo at\u00f3pase dividido en d\u00faas partes polos \"Princes Street Gardens\". Cara ao sur dos xard\u00edns at\u00f3pase a zona antiga (\"Old Town\"), dominado polo castelo de Edimburgo, situado nun antigo cr\u00e1ter volc\u00e1nico, o extinto \"Castle Rock\". A r\u00faa maior da zona antiga, a \"Royal Mile,\" descende costa abaixo cara ao leste at\u00e9 chegar ao pazo de Holyrood. Ao norte dos xard\u00edns at\u00f3pase a cidade nova (\"New Town\"). Os xard\u00edns at\u00f3panse na antiga localizaci\u00f3n do pantano \"Nor' Loch\", onde foron constru\u00eddos en 1816.\nAo oeste do castelo at\u00f3pase o distrito financeiro, que cont\u00e9n edificios bancarios e de seguros. Probabelmente o edificio m\u00e1is engailante da zona sexa o Centro Internacional de Conferencias de Edimburgo, ou \"Edinburgh International Conference Centre\" co seu grande edificio circular feito en pedra de gra.\nOld Town.\nA zona antiga ou \"Old Town\" preservou a s\u00faa estrutura medieval e moitos dos edificios da Reforma protestante. Un extremo at\u00f3pase pechado polo castelo e a arteria principal, pequenas r\u00faas chamadas \"closes\" ou \"wynds\" cami\u00f1an outeiro abaixo aos dous lados da r\u00faa principal en forma de encrucilladas. Na zona antiga da cidade p\u00f3dense atopar grandes prazas que marcan lugares de importancia como a Catedral de Saint Giles e as cortes. Outros not\u00e1beis sitios de interese son o Museo Real de Escocia, o Surgeons' Hall, a Universidade de Edimburgo e numerosas r\u00faas subterr\u00e1neas, reliquias das antigas clases de construci\u00f3n. O plano urbano, t\u00edpico de moitas cidades de Europa do Norte, \u00e9 especialmente pintoresco en Edimburgo, onde o Castelo sobresae dende a pena, os restos dun tap\u00f3n volc\u00e1nico, e onde a r\u00faa principal se desliza cara a abaixo dende un lado da pena.\nPor mor do espazo limitado que daba a estreita cola da pena, \"Old Town\" transformouse nunha das primeiras cidades con apartamentos ou edificios residenciais de varios andares, debido \u00e1 norma imposta no s\u00e9culo XV. Durante o s\u00e9culo XIII a \"Old Town\" ti\u00f1a unha poboaci\u00f3n de aproximadamente 80 000 residentes. Por\u00e9n, en tempos modernos declinou at\u00e9 os 4 000 habitantes. Hoxe en d\u00eda na zona viven uns 20 000 habitantes. O n\u00famero de edificios creceu enormemente debido \u00e1 vacilaci\u00f3n da xente en constru\u00edr f\u00f3ra da muralla. Traxicamente, moitos destes edificios foron destru\u00eddos polo Gran lume de 1824; a reconstruci\u00f3n da cidade produciu grandes mudanzas do nivel do terreo, o que levou a crear varias pasaxes e r\u00faas por baixo da \"Old Town\".\nO 7 de decembro de 2002 outro gran lume tivo lugar na Old Town, consumindo parte da chamada \"Cowgate\". Tam\u00e9n destru\u00edu o co\u00f1ecido club de comedia The Gilded Balloon e gran parte do Departamento de Inform\u00e1tica da Universidade de Edimburgo, inclu\u00edndo a biblioteca de IA (Intelixencia artificial).\nNew Town.\nA \"New Town\" apareceu no s\u00e9culo XVIII como soluci\u00f3n ao problema de superpoboaci\u00f3n que vi\u00f1a sufrindo o \"Old Town\". At\u00e9 aquel momento, a cidade crecera ao redor do outeiro do Castelo de Edimburgo. En 1766 p\u00faxose a concurso o dese\u00f1o da nova cidade, ga\u00f1ado polo arquitecto de 22 anos James Craig. A s\u00faa idea era crear un plano r\u00edxido e ordenado baseado nas ideas racionalistas do S\u00e9culo das Luces. A arteria principal era George Street, que segue a crista natural ao norte da vella cidade. A cada lado da George Street enc\u00f3ntranse outras d\u00faas arterias importantes: Princes Street e m\u00e1is Queen Street. Princes Street converteuse desde aquela na principal r\u00faa comercial de Edimburgo e alg\u00fans edificios de arquitectura xeorxiana a\u00ednda sobreviven nela. Unindo estes tres eixos entre si traz\u00e1ronse unha serie de r\u00faas perpendiculares. Ao leste e oeste de George Street \u00e1chanse respectivamente as prazas de St Andrew's square e m\u00e1is Charlotte square. Esta \u00faltima foi dese\u00f1ada por Robert Adam e est\u00e1 considerada como un dos m\u00e1is belos exemplos de arquitectura xeorxiana de Gran Breta\u00f1a. A residencia oficial do primeiro ministro de Escocia, Bute House, resulta vis\u00edbel no lado norte de Charlotte square.\nEntre a Old Town e a New Town encontr\u00e1base o Nor'Loch, que serv\u00eda antano de abastecemento de auga e de vertedoiro. Foi drenado na d\u00e9cada de 1820. Alg\u00fans planos amosan que se proxectara unha canle, mais no canto dela cre\u00e1ronse os xard\u00edns de Princes Street.\nO exceso de terra derivado da construci\u00f3n dos edificios encheu unha parte do pequeno val formado polo r\u00edo, creando as\u00ed \"The Mound\", que \u00e9 a explanada onde se achan desde aquela a National Gallery of Scotland e m\u00e1is a Royal Scottish Academy. Os t\u00faneles dirixidos \u00e1 pr\u00f3xima estaci\u00f3n de Waverley pasan por debaixo do Mound.\nO \u00e9xito da nova cidade foi tal que o seu crecemento foi enorme. Por\u00e9n, o plano dese\u00f1ado non se mantivo, co cal se estabeleceu unha disposici\u00f3n m\u00e1is pintoresca das r\u00faas nos barrios.\nPanoramas.\nA topograf\u00eda da cidade presenta varios outeiros que permiten contemplar amplos panoramas de Edimburgo e dos seus arredores.\nAo sueste do centro da cidade sobresae Arthur\u2019s seat (a \"cadeira de Artur\" ou quizais a \"cadeira do arqueiro\"). \u00c9rguese por riba do pazo de Holyrood e da cidade vella (Old Town), moi pr\u00f3xima. Este crag \u00e9 un conxunto de chemineas volc\u00e1nicas do principal volc\u00e1n sobre o cal est\u00e1 constru\u00edda Edimburgo. O volc\u00e1n est\u00e1 afundido e envorcado sobre un lado, o cal deixa os outeiros como puntos m\u00e1is elevados en varios quil\u00f3metros \u00e1 redonda. Arthur\u2019s seat fai parte do Parque de Holyrood, nas s\u00faas orixes propiedade do monarca \u00e1 vez que parte de Pazo de Holyrood. Constit\u00fae un dos lugares de interese cient\u00edfico en materia xeol\u00f3xica do Reino Unido (\"Site of special scientific interest\", ou \"SSSI\" en ingl\u00e9s). Arthur\u2019s Seat e o parque de Holyrood fornecen unha vista de toda a rexi\u00f3n de Edimburgo, as\u00ed como unha zona de esparexemento especialmente apreciada polos habitantes da cidade.\nAo nordeste, alz\u00e1ndose no centro da cidade, enc\u00f3ntrase Calton Hill. No seu cumio \u00e9rguense diferentes edificios, entre eles dous observatorios, unha torre en lembranza de Horatio Nelson, a Royal High School (que no seu tempo acolleu o parlamento) e o National Monument, cuxo modelo \u00e9 o Parten\u00f3n de Atenas, mais est\u00e1 inacabado. O alcume \"Atenas do Norte\" dado a Edimburgo v\u00e9n deste monumento, entre outros motivos. Calton Hill abeira as festividades de Beltane cada primeiro de maio.\nBlackford Hill \u00e9 a terceira e m\u00e1is meridional das elevaci\u00f3ns da cidade.\nLeith.\nLeith \u00e9 o porto de Edimburgo. A\u00ednda ret\u00e9n unha parte separada da cidade de Edimburgo e foi un tema de gran resentimento cando en 1920 Leith foi incorporado a Edimburgo. Mesmo hoxe en d\u00eda o representante no parlamento di que representa a Edimburgo \u201ce\u201d a Leith. Co desenvolvemento de Leith, Edimburgo ga\u00f1ou o comercio de varias compa\u00f1\u00edas de cruceiros que agora ofrecen cruceiros cara a Noruega, Suecia, Dinamarca, Alema\u00f1a e os Pa\u00edses Baixos. Leith tam\u00e9n loce o \"Royal Yatch Britannia\" (o iate da familia real inglesa), que se atopa ancorado detr\u00e1s do centro comercial \"Ocean Terminal\".\nPoboaci\u00f3n.\nNo censo do 2005, segundo as estimaci\u00f3ns da \"General Register Office for Scotland\", a cidade ti\u00f1a unha poboaci\u00f3n residente de 457 830 habitantes. No censo do 2001 a cidade ti\u00f1a unha poboaci\u00f3n de 448 624, sendo a s\u00e9tima cidade m\u00e1is poboada do Reino Unido e a segunda da Escocia, despois de Glasgow.\nA\u00ednda que a poboaci\u00f3n da cidade est\u00e1 avellent\u00e1ndose, a gran poboaci\u00f3n de estudantes da cidade est\u00e1 arranxando este problema. Na actualidade residen na cidade uns 100 000 estudantes.\nA poboaci\u00f3n da \u00e1rea metropolitana de Edimburgo \u00e9 de 1'25 mill\u00f3ns e prox\u00e9ctase que acade os 1'33 mill\u00f3ns no ano 2020. O goberno da cidade agarda que se acaden os 1'5 mill\u00f3ns para o 2040, igualando as\u00ed as poboaci\u00f3ns das \u00e1reas metropolitanas das tres grandes cidades do norte de Europa: Estocolmo, Helsinqui e Oslo.\nClima.\nComo moitas partes do resto de Escocia, Edimburgo pos\u00fae un clima mari\u00f1o temperado, relativamente suave malia a s\u00faa latitude Norte. Os invernos son especialmente suaves, considerando que a Moscova e o Labrador en Terra Nova est\u00e1n na s\u00faa mesma latitude, con temperaturas que durante o d\u00eda raramente baixan dos 0\u00a0\u00b0C. As temperaturas estivais son normalmente moderadas, con m\u00e1ximas que non adoitan pasar dos 23\u00a0\u00b0C.\nA proximidade da cidade co mar axuda a moderar as extremas variaci\u00f3ns do clima. Debido \u00e1 s\u00faa posici\u00f3n, atopada entre outeiros, \u00e9 co\u00f1ecida por ser unha cidade ventosa. O vento adoita vir do suroeste e est\u00e1 asociado co ar quente da Corrente do Golfo, que pode dar lugar a precipitaci\u00f3ns, a\u00ednda que menores ca nas cidades do oeste como Glasgow.\nEdimburgo pos\u00fae precipitaci\u00f3ns anuais m\u00e1is baixas c\u00e1 maior\u00eda das cidades do Reino Unido ag\u00e1s o Sueste e arredor de 100 mm3 menos que Dubl\u00edn. Os ventos procedentes de direcci\u00f3n leste adoitan ser m\u00e1is secos, mais tam\u00e9n m\u00e1is fr\u00edos. As precipitaci\u00f3ns at\u00f3panse tam\u00e9n repartidas ao longo de todo o ano. As fortes borrascas do oc\u00e9ano Atl\u00e1ntico adoitan afectar a cidade entre outubro e marzo.\nEconom\u00eda.\nEdimburgo \u00e9 unha das cidades m\u00e1is pr\u00f3speras do Reino Unido. A cidade goza dunha mellor sa\u00fade econ\u00f3mica dende 1999 cando se creou a sede do Parlamento Escoc\u00e9s na cidade, o cal xerou unha importante cantidade de emprego grazas \u00e1s distintas oficinas que existen na cidade. O nivel de desemprego de Edimburgo \u00e9 un dos m\u00e1is baixos do pa\u00eds, e tam\u00e9n \u00e9 unha das cidades con m\u00e1is capacidade de creaci\u00f3n de emprego. A poboaci\u00f3n de Edimburgo tam\u00e9n est\u00e1 medrando significantemente, sobre todo grazas \u00e1 migraci\u00f3n estranxeira e particularmente do resto do Reino Unido.\nA econom\u00eda de Edimburgo bas\u00e9ase en gran parte no sector servizos, o turismo nos servizos financeiros particularmente importantes, e na educaci\u00f3n e nas investigaci\u00f3ns de altas tecnolox\u00edas. O Banco de Escocia foi fundado en 1695, nun acto no Parlamento Escoc\u00e9s orixinal. O Royal Bank of Scotland foi fundado en 1747 por Real C\u00e9dula \u00e9 constit\u00fae o quinto banco m\u00e1is grande do mundo por capitalizaci\u00f3n.\n\"New Town\" e o centro da cidade foron tradicionalmente o fogar de moitas compa\u00f1\u00edas, mais hoxe en d\u00eda, por mor das s\u00faas novas necesidades mud\u00e1ronse cara ao oeste do centro da cidade onde hoxe en d\u00eda se atopa o distrito de negocios, que abeira grandes compa\u00f1\u00edas como \"Scottish Widows\", \"Standard Life\", o \"Clydesdale Bank\" e \"Baillie Gifford\". \"Edinburgh Park\" \u00e9 unha zona de negocios localizada ao oeste da cidade, preto do aeroporto de Edimburgo, e coa s\u00faa propia estaci\u00f3n de tren. \"HSBC\", \"Royal Bank of Scotland\" e \"HBOS\" te\u00f1en as sedes das s\u00faas compa\u00f1\u00edas nesa zona. Ap\u00f3s a apertura do centro de operaci\u00f3ns do \"Royal Bank of Scotland\", existen na actualidade arredor de 20.000 persoas traballando \u00e1s aforas occidentais da cidade.\nHoxe en d\u00eda os centros comerciais e tendas son moi importantes para a econom\u00eda da cidade. Os centros comerciais \"St James Centre\" e \"Princes Mall\" foron creados nos anos setenta, despois abriu o \"Cameron Toll\" no anos oitenta. Outros m\u00e1is recentes son o \"Gyle\" preto do \"Edinburgh Park\", o \"Ocean Terminal\" en \"Leith\" e as prazas comerciais de \"Hermiston Gait\", \"Straiton\" e \"Fort Kinnaird\".\nA fermentaci\u00f3n alc\u00f3lica \u00e9 unha das industrias tradicionais m\u00e1is importantes da cidade. A\u00ednda que a fermentar\u00eda \"Fountainbridge\" pechou as s\u00faas portas no 2005, deixou \u00e1 outra fermentadora, a \"Caledonian Brewery\" como a maior da cidade xunto coa famosa \"Scottish &amp; Newcastle\" que a\u00ednda mant\u00e9n o seu centro de operaci\u00f3ns na cidade.\nO turismo \u00e9 outra fonte econ\u00f3mica importante para a cidade. Edimburgo \u00e9 a cidade m\u00e1is popular entre os turistas que viaxan a Escocia, Glasgow, a maior cidade de Escocia \u00e9 a segunda. O n\u00famero de turistas est\u00e1 a medrar cada ano, grazas \u00e1 expansi\u00f3n do Aeroporto de Edimburgo e \u00e1s conexi\u00f3ns de tren que conectan a cidade co resto do pa\u00eds. O Festival de Edimburgo atrae milleiros de turistas cada ver\u00e1n, como tam\u00e9n o fai a festa de Hogmanay (fin de ano). O Festival de Edimburgo en agosto, por si s\u00f3, xera un beneficio de 100 mill\u00f3ns de libras para a econom\u00eda da cidade.\nOutro grande elemento para a industria tur\u00edstica de Edimburgo son as conferencias ou o \u201cturismo de negocios\u201d os cales son unha gran contribuci\u00f3n para a econom\u00eda.\nO 12 de marzo do 2004, Edimburgo recibiu o status de Cidade do Comercio xusto.\nPol\u00edtica.\nComo capital da Escocia, Edimburgo \u00e9 a sede do Parlamento escoc\u00e9s, e tivo a oportunidade de ser en diversas ocasi\u00f3ns a sede de importantes xuntazas como a dos xefes de goberno da Commonwealth (en 1997) e do Consello de Europa.\nA nivel nacional, a cidade de Edimburgo est\u00e1 representada no seu propio parlamento e no Parlamento do Reino Unido.\nNo parlamento escoc\u00e9s, a cidade est\u00e1 representada por 6 membros no parlamento (\"Members of the scottish Parliament\", \"MSPs\") no nome dos 6 distritos nos que se atopa dividida a cidade: \"Northern Edinburgh and Leith\", \"Edinburgh centers\", \"Edinburgh east and Musselburgh\", \"Edinburgh Pentlands\", \"Southern Edinburgh\" e \"Western Edinburgh\". Debido ao xeito en que se elixen os membros do parlamento en Escocia, a rexi\u00f3n de Lothians, \u00e1 que pertence Edimburgo, elixe 9 representantes, dos cales 7 representan s\u00f3 a cidade de Edimburgo. Por tanto, a cidade de Edimburgo est\u00e1 representada por 13 MSPs (6+7).\nNa C\u00e1mara dos Com\u00fans, a cidade est\u00e1 representada polas 5 circunscrici\u00f3ns de Edimburgo sur, Edimburgo oeste, Edimburgo suroeste, Edimburgo norte e Leith, e Edimburgo leste. Coa redefinici\u00f3n das circunscrici\u00f3ns de 2005, o escano de Edimburgo Pentlands pasou a ser na s\u00faa meirande parte o de Edimburgo suroeste. O centro de Edimburgo ficou repartido entre as outras circunscrici\u00f3ns. De cada circunscrici\u00f3n sae un membro do parlamento do Reino Unido.\nA nivel municipal, existe un \"City Council\" (equivalente ao concello). Os residentes elixen nas s\u00faas circunscrici\u00f3ns cidad\u00e1ns da vila como concelleiros. Estes concelleiros respresentan as diferentes circunscrici\u00f3ns e re\u00fanense mensualmente para tomar decisi\u00f3ns sobre o xeito no que se debe xestionar a cidade.\nA cidade de Edimburgo pos\u00fae 58 concelleiros, elixidos por 4 anos e que representan os habitantes de Edimburgo. Na actualidade, a repartici\u00f3n dos concelleiros \u00e9 a seguinte :\nAs vindeiras elecci\u00f3ns celebraranse en 2007.\nOs 58 concelleiros conforman o concello da cidade (city council), presidido polo Lord Provost Lesley Hinds (Partido laborista).\nEnsino.\nEnsino superior.\nA Universidade de Edimburgo creouse 1583 por orde dunha carta real, sendo a cuarta universidade m\u00e1is vella da Escocia. A parte m\u00e1is vella da universidade que se emprega na actualidade (Old College) at\u00f3pase en South Bridge e data de 1820. Co aumento do n\u00famero de estudantes, constru\u00edronse novos edificios en George Square onde contin\u00faa a darse clase; na actualidade co crecemento do n\u00famero de estudantes, estanse a facer novos planos de ampliaci\u00f3n.\nA real facultade de cirurx\u00eda (\"Royal College of Surgeons\") e a real facultade de medicina (\"Royal College of Physicians\") cre\u00e1ronse tam\u00e9n por orde de cartas reais, en 1506 e 1681. A academia de debuxo de Edimburgo fundouse en 1760, convert\u00e9ndose en 1907 no \"Edinburgh College of Art\" (Escola de arte de Edimburgo). A \"Queen Margaret University\", fundada en 1875 para atender a educaci\u00f3n das rapazas, empr\u00e9gase na actualidade como colexio de negocios, asistencia m\u00e9dica e xornalismo.\nNa d\u00e9cada de 1960, cre\u00e1ronse a \"University Heriot-Watt\" e o \"Napier Technical College\". A historia da \"University Heriot-Watt\" data de 1821, cando se abriu unha escola de educaci\u00f3n t\u00e9cnica para a clase traballadora. Heriot-Watt, localizada en Riccarton, no oeste da cidade, pos\u00fae unha s\u00f3lida reputaci\u00f3n no campo da enxe\u00f1ar\u00eda. O \"Napier College\" era o \"Napier Polytechnic\" na d\u00e9cada de 1980, e obtivo o estatuto de universidade en 1992. A \"Napier University\" pos\u00fae varios campus nos distritos sur e oeste da cidade.\nAt\u00f3panse na cidade outras escolas de ensino superior. Estas son: o \"Telford College\", aberto en 1968, o \"Stevenson College\", aberto en 1970 e a Escola escocesa de agricultura (\"Scottish Agricultural College\") a cal pos\u00fae un campus ao sur da cidade.\nEnsino secundario.\nEdimburgo pos\u00fae diversos centros de educaci\u00f3n secundaria, dos cales a \"Royal High School\", \u00e9 considerada o m\u00e1is vello da cidade. Destacan tam\u00e9n o \"Donaldson's College\", destinado aos rapaces xordos. Entre os centros privados, cabe destacar a \"Edinburgh Academy\", o \"Fettes College\", o \"George Heriot's\" (fundado en 1628), o \"George Watson's College\" e o \"Merchiston Castle School\".\nCultura.\nFestival.\nEdimburgo ten sona internacional grazas ao seu festival de teatro, \u00f3pera, m\u00fasica e danza que ten lugar todos os ver\u00e1ns no mes de agosto e atrae a m\u00e1is dun mill\u00f3n de visitantes \u00e1 cidade. Ao mesmo tempo te\u00f1en lugar na cidade outros festivais e feiras como o Fringe, e as feiras do libro e do cinema, ademais tam\u00e9n te\u00f1en lugar grandes competici\u00f3ns como o Edinburgh Military Tattoo, competici\u00f3n de m\u00fasica militar.\nMuseos.\nA cidade de Edimburgo pos\u00fae tres museos de grande importancia:\nTransportes.\nAeroporto.\nO aeroporto de Edimburgo, situado no distrito de Turnhouse, 8\u00a0km ao oeste da cidade, \u00e9 a principal porta de entrada internacional da cidade. O aeroporto \u00e9 manexado pola BAA Limited, compa\u00f1\u00eda que se ocupa tam\u00e9n dos aeroportos de Londres (Heathrow, Gatwik e Stansted), e dos aeroportos de Glasgow, Aberdeen e Southampton. O aeroporto de Edimburgo pos\u00fae moitos destinos nacionais e internacionais, e ve pasar cada ano uns 8 mill\u00f3ns de pasaxeiros. As previsi\u00f3ns agardan que chegue aos 26 mill\u00f3ns de pasaxeiros para o 2030.\nAutob\u00fas.\nEdimburgo pos\u00fae unha ampla rede de autobuses, os cales circulan por todos os distritos e arrabais da cidade. Co fin de diminu\u00edr o tr\u00e1fico no centro da cidade, o concello de Edimburgo estabeleceu unha serie de aparcadoiros nos arrabais da cidade para que os condutores deixen os seus autom\u00f3biles e collan o bus.\nA \"Lothian Buses\" \u00e9 a principal compa\u00f1\u00eda de autobuses de Edimburgo. A compa\u00f1\u00eda tam\u00e9n presta os seus servizos en East Lothian e Midlothian. \"Lothian tubes\" \u00e9 a \u00fanica compa\u00f1\u00eda p\u00fablica de autobuses da Escocia. O 91% dos seus autobuses traballan na cidade de Edimburgo, o 9% restante fano nos concellos de East Lothian, Midlothian, e West Lothian.\nNa actualidade existe unha lanzadeira que conecta o centro da cidade co aeroporto internacional.\nTren.\nA estaci\u00f3n de Waverley \u00e9 a principal de Edimburgo. A estaci\u00f3n at\u00f3pase no centro da cidade, moi preto dos xard\u00edns de Princes Street. Esta \u00e9 empregada cada ano por m\u00e1is de 13 mill\u00f3ns de viaxeiros, sendo a principal estaci\u00f3n na \"East Coast Main Line\" (ECML), li\u00f1a de tren que comunica Londres e Edimburgo, pasando por Yorkshire, North East England e outras pequenas rexi\u00f3ns entre ambas as d\u00faas cidades. A GNER (\"Great North Eastern Railway\") e \"Virgin Trains\" son as compa\u00f1\u00edas ferroviarias que operan con trens de alta velocidade na ECML. Dentro da Escocia o fai a \"First ScotRail\".\nTranv\u00eda.\nNa actualidade a cidade de Edimburgo non pos\u00fae ningunha li\u00f1a de tranv\u00eda. Como moitas cidades do Reino Unido, Edimburgo tivo tranv\u00eda no pasado; este ti\u00f1a algunhas li\u00f1as que circulaban polos distritos de Leith e Portobello, mais foi eliminado o 16 de novembro de 1956.\nNo ano 2004, present\u00e1ronse dous proxectos no parlamento escoc\u00e9s para o reestabelecemento dunha rede de tranv\u00edas na cidade. Os dous proxectos foron aprobados no 2006 e ag\u00e1rdase que as obras comecen en 2007.\nPara 2011 ag\u00e1rdase que a cidade de Edimburgo inaugure unha nova rede de tranv\u00edas composta por 3 li\u00f1as, as cales conectar\u00e1n o aeroporto internacional situado no oeste da cidade, coa r\u00faa de princes Street, co centro da cidade, e cos distritos de Leith, Granton e co porto occidental.\nEstradas.\nA \"A720\", tam\u00e9n chamada \"Edinburgh City Bypass\" \u00e9 unha das autoestradas m\u00e1is importantes da Escocia. Serve de anel de circunvalaci\u00f3n da cidade. Parte da A720:\nDeportes.\nEdimburgo pos\u00fae dous equipos profesionais de f\u00fatbol: o Heart of Midlothian e o Hibernian. Co\u00f1ecidos localmente como \"Hearts\" (ou Jambos) e Hibs (ou os Hibees). Os dous equipos xogan na divisi\u00f3n de honra escocesa de f\u00fatbol: os Hearts no \"Tynecastle Stadium\" en Gorgie e os Hibernian no \"Easter Road Stadium\" preto de Leith. Outros equipos de menor categor\u00eda son os Spartans e o Edinburgh City. Edimburgo foi a sede do Meadowbank Thistle, at\u00e9 que mudaron a s\u00faa sede pola cidade de Livingston en 1995, trocando o seu antigo nome polo de Livingston F.C. O \"Scottish national team\" ou o Equipo Nacional Escoc\u00e9s adoita xogar no \"Hampden Park\", na cidade de Glasgow, a\u00ednda que en anos recentes xogou no \"Easter Road\" (tres partidos dende o 2000) e en \"Tynecastle\" (1998 e 2002).\nA Selecci\u00f3n de rugby de Escocia xoga no \"Murrayfield Stadium\", propiedade da Scottish Rugby Union e empregado tam\u00e9n para outro tipo de eventos como concertos etc. O equipo de \"Rugby\" profesional de Edimburgo Edinburgh Rugby, xoga na Celtic League no \"Murrayfield\". O maior estadio de Escocia.\nNo tocante ao Rugby, o Scottish cricket team representa a Escocia internacionalmente nos partidos de cr\u00edcket e no C&amp;G Trophy. Os partidos de \"cricket\" x\u00f3ganse no \"The Grange\" en Stockbridge (Edimburgo).\nO Edinburgh Capitals \u00e9 o \u00faltimo equipo de h\u00f3ckey sobre xeo en representar \u00e1 capital escocesa. Anteriormente a cidade foi representada polo Murrayfield Racers e o \"Edinburgh Racers\". O equipo xoga os seus partidos no \"Murrayfield Ice Rink\" e constit\u00fae o \u00fanico equipo escoc\u00e9s da Elite Ice Hockey League.\nEdinburgh tam\u00e9n foi a sede de diversas competici\u00f3ns internacionais como a \"World Student Games\", os Commonwealth Games, de 1970 e 1986 e os \"Commonwealth Youth Games\" do 2000. Para os xogos de 1970 constru\u00edu importantes intalaci\u00f3ns ol\u00edmpicas como a piscina \"Royal Commonwealth Pool\" e o \"Meadowbank Stadium\".\nO marat\u00f3n de Edimburgo ten lugar na cidade dende 1999 con m\u00e1is de 13.000 participantes cada ano.\nEventos anuais.\nO festival de Edimburgo est\u00e1 formando por un conxunto de festivais que te\u00f1en lugar cada mes de agosto. Estes festivais son:\nO Hogmanay, \u00e9 o festival de celebraci\u00f3n do cabo de ano. As celebraci\u00f3ns te\u00f1en lugar dende o 31 de decembro at\u00e9 o 2 de xaneiro.\nO Festival de Beltane , ten lugar cada ano o 1 de maio no monte do Calton Hill.\nIrmandamentos.\nEdimburgo est\u00e1 irmandada coas cidades de:\nOutras cidades do mesmo nome.\nDebido \u00e1 emigraci\u00f3n escocesa hoxe en d\u00eda existen m\u00faltiples vilas co nome ingl\u00e9s da vila, Edinburgh:"}
{"id": "16334", "revid": "89787", "url": "https://gl.wikipedia.org/wiki?curid=16334", "title": "Superman", "text": "Superman \u00e9 un personaxe ficticio, un superheroe de banda dese\u00f1ada que apareceu nas publicaci\u00f3ns de DC C\u00f3mics, a\u00ednda que se lle considera unha icona cultural de Estados Unidos. Creado polo escritor estadounidense Jerry Siegel e o artista canadense Joe Shuster en 1932, cando ambos se atopaban vivindo en Cleveland, Ohio; vend\u00e9rono a Detective C\u00f3mics, Inc. en 1938 por 130 d\u00f3lares e a primeira aventura do personaxe foi publicada en \"Action C\u00f3mics 1\" (xu\u00f1o de 1938) para logo aparecer en varios seriais de radio, programas de televisi\u00f3n, pel\u00edculas, tiras peri\u00f3dicas e videoxogos. Co \u00e9xito das s\u00faas aventuras, Superman axudou a crear o x\u00e9nero do superheroe e estableceu a s\u00faa primac\u00eda dentro do c\u00f3mic estadounidense. A aparencia do personaxe \u00e9 distintiva e ic\u00f3nica: un traxe azul, vermello e amarelo, cunha capa e un escudo de \"S\" estilizado no seu peito, escudo que se converteu nun s\u00edmbolo do personaxe en todo tipo de medios de comunicaci\u00f3n.\nA historia orixinal de Superman relata que naceu co nome de Kal-El no planeta Krypton; o seu pai, o cient\u00edfico Jor-El, e a s\u00faa nai Lara Lor-Van, envi\u00e1rono nunha nave espacial con destino \u00e1 Terra cando era un neno, momentos antes da destruci\u00f3n do seu planeta. Foi descuberto e adoptado por Jonathan Kent e Martha Kent, unha parella de granxeiros de Smallville, Kansas, que o criaron co nome de Clark Kent e inculc\u00e1ronlle un estrito c\u00f3digo moral. O mozo Kent comezou a mostrar habilidades superhumanas, as mesmas que \u00f3 chegar \u00e1 s\u00faa madurez decidir\u00eda usar para o beneficio da humanidade.\nA\u00ednda que denominado, algunhas veces, de maneira pouco afagadora, como \u00abo gran Boy Scout azul\u00bb por outros superheroes, Superman tam\u00e9n \u00e9 co\u00f1ecido como \u00abO Home de Aceiro\u00bb, \u00abO Home do Ma\u00f1\u00e1\u00bb e \u00abO \u00daltimo Fillo de Krypton\u00bb polo p\u00fablico xeral dos c\u00f3mics. Baixo a identidade de Clark Kent, Superman vive no medio dos humanos como un \u00abt\u00edmido reporteiro\u00bb do diario Daily Planet de Metr\u00f3polis. A\u00ed traballa xunto \u00e1 reporteira Lois Lane, coa cal foi vinculado rom\u00e1nticamente. Esta relaci\u00f3n consumouse co seu matrimonio en varias ocasi\u00f3ns a trav\u00e9s de distintos medios e a uni\u00f3n at\u00f3pase firmemente establecida dentro da continuidade actual dos c\u00f3mics.\nDC C\u00f3mics/Warner Bros. expandiu lentamente a repartici\u00f3n de personaxes secundarios, poderes e s\u00edmbolos de Superman a trav\u00e9s dos anos. Modificouse o seu pasado para permitir as s\u00faas aventuras como Superboy e cre\u00e1ronse outros sobreviventes de Krypton, inclu\u00edndo a Supergirl e Krypto, o Supercan. Ademais, Superman foi licenciado e adaptado a unha gran variedade de medios, desde a radio \u00e1 televisi\u00f3n e o cinema. Neste \u00faltimo deuse a que quizais sexa a s\u00faa interpretaci\u00f3n m\u00e1is notable: Christopher Reeve tanto en \"Superman\" (1978) como na s\u00faa secuela \"Superman II\" (1981), pel\u00edculas de Richard Donner que recibiron a aclamaci\u00f3n un\u00e1nime da cr\u00edtica e volv\u00e9ronse as pel\u00edculas m\u00e1is exitosas de Warner Bros. no seu momento. No entanto, as d\u00faas seguintes secuelas, \"Superman III\" e \"Superman IV: The Quest for Peace\" non tiveron tanto \u00e9xito a nivel de recadaci\u00f3n. A pel\u00edcula \"Superman Returns\", que foi estreada en 2006, foi pouco exitosa dentro dos Estados Unidos pero no resto do mundo excedeu as expectativas iniciais dos seus creadores.\nDesde o debut de Superman transcorreron sete d\u00e9cadas, durante as cales o personaxe foi recreado e renovado en m\u00faltiples ocasi\u00f3ns. Unha modificaci\u00f3n maior e significativa ocorreu en 1986, cando o autor John Byrne modernizou e realizou un masivo \"retcon\" \u00f3 personaxe, reducindo os poderes de Superman e eliminando varios personaxes do canon, nunha estratexia que atraeu moita atenci\u00f3n dos medios. Volveu aparecer na prensa na d\u00e9cada de 1990, cando DC C\u00f3mics publicou \"A Morte de Superman\", unha historia na que o personaxe faleceu e logo reviviu.\nSuperman resultou fascinante para os acad\u00e9micos e tanto estudosos culturais como comentaristas e cr\u00edticos exploraron o impacto do personaxe e o seu rol nos Estados Unidos e no resto do mundo. Umberto Eco discutiu as calidades mitol\u00f3xicas do personaxe a inicios dos anos 1960 e Larry Niven escribiu sobre as caracter\u00edsticas dunha hipot\u00e9tica relaci\u00f3n sexual entre o personaxe e Lois Lane.\nA propiedade do personaxe foi frecuentemente un obxecto de disputa; Siegel e Shuster estableceron demandas en d\u00faas ocasi\u00f3ns para recuperar a s\u00faa posesi\u00f3n legal. Os dereitos do personaxe at\u00f3panse de novo en discusi\u00f3n, debido a que os cambios \u00e1 lei de dereitos de reproduci\u00f3n permit\u00edronlles \u00e1 esposa e \u00e1 filla de Siegel alegar por unha parte dos dereitos, algo que a compa\u00f1\u00eda dona de DC, Warner Bros., disputa."}
{"id": "16335", "revid": "23204", "url": "https://gl.wikipedia.org/wiki?curid=16335", "title": "Cristina Pato", "text": "Cristina Pato Lorenzo, nada en Ourense o 17 de agosto de 1980, \u00e9 unha reco\u00f1ecida gaiteira, compositora e pianista galega.\nTraxectoria.\nNada en Ourense, o seu pai \u00e9 de Armariz (Nogueira de Ramu\u00edn). Formouse musicalmente no Conservatorio de Ourense. Cristina Pato foi a primeira muller galega en gravar un disco en solitario como gaiteira en Espa\u00f1a, ao rexistrar o seu primeiro \u00e1lbum, \"Tolemia\", en 1999. Tras este fito, Cristina participa nun Final do Milenio especial que se emite por varias televisi\u00f3ns do mundo (TVE, BBC, CNN, entre outras) e participa en xiras con The Chieftains e Cherish The Ladies.\nNo 2001 lanzou o seu segundo disco, titulado \"Xilento\" (palabra procedente do barallete dos afiadores de Ourense), nome que significa \"famento e ambicioso\". Neste disco aparecen novas versi\u00f3ns de canci\u00f3ns: \"Os teus ollos\", coa colaboraci\u00f3n de Jos\u00e9 Peixoto (do grupo portugu\u00e9s Madredeus), e \"Eno sagrado en Vigo\" (cantiga medieval de Mart\u00edn Codax).\nNo ano 2004 mudouse a Nova York, onde est\u00e1 establecida, para facer estudos de posgrao en m\u00fasica e piano na Universidade Rutgers de Nova Jersey, grazas a unha bolsa da Fundaci\u00f3n Barri\u00e9 de la Maza, e pola que se acabou doutorando en 2008. En 2005 co\u00f1eceu a Osvaldo Golijov, por quen chegou a participar en gravaci\u00f3ns con Yo Yo Ma e co seu conxunto, o Silk Road Ensemble, ao que se incorporou, e co que conseguiu un Grammy.\nTen colaborado con artistas como The Chieftains, a Chicago Symphony Orchestra, Hevia, Yo-Yo Ma, o Silk Road Ensemble, Osvaldo Golijov ou a Orquesta Sinf\u00f3nica de Tenerife en m\u00e1is de vinte gravaci\u00f3ns como artista convidada. Entre elas, participou na estrea absoluta de \"Rose of the Winds\", obra sinf\u00f3nica de Osvaldo Golijov, coa Chicago Symphony Orchestra e o Silk Road Ensemble, en 2007. Con Yo-Yo Ma colaborou no \u00e1lbum \"Songs of Joy and Peace\" (2008) e en programas de televisi\u00f3n como \"Colbert Report\" (Comedy Central) ou \"The Early Show\" (CBS). Como membro do Silk Road Ensemble de Yo-Yo Ma tocou no Carnegie Hall, no Harman Center, na ONU e no Lincoln Center. No ano 2012 recibiu o Premio Galega do Ano, estes premios foron creados polo xornal El Correo Gallego. En 2011 abriu o Summer Stage Festival de Central Park nun concerto con Yo Yo Ma e Bobby McFerrin.\nDeu centos de concertos en Espa\u00f1a, India, Portugal, Reino Unido (Celtic Connections, Glasgow), Francia, Italia (Etnofestival, San Marino), Alema\u00f1a (Ibero-Amerikanisches Institut de Berl\u00edn), M\u00e9xico (Palacio de Bellas Artes) ou os Estados Unidos.\nEn 2019 foille asignada a C\u00e1tedra Juan Carlos I de Cultura e Civilizaci\u00f3n Espa\u00f1ola na New York University.\nColabora cunha columna semanal en \"La Voz de Galicia\", titulada \"A Arte da Inquedanza\".\nVida persoal.\nVive no West Village de Nova York. O seu home \u00e9 o tam\u00e9n m\u00fasico ourens\u00e1n Juan Padr\u00f3n."}
{"id": "16336", "revid": "98629", "url": "https://gl.wikipedia.org/wiki?curid=16336", "title": "Historia de M\u00e9xico", "text": "A Historia de M\u00e9xico non fai so referencia os acontecementos ocorridos dende a consolidaci\u00f3n de M\u00e9xico como tal sen\u00f3n que pese a que o Estado mexicano \u00e9 algo relativamente recente podemos referirnos \u00e1 historia acontecida nos seus territorios actuais e \u00f3s feitos que axudaron a consolidar a naci\u00f3n mexicana.\nM\u00e9xico precolombiano.\nPrehistoria.\nOs primeiros testemu\u00f1os de presenza humana no actual territorio de M\u00e9xico datan de hai aproximadamente 20.000 anos; nesta \u00e9poca pequenos grupos de cazadores comezaron a poboar lentamente o continente. Tense a crenza de que xa sab\u00edan utilizar o lume e xa fabricaban algunhas ferramentas sinxelas de pedra, coas que curt\u00edan roupas de peles e fac\u00edan obxectos de madeira e \u00f3so. Eran n\u00f3mades e cab\u00eda a posibilidade de que se organizaran en familias tanto para a cacer\u00eda, como para alg\u00fan outro fin. A estimaci\u00f3n f\u00edxose oportuna por mor de que a Terra viv\u00eda a s\u00faa derradeira glaciaci\u00f3n, chamada \u201cWisconsiniana\u201d, que se iniciou aproximadamente desde hai 70.000 anos at\u00e9 os 18.000 anos. Quizais entre os 22.000 e os 14.000 anos tivo lugar o inicio dunha etapa na que a recolecci\u00f3n era m\u00e1is importante que a cacer\u00eda. Tam\u00e9n se cre que a organizaci\u00f3n social que prevalec\u00eda era a familia nuclear, ou de grupos pequenos con relaci\u00f3ns moi d\u00e9biles. Segu\u00eda a fabricaci\u00f3n de instrumentos de pedra grandes, bastos, elaborados por percusi\u00f3n directa ou indirecta.\nOs testemu\u00f1os m\u00e1is antigos que se co\u00f1ecen at\u00e9 hoxe do ser humano de Mesoam\u00e9rica son os que proporcionan as escavaci\u00f3ns de Tlapacoia (situada a uns 25\u00a0km ao sueste da cidade de M\u00e9xico), que demostran que xa hab\u00eda habitantes al\u00ed hai aproximadamente 21.000 anos. O primeiro asentamento de interese foi o da civilizaci\u00f3n olmeca, que nace na rexi\u00f3n costeira do Golfo de M\u00e9xico, ao redor do ano 18.000 e est\u00e9ndese nos actuais estados de Veracruz e Tabasco. Est\u00edmase que sobre o 7.000 a s\u00faa poboaci\u00f3n puido chegar aos 350.000 habitantes, cunha forma propia de organizaci\u00f3n social e pol\u00edtica, pero sobre todo, cun grande avance cultural, t\u00e9cnico e art\u00edstico. As exploraci\u00f3ns revelaron tres sitios de grande importancia, at\u00e9 este momento: A Venta, San Lourenzo e Tres Zapotes. A Venta, por exemplo, xa senta as bases do trazado de cidades do altiplano, como ser\u00edan Teotihuac\u00e1n ou Tenochtitl\u00e1n. Outro cap\u00edtulo que axudou a asentar o trazado foi a extinci\u00f3n dos grandes mam\u00edferos, o cambio do clima de fr\u00edo ao m\u00e1is c\u00e1lido, coa aridez en determinadas rexi\u00f3ns, e a elevaci\u00f3n xeral do nivel dos mares. A econom\u00eda desta etapa base\u00e1base na caza de animais pequenos, como coellos e veados, a\u00ednda que a recolecci\u00f3n continuou cunha maior variedade de produtos: aguacate, millo, cabaza e numerosos froitos de cact\u00e1ceas. A unidade social fundamental segu\u00eda sendo a familia nuclear, a\u00ednda que esta xa comezaba a agruparse en bandas formando quizais o primeiro pobo (Tehuac\u00e1n, Puebla). Nesta etapa evolucionou a t\u00e9cnica de tallar a pedra, coa aparici\u00f3n de puntas de proxectil de pedra de forma foli\u00e1cea e as acanaladas, que permit\u00edan fixar con precisi\u00f3n a punta ao mastro. Entre os anos 7.000 o 5.000 o home comezou a cultivar. As zonas por aquelas parec\u00edan localizadas nos vales das lagoas de M\u00e9xico para os cazadores de mamuts, que \u00e1 vez se dedicaban \u00e1 pesca e recolecci\u00f3n de produtos do campo; e os abrigos rochosos do estado de Tamaulipas nos que xa era m\u00e1is com\u00fan o cultivo; no especial de millo que comeza a sela dieta do poboadores. O inicio da agricultura \u00e9 un fen\u00f3meno que sufriu unha longa e complexa evoluci\u00f3n, caracterizada pola domesticaci\u00f3n das gram\u00edneas e outras plantas comestibles, e a creaci\u00f3n de aldeas permanentes, en M\u00e9xico. Ao final comezouse a cultivar o algod\u00f3n, co que se fabricaban teas de calidade superior \u00e1s que ata ent\u00f3n se obti\u00f1an coas fibras do maguey e do li\u00f1o. Ademais da domesticaci\u00f3n de animais, entre os que se atopaba o itzcuintli, un can comestible.\nMesoam\u00e9rica.\nAo redor do ano 2.500 viuse unha etapa formativa que se caracterizou pola integraci\u00f3n da super\u00e1rea cultural de Mesoam\u00e9rica. Os diversos grupos que a formaron (maias, teotihuacanos, zapotecas etc.) exerceron unha influencia mutua entre si. Por\u00e9n, a\u00ednda hab\u00eda zonas nas que se dar\u00eda a co\u00f1ecida fase \"Purr\u00f3n\", \u00e1 cal pertencen os restos de cer\u00e1mica antigos de M\u00e9xico. As pezas que se atoparon son de formas simples, que imitan cuncas de pedra ou cestos, as cales ser\u00edan datadas polos arredores dos 1.700 anos. A rexi\u00f3n costeira \u00e9 unha \u00e1rea plana, sen rochas, e apenas cun macizo monta\u00f1oso, os Tuxtlas. Non obstante, as obras que maior pasmo causaron \u00e1 posteridade foron realizadas en xigantescos mon\u00f3litos. Os artistas olmecas crearon cabezas colosais, altares, estelas e moitas outras pezas que afortunadamente se conservan e nos dan unha idea do tipo f\u00edsico, desenvolvemento e crenzas do pobo olmeca. Estas obras art\u00edsticas, entre outras peculiaridades de importancia que foron adoptadas, m\u00f3strannos por primeira vez un concepto b\u00e1sico no pensamento mesoamericano: a asociaci\u00f3n dun home con dous animais, como son a serpe e o xaguar, sobre a que volveremos un pouco m\u00e1is adiante.\nEntre os anos 100 antes de Cristo e o s\u00e9culo VIII da era cristi\u00e1 as distintas \u00e1reas sufriron variaci\u00f3ns, as culturas mesoamericanas colleron maior esplendor. Ao progreso das t\u00e9cnicas agr\u00edcolas engadiuse, probablemente, o regad\u00edo por medio de canles, permitindo o florecemento das grandes cidades. F\u00edxose un traspaso de comunidades agr\u00edcolas e centros non planificados aos concibidos coma grandes capitais de administraci\u00f3n pol\u00edtica e relixiosa. O comercio f\u00edxose extensivo abarcando o territorio mesoamericano. Nesta \u00e9poca ocupou un lugar privilexiado no pante\u00f3n os deuses chamados despois Tl\u00e1loc e Quetzalc\u00f3atl, e o seu culto, con sacrificios humanos, foi importante para a multitude social. A estratificaci\u00f3n f\u00edxose m\u00e1is r\u00edxida e os co\u00f1ecementos t\u00e9cnicos, relixiosos e m\u00e1xicos quedaron en mans dos sacerdotes, que dirixiron tam\u00e9n as grandes obras comunais. As representaci\u00f3ns pict\u00f3ricas e escult\u00f3ricas d\u00e1banlle moita importancia aos grupos sacerdotais e apenas ti\u00f1an en conta os militares. Desta \u00e9poca e grazas \u00e1 cultura olmeca, comez\u00e1ronse a establecer os calendarios de 365 d\u00edas (para a utilidade agr\u00edcola) e de 270 d\u00edas (no canto relixioso, rituais e maxia). O mesmo empezou a pasar coa escritura ideogr\u00e1fica que co tempo e as culturas acadou un alto grao de desenvolvemento. Canto \u00e1 arquitectura da \u00e1rea mesoamericana, ten certa similitude coa da Grecia cl\u00e1sica, que se trata dunha verdadeira escultura monumental, \u00e9 dicir, estaba feita para ser ollada desde f\u00f3ra.\nNon se trataba de espazos cerrados, como na arquitectura cristi\u00e1, sen\u00f3n de monumentos expostos \u00e1 contemplaci\u00f3n desde o exterior. Por iso os seus interiores ser\u00e1n sempre pequenos e de escasa beleza, mentres que no exterior despregar\u00e1 a s\u00faa m\u00e1xima brillantez e perfecci\u00f3n. Neste sentido hai que considerar todos os grandes conxuntos arquitect\u00f3nicos. Os interiores, como xa se dixo, son pequenos e estaban dedicados principalmente a albergar as imaxes dos deuses. Son lugares sagrados, inaccesibles para o pobo, o cal queda no exterior. Para reunir e concentrar o pobo, fac\u00edase necesaria a construci\u00f3n de amplos recintos. Hainos na maior parte de cidades ou centros cerimoniais da \u00e1rea, como a gran praza fronte ao templo de Kukulkan en Chich\u00e9n-Itz\u00e1, a cidadela de Teotihuac\u00e1n, a praza central do Monte Alb\u00e1n ou as prazas de Cop\u00e1n e Quirigu\u00e1 etc.\nAo car\u00f3n desas prazas ou ao fondo deses espazos abertos elev\u00e1banse os templos, encravados sobre as t\u00edpicas pir\u00e1mides escaloadas que se elevan por toda a \u00e1rea mesoamericana. A idea fundamental destas pir\u00e1mides \u00e9 a de situar a divindade na elevaci\u00f3n que lle corresponde espiritualmente. Os banzos das pir\u00e1mides e as entradas nos templos quedar\u00edan reservadas aos sacerdotes, mentres o pobo, situado en torno \u00e1 pir\u00e1mide e como espectador dun drama m\u00e1is ou menos comprensible, ollar\u00eda e adorar\u00eda a unha divindade m\u00e1is agochada que co\u00f1ecida, m\u00e1is interpretada polos sacerdotes que querida por eles mesmos. Elevaci\u00f3n, grandiosidade, intranxibilidade, son as ideas que presiden o pensamento construtivo das pir\u00e1mides mesoamericanas. Pero dentro deste car\u00e1cter haber\u00e1 que facer algunhas distinci\u00f3ns: a pir\u00e1mide arcaica non chega a unha suficiente elevaci\u00f3n e separaci\u00f3n do pobo, namentres a pir\u00e1mide teotihuacana \u00e9 unha inmensa construci\u00f3n de base ancha e grande peso de li\u00f1as. Por outra parte, a pir\u00e1mide maia do per\u00edodo cl\u00e1sico \u00e9 sinxela, elegante, livi\u00e1, adornada con peites de pedra que lle quitan rixidez e peso. E finalmente, a pir\u00e1mide do per\u00edodo hist\u00f3rico ou militarista (Tenaiuca), Tenochtitl\u00e1n, volve \u00e1 tradici\u00f3n teotihuacana con formas extraordinariamente pesadas e rechonchas.\nA maior parte da arquitectura mesoamericana \u00e9 de car\u00e1cter eminentemente relixioso. Neste sentido d\u00e9bense interpretar tam\u00e9n os chamados pazos que, probablemente, estaban destinados a servir de habitaci\u00f3n aos sacerdotes. Exemplos destes pazos t\u00e9molos no Palenque, Uxmal, Teotihuac\u00e1n etc. \u00c9 neste lugar onde se pode situar o nacemento da columna e a pilastra. Esta columna ou pilastra ter\u00e1 caracteres definidos en Tula (no templo de Tlahuizcalpantecuhtli) e \u00e9 na civilizaci\u00f3n tolteca na que estende o seu uso ata lugares tan afastados entre si como A Queimada (Zacatecas), Chich\u00e9n-ltz\u00e1 (Yucat\u00e1n) ou Mitla (Oaxaca). A t\u00edpica columna tolteca \u00e9 a representaci\u00f3n dunha serpe emplumada, cuxa cabeza serve de base ao corpo, con plumas de quetzal, \u00e9 o fuste, e cuxa cola, con cascabeis, constit\u00fae o capitel. Con este aspecto \u00edan florecendo no altiplano central cidades comas as de Cholula e Teotihuacan, da que se di que era o prototipo de cidade mesoamericana, na que se deu en varias etapas. A \u00e1rea comezou a poboarse cara o ano 200 A.C. Nela atop\u00e1ronse ru\u00ednas de templos, pazos e grandes prazas, cun abarcamento duns 20 Km\u00b2. P\u00f3dese dicir que as construci\u00f3ns m\u00e1is importantes son: a \"pir\u00e1mide do Sol\" (que mide 222 m. do leste ao oeste, 225 m. do norte ao sur e presenta 64 m. de altitude), e a \"pir\u00e1mide da L\u00faa\" (que mide 147 m. do leste ao oeste, 118 m. do norte a sur e 45 m. de altitude). Os murais ao fresco foron moi abundantes nesta cidade.\nA sociedade teotihuacana era unha sociedade teocr\u00e1tica, estaba conformada por distintas clases sociais entre as que dominaban os sacerdotes e militares, as clases baixas eran os habitantes dos barrios de artes\u00e1ns, os comerciantes e os agricultores de terras comunais. Est\u00edmase que a s\u00faa decadencia puido suceder entre o 650 e o 700 D.C. Estas cidades estaban intimamente ligadas entre si e a s\u00faa influencia estendeuse a Oaxaca, Guatemala, O Tax\u00edn e o occidente de M\u00e9xico. No centro da \u00e1rea oaxaque\u00f1a est\u00e1 rexida polo Monte Alb\u00e1n, cidade zapoteca cuxa influencia cultural chegou at\u00e9 Cholula e Huexotzinco sobre os anos 700. Na \u00e1rea maia, en costas do Golfo de M\u00e9xico, nas zonas do Panuco, Tancahuitz, O \u00c9bano e Tamposoque, floreceron centros cerimoniais huaxtecos cos seus t\u00edpicos edificios de plantas circulares ou de esquinas redondeadas. Na \u00e1rea tiveron importancia as cidades de Curutar\u00e1n, Apatzingan, Xiquilpan e Zinap\u00e9cuaro; de todas estas culturas falaremos m\u00e1is adiante.\nA cultura olmeca.\nEntre os anos 1 500 e 1 200 a.C. com\u00e9zase a co\u00f1ecer na parte sur de Veracruz e no norte de Tabasco a situaci\u00f3n da \u00e1rea central da cultura Olmeca, cuxa palabra ten o significado de \"poboador do pa\u00eds do hule\". A zona \u00e9 rica en recursos naturais, polo que a caza e a pesca eran a s\u00faa principal ocupaci\u00f3n, m\u00e1is que a cr\u00eda de animais dom\u00e9sticos (cans e guaxolotes). Canto \u00e1 forma de labrar a terra, prevaleceu a agricultura de roza, que consiste en desmontar a vexetaci\u00f3n da terra e sementar. A arte olmeca tivo a s\u00faa m\u00e1xima expresi\u00f3n na escultura. Resaltan as cabezas monumentais, feitas en bloques de basalto de m\u00e1is de dous metros de altitude e case 30 toneladas de peso. Os sitios olmecas mellor co\u00f1ecidos son: San Lourenzo (tam\u00e9n chamado Tenochtitlan) e Tres Zapotes na rexi\u00f3n de Veracruz; e A Venta, na rexi\u00f3n de Tabasco.\nAo redor do 400 - 300 A.C. iniciouse o proceso de decadencia e extinci\u00f3n dos olmecas, quedando deles o per\u00edodo neocl\u00e1sico que perdurar\u00eda at\u00e9 arredor do ano 750. Con todo, o estilo olmeca tivo unha ampla difusi\u00f3n, basicamente a causa do comercio e da relixi\u00f3n. Difundiu en tres direcci\u00f3ns: *Unha cara ao val de M\u00e9xico (Tlatilco, Cuicuilco)\nConsideran os historiadores que haber\u00eda a posibilidade de que politicamente estiveran constitu\u00eddos como cidades-estados, cun certo grao de autonom\u00eda. Internamente, comprobouse a existencia de clases sociais e unha formaci\u00f3n menos homox\u00e9nea que a doutros pobos. Unha das principais achegas dos olmecas ao co\u00f1ecemento foi a utilizaci\u00f3n do calendario e do n\u00famero cero nas matem\u00e1ticas, feito que resulta revelador dun alto grao cultural.\nP\u00f3dese dicir que os olmecas foron unha cultura \"nai\", xa que dela se desprenderon, dunha ou outra forma, as culturas que floreceron nas demais rexi\u00f3ns de Mesoam\u00e9rica e que, no conxunto, viviron durante uns nove s\u00e9culos. A m\u00e1is poderosa de todas elas, e cunha maior transcendencia, \u00e9 a que se desenvolveu en torno a Tehotihuac\u00e1n. Localizada nos vales de M\u00e9xico e Puebla, converteuse na maior civilizaci\u00f3n urbana do Novo Mundo, e no gran centro relixioso de toda Mesoam\u00e9rica alcanzando at\u00e9 m\u00e1is de 100.000 habitantes. O seu poder superou a orde relixiosa e entrou na \u00f3rbita pol\u00edtica, convertendo a Teotihuac\u00e1n nun estado imperialista, con incursi\u00f3ns at\u00e9 Oaxaca e Guatemala. Neste momento xorden cidades suburbanas que converten a toda a rexi\u00f3n nunha zona metropolitana baseada no poder\u00edo militar e pol\u00edtico, a influencia relixiosa e a riqueza do comercio. Como se acostuma dicir, \u201ctodo o bo, dura pouco\u201d; por causas a\u00ednda desco\u00f1ecidas deron fin a un dos grandes centros culturais, Tehotihuac\u00e1n, co que se iniciou a ca\u00edda das maxestosas cidades do cl\u00e1sico. As hip\u00f3teses de desastres agr\u00edcolas, pestes e invasi\u00f3ns doutros pobos non serviron para xustificar o derrube, polo que se pensou en graves problemas sociais que acabaron en revoluci\u00f3ns xeneralizadas en todo o territorio mesoamericano. O Tax\u00edn, Monte Alb\u00e1n e Xochicalco, que foron centros inferiores, aproveitaron esta ca\u00edda para constitu\u00edrse en focos de influencia.\nOs toltecas, os maias e os otom\u00eds.\nPero novos pobos, que penetraron grazas \u00e1 desaparici\u00f3n de Teotihuac\u00e1n, d\u00e9ronlle transformaci\u00f3n \u00e1 organizaci\u00f3n pol\u00edtica existente. Houbo cambios nos r\u00e9ximes teocr\u00e1ticos por gobernos da maior\u00eda militarista; isto p\u00f3dese apreciar nas pinturas e na escultura da \u00e9poca nas que os guerreiros substit\u00faen aos sacerdotes. As\u00ed, co\u00f1\u00e9cese a segunda gran cultura do altiplano mexicano, a dos toltecas. A cultura tolteca desenvolveuse na zona que hoxe corresponde ao estado de Hidalgo e unha parte de Quer\u00e9taro. Houbo unha grande influencia no seu redor, tanto nas s\u00faas concepci\u00f3ns de organizaci\u00f3n social, coma nas relixiosas e nas art\u00edsticas, transcendendo amplamente polas s\u00faas achegas culturais. A cidade de Tula converteuse deste modo nun elevado foco cultural. Como xa se dixo, ao rematar a hexemon\u00eda de Teotihuac\u00e1n no val de M\u00e9xico, abriuse un per\u00edodo de fragmentaci\u00f3n nos que moitos estados pequenos divid\u00edronse o territorio. Un destes pequenos grupos, o mexica, pouco importante politicamente nun principio, dar\u00eda lugar a gran cultura que atoparon os espa\u00f1ois no altiplano, nucleada ao redor da grande urbe de Tenochtitlan. No ano 1325 establec\u00e9ronse nunha pequena illa no arquip\u00e9lago do lago de Texcoco; o seu asentamento era s\u00edmbolo da humildade da s\u00faa condici\u00f3n e do desprezo de que eran obxecto por parte dos pobos veci\u00f1os, posto que os mexicas eran vasalos dos tepanecas de Azcapotzalco, situaci\u00f3n que hab\u00eda de perdurar ata o ano 1427, momento no que se rebelan e logran a s\u00faa independencia iniciando as\u00ed a s\u00faa ascensi\u00f3n pol\u00edtica. As\u00ed, en menos de cen anos lograron constitu\u00edrse no centro do mundo mesoamericano, co\u00f1ecido por aquel tempo como o inicio do imperio Azteca, do que volveremos a tratar un pouco m\u00e1is adiante.\nNo sueste, entre as fragas e os r\u00edos de Chiapas e Quintana Roo, levantouse un dos testemu\u00f1os m\u00e1is impresionantes da cultura antiga americana: os maias. Toda a rexi\u00f3n sueste da Rep\u00fablica mexicana foi cuberta pola civilizaci\u00f3n maia en diversos momentos do seu desenvolvemento; pero o maior esplendor alc\u00e1nzase na rexi\u00f3n antes descrita, unha zona selv\u00e1tica e intricada que co paso do tempo reservou para si moitas das respostas maias, ocorrer\u00eda isto entre os anos 300 e 900 da nosa era. Centrada case nunca totalidade no actual departamento guatemalteco de Pet\u00e9n e nas \u00e1reas pr\u00f3ximas dos estados de Chiapas e Tabasco, as\u00ed como o territorio de Belize e a zona occidental de Honduras. Talaban con obsidiana e pedernal utensilios e armas, ou fabricaban con pedra pu\u00edda. Tam\u00e9n o millo era a base da alimentaci\u00f3n dos maias. Completaban a s\u00faa subsistencia con tub\u00e9rculos, feix\u00f3ns, cabaza e chiles, ademais dunha froita da \u00e1rbore chamada \"ram\u00f3n\". A caza, a recolecci\u00f3n, a pesca e a domesticaci\u00f3n dalg\u00fans animais eran parte da s\u00faa econom\u00eda. Algunhas das s\u00faas cidades son: Tikal, Uxmal, Dzibilchalt\u00fan, Iaxchil\u00e1n, Bonampak, Cop\u00e1n e Palenque. Os maias posu\u00edan un sistema vixesimal e mostraron grande interese pola astronom\u00eda. Por suposto, e como algunhas culturas m\u00e1is, ao final do per\u00edodo Cl\u00e1sico a cultura maia decaeu. Outro tanto se pode dicir que pasou cos herdeiros dos principios culturais dos olmecas e das culturas do altiplano, alcanzaron un alto grao de refinamento na su vida coti\u00e1. Lexisladores, astr\u00f3nomos, artistas, escribas e sacerdotes, os maias evolucionaron sobre todo na arte, a ciencia e a relixi\u00f3n, ata chegar o seu misterioso fin.\nAs migraci\u00f3ns de grupos culturalmente menos desenvolvidos, co contacto e o enfrontamento cos pobos xa asentados. En consecuencia os Otom\u00eds cunha cultura inferior \u00e1 mesoamericana ocupan o val do Mezquital e a cunca de M\u00e9xico (ocorr\u00eda isto entre os anos 650 o 900), onde recibiron influencias dos pobos veci\u00f1os. Os Tolteca-Chichimecas, pobos nahuas procedentes probablemente dos territorios de Xalisco e Zacatecas, tam\u00e9n iniciaron a invasi\u00f3n do territorio no que aumentar\u00edan a s\u00faa cultura e dominar\u00edan por un longo per\u00edodo a pol\u00edtica dos novos estados. Segu\u00edase nunha etapa militarista, coa formaci\u00f3n de imperios. O comercio foi unha actividade fundamental que, ademais de permitir o intercambio de produtos e materias primas, facilitaba o contacto cultural. Destas altitudes xa parece a introduci\u00f3n da metalurxia.\nEn toda a rexi\u00f3n costeira do Golfo de M\u00e9xico e na continua extensi\u00f3n cara o norte xurdiron culturas locais, emparentadas cos maias, cos antigos olmecas e cos grupos do altiplano. Estes grupos deixaron \u00e1 posteridade soberbios monumentos e belas obras de arte, como \u00e9 o caso da pir\u00e1mide do Tax\u00edn. Mentres tanto, noutras rexi\u00f3ns, como a do Val de Oaxaca, florec\u00eda a cultura mixteca e espall\u00e1base a zapoteca, descendentes tam\u00e9n dos olmecas, que deixaron testemu\u00f1os tan fermosos como o Monte Alb\u00e1n, Mitla ou Yanhuitl\u00e1n. A \u00e9poca que foi desde os anos 950 ata os 1325 foi clasificada na maior\u00eda do estado de M\u00e9xico como un movemento migratorio e de invasi\u00f3ns dos pobos de cultura inferior cara os demais pobos xa asentados noutras \u00e9pocas; trouxo consigo a revitalizaci\u00f3n da cultura, a organizaci\u00f3n de novos estados reitores con poder militarista, o espallamento da metalurxia e a aparici\u00f3n dos c\u00f3dices de escritura ideogr\u00e1fica, que segundo os historiadores, serviron de base aos documentos coloniais. Con todo isto, perdurou unha sociedade estratificada na que a maior\u00eda da poboaci\u00f3n se dedicaba en boa parte ao labrad\u00edo, mantendo as clases de dirixentes integradas por administradores, militares e sacerdotes. A organizaci\u00f3n pol\u00edtica preponderante xiraba en torno a cidades aparentemente independentes, pero na realidade estaban xerarquizadas a partir de uni\u00f3ns hexem\u00f3nicas de tres ou catro estados poderosos que dominaban varias zonas, as cales deb\u00edan de pagar fortes tributos. Este tipo de relaci\u00f3ns pol\u00edticas mant\u00ed\u00f1aos en constante estado de guerra; que abarcaba o dominio de redes comerciais e o control dos tributos como papel importante. Por outra parte, estaba a relixi\u00f3n, que creaba un incentivo m\u00edstico, ao favorecer as campa\u00f1as militares esixindo un constante sacrificio de prisioneiros de guerra aos deuses.\nComo xa se dixo antes, a \u00e1rea maia da zona central decaeu e os seus habitantes emigraron \u00e1 pen\u00ednsula do Iucat\u00e1n, que sufriu o forte desenvolvemento, en parte, a unha forte influencia do centro de M\u00e9xico. Pero no cegados o redor do ano 1200 sofre unha notoria decadencia de novo no canto cultural e a pol\u00edtica. Na \u00e1rea huaxteca xorden centros como O Tamu\u00edn e Castelo de Teaio, que acompa\u00f1aban o florecemento da cidade de O Tax\u00edn. Co decaemento na \u00e1rea oaxaque\u00f1a de Monte Alb\u00e1n, permitiuse a sucesi\u00f3n de cidades zapotecas como as de Cuilapan, Zaachila, Teotitl\u00e1n do Val e Iagul. Nesta \u00e9poca os conquistadores mixtecos ocupan os centros cerimoniais d\u00e1ndolle boa importancia \u00e1 cidade de Mitla e a outras, onde se sofre a fusi\u00f3n das culturas zapoteca e mixteca permit\u00edndolle un novo rexurdimento. Cara o Oeste os poderosos Tarascos crearon estados capaces de resistir os temibles conquistadores mexicas. Xa anteriormente, nos anos 900, grupos de nahuas que entraran no altiplano estenderon o seu dominio desde o actual estado de Hidalgo ata o estado de Guerrero, tendo a Tula por cidade principal. Unha cidade gobernada polo semihist\u00f3rico e semilendario rei (deus) Quetzalc\u00f3atl (co\u00f1ecido co seud\u00f3nimo da \u201cserpe emplumada\u201d). A lenda di que este deus (Quetzalc\u00f3atl) enfrontouse ao deus Tezcatlipoca; tras unha intensa batalla, Quetzalc\u00f3atl decide marchar cara ao leste, coa premisa de que volver\u00eda. Os toltecas, influ\u00eddos pola cultura dos grupos de tradici\u00f3n teotihuacana, crearon unha nova cultura que os seus descendentes nahuas consideraron moi importante, en realidade tan s\u00f3 foi un laino reflexo da gran civilizaci\u00f3n do per\u00edodo Cl\u00e1sico. A s\u00faa organizaci\u00f3n militarista levou a influencia at\u00e9 a afastada Chich\u00e9n-Itz\u00e1, onde as normas arquitect\u00f3nicas do centro de M\u00e9xico fixo a adaptaci\u00f3n de Quetzalc\u00f3atl baixo o culto a Kulkulc\u00e1n, sen contar a mestura da combinaci\u00f3n da tradici\u00f3n maia da que recibe o nome de culto. A ca\u00edda de Tula d\u00e1 herdanza e poder\u00edo a Tenaiuca e Azcapotzalco, pero a entrada de novos grupos exteriores, acaudillados por X\u00f3lotl (ao redor do ano 1244), recibe o dominio da cunca lacustre dando orixe ao estado vasalo de Aculhuacan. Neste apoxeo estamos, e xa sometidos os habitantes da zona maia, os iucatecas na cidade de Maiap\u00e1n.\nOs aztecas.\nRetomando as li\u00f1as anteriores e, nun momento no que os chichimecas estaban sometidos a unha aceleraci\u00f3n no ritmo cultural xunto cun nacente poder\u00edo que topaba coa resistencia dos tepanecas de Azcapotzalco apoiados polos chalcas e os culhuas, chega \u00e1 rexi\u00f3n dos lagos un grupo de labregos e pescadores que falaba un idioma n\u00e1huatl que buscaba un medio adecuado para as s\u00faas actividades. Sobre o ano 1276 chegan a Chapultepec, pero ao ser unha zona estrat\u00e9xica foron expulsados polos pobos xa asentados no val, polo que pasaron a ser vasalos dos tepanecas e a establecerse en Culhuac\u00e1n e Acolhuacan, d\u00e1ndoselles a liberdade ao loitar contra o se\u00f1or de Xochimilco. O \u00faltimo destes pobos era os Mexicas ou Aztecas, que se viron na obriga de buscar un lugar onde poder fundar unha cidade. A peregrinaci\u00f3n vi\u00f1a en base dunha lenda do deus Huitzilopochtli, segundo a cal poder\u00edan facer a cidade al\u00ed onde visen unha aguia pousada nun nopal comendo unha serpe. Isto ocorreu nun illote do lago Texcoco (ou Tetzcoco). Era o ano 1325 e fundaron un pequeno pobo de nome M\u00e9xico-Tenochtitl\u00e1n. Os aztecas comezaron a intervir con decisi\u00f3n na vida pol\u00edtica e militar dos demais pobos da cunca, a\u00ednda que nun principio o fixeron en calidade de mercenarios. No 1338 un grupo de mexicas funda tam\u00e9n a cidade de M\u00e9xico-Tlatelolco (mais o termo non est\u00e1 suficientemente claro, pois aparece baixo os termos de Texcoco e Tetzcoco). En pouco m\u00e1is de cen anos xa se libraran do dominio tepaneca (era o ano 1430). Coa construci\u00f3n da cidade de Tlacop\u00e1n (a que tam\u00e9n se chamou Tacaba), os aztecas formaron a Tripla Alianza, coa que se inicia o per\u00edodo de consolidaci\u00f3n e expansi\u00f3n polo Val de M\u00e9xico. Corr\u00eda o ano 1470 cando se fixo a reconstruci\u00f3n do Templo Maior e de importantes monumentos, como a Grande Pedra do Sol, e a Pedra de Tizoc na cidade de Tenochtitl\u00e1n.\nEn menos de cen anos, os aztecas e os seus aliados estend\u00e9ronse primeiro polo altiplano central e despois cara as costas. Dominaron parte dos actuais estados de Puebla, M\u00e9xico, Oaxaca, Veracruz, Hidalgo, Guerrero, Morelos e o Distrito Federal. Na agricultura usaron o sistema de rego e a roza, ademais do cultivo intensivo en Chinampas. O millo seguiu a exercer de alimento b\u00e1sico da poboaci\u00f3n. Os aztecas divid\u00edanse en d\u00faas clases:\nOs seus mercadores percorreron as principais rutas comerciais. Por\u00e9n, o sistema de suxeici\u00f3n, que establec\u00eda pesadas cargas pol\u00edticas e tributarias sen haber fusi\u00f3n a un grande estado trouxo un clima de descontento que facilitar\u00eda a conquista espa\u00f1ola. O imperio azteca estivo, ao parecer, gobernado por 12 emperadores desde a s\u00faa fundaci\u00f3n no 1325 que se atribu\u00edu a Tenoch at\u00e9 o ano 1520 no que tivo a dous (Cuitl\u00e1huac nun principio e Cuauht\u00e9moc como derradeiro). Non obstante, a situaci\u00f3n estaba m\u00e1is ou menos calmada cando reinaba Moctezuma II Xocoiotzin, at\u00e9 que un d\u00eda... ."}
{"id": "16337", "revid": "98629", "url": "https://gl.wikipedia.org/wiki?curid=16337", "title": "Susana Seivane", "text": "Susana Seivane Hoyo, nada en Barcelona o 25 de agosto de 1976, \u00e9 unha gaiteira galega cun estilo musical tradicional dos antigos gaiteiros, mais incorporando \u00e1s veces influencias doutras m\u00fasicas.\nTraxectoria.\nSusana Seivane pertence a unha familia reco\u00f1ecida dentro do mundo dos gaiteiros e artes\u00e1ns de Galiza, a familia Seivane. Comezou a s\u00faa andaina musical ao cumprir tres anos de idade da man do seu pai \u00c1lvaro Seivane. Aos 9 trasl\u00e1dase, xunto coa s\u00faa familia, a Cambre. Xa en Galiza entra en contacto con mestres gaiteiros como Ricardo Portela e Moxenas, que xunto co seu propio av\u00f3, Xos\u00e9 Manuel Seivane, influenciar\u00edan grandemente o seu modo de entender e interpretar a m\u00fasica tradicional galega.\nDende os 10 anos comezou a ofrecer concertos por todos os recunchos do pa\u00eds. Durante a s\u00faa adolescencia, Susana cursou estudos de solfexo e piano, formando parte de diferentes agrupaci\u00f3ns musicais tradicionais. Aos 20 anos, toma contacto cos escenarios da man do grupo Milladoiro como artista invitada.\nNo ano 2001 resultou escollida como unha das cinco finalistas dos Indie Awards, os premios que cada ano outorga a Asociaci\u00f3n de M\u00fasica Independente dos Estados Unidos (AFIM), na categor\u00eda de mellor artista de M\u00fasicas Contempor\u00e1neas do Mundo.\nTen cinco discos editados e acostuma facer xiras anuais polo territorio europeo (Francia, Holanda, Espa\u00f1a, Escocia, Portugal, Alema\u00f1a, Italia...) e americano (Bos Aires, R\u00edo da Prata, Estados Unidos).\nDiscograf\u00eda.\n\u00c1lbums en solitario.\nEste traballo bas\u00e9ase en temas tradicionais e composici\u00f3ns de artistas galegos, e foi levado polos escenarios do folk nacional e internacional, conseguindo grandes \u00e9xitos e boas cr\u00edticas. O seu primeiro disco editouse ent\u00f3n en Europa, os Estados Unidos e o Canad\u00e1.\nComo novidades, neste traballo introduce instrumentos como a bater\u00eda e o baixo el\u00e9ctrico e incl\u00fae no disco composici\u00f3ns propias.\nFoi o terceiro disco de Susana Seivane, que foi interpretado por escenarios de Escocia, Alema\u00f1a, Francia, Italia, Estados Unidos, Arxentina etc. Sen abandonar a tradici\u00f3n e as ra\u00edces, Susana quixo dar un importante paso na innovaci\u00f3n dos arranxos e na selecci\u00f3n dos temas -doce m\u00e1is outro extra-, para o que contou con artistas invitados.\nO cuarto disco cont\u00e9n melod\u00edas que Susana Seivane escoitaba e/ou interpretaba na s\u00faa infancia, rexurdindo na s\u00faa voz e na s\u00faa gaita, acompa\u00f1adas de arranxos modernos e \u00e1s veces atrevidos.\nDisco que naceu a partir das actuaci\u00f3ns coas que agasallaba aos seus veci\u00f1os durante o confinamento por mor da pandemia de COVID. Consta de 55 temas populares moi co\u00f1ecidos -como \"A Carolina\", \"O Galo\", a \"Mui\u00f1eira de Lugo\" ou o \"Himno Galego\"- que se agrupan en 20 suites.\nA banda.\nSusana est\u00e1 acompa\u00f1ada por un elenco de m\u00fasicos moi novos: Brais Maceiras nos acorde\u00f3ns, Xurxo Iglesias no Bouzouki, Carlos G\u00e1ndara na bater\u00eda e bombo tradicional, Carlos Freire nas percusi\u00f3ns e tamboril tradicional, Iago Rodr\u00edguez no baixo el\u00e9ctrico e Bego\u00f1a Riob\u00f3 na zanfona e viol\u00edn.\nXiras e festivais m\u00e1is relevantes.\nDende 1999, ano do primeiro disco de Susana Seivane, foron numerosas as xiras da gaiteira, as\u00ed como a s\u00faa participaci\u00f3n nos festivais m\u00e1is importantes de Espa\u00f1a, Europa e os Estados Unidos.\nSusana acode \u00f3s festivais nacionais e internacionais m\u00e1is importantes e viaxa por todo o mundo, como o Festival Celtic Connections en Escocia, o Festival Rudolstadt en Alema\u00f1a, o Dranouter Fest en B\u00e9lxica, Irish Festival en Italia, Festival Interc\u00e9ltico de Lorient, Festival de Brampton en Gran Breta\u00f1a, Eastleigh Summer Music Festival en Gran Breta\u00f1a, o Cambridge Folk Festival, o Malahide International Festival of Piping &amp; Drumming de Dubl\u00edn en Irlanda etc. En Francia acode entre outros a festivais como o de Les Irlandays e Juvisy sur Orge, o Festival du bout du Monde e o Festival de La Saint Loup en Guingamp etc. Tam\u00e9n toca nos festivais m\u00e1is relevantes de Espa\u00f1a: o Festival Folk de Getxo, o Mercat de la M\u00fasica Viva de Vic, en Barcelona, La Mar de M\u00fasicas en Cartaxena, Festival Mend\u00e9bala de Biscaia, o Festival Folk de Segovia, San Froil\u00e1n de Barcelona, Karrantza de Biscaia, Festival folk de Cantabria... E en Galicia percorre todo o pa\u00eds: Festival do mundo celta de Ortigueira, San Froil\u00e1n en Lugo, Festas de Mar\u00eda Pita, Praza Maior de Ourense, Praza da Quintana de Santiago de Compostela, Pontevedra...\nVida persoal.\nEn 2002, casou co acordeonista Roberto Grandal."}
{"id": "16338", "revid": "181", "url": "https://gl.wikipedia.org/wiki?curid=16338", "title": "Aztecas", "text": ""}
{"id": "16339", "revid": "89787", "url": "https://gl.wikipedia.org/wiki?curid=16339", "title": "Enya", "text": "Enya, pseud\u00f3nimo de Eithne P\u00e1draig\u00edn N\u00ed Bhraon\u00e1in, nada o 17 de maio de 1961 no condado de Donegal (\"D\u00fan na n'Gall\"), \u00e9 unha cantante irlandesa.\nTraxectoria.\nIniciouse na carreira musical cun grupo de m\u00fasica celta chamado Clannad, que significa \"Familia\". Pertencente a unha familia de m\u00fasicos, en 1982 uniuse a Nicky e Roma Ryan coa intenci\u00f3n de compor bandas sonoras para pel\u00edculas: a primeira encarga importante foi para o documental brit\u00e1nico \"The Celts\"; a\u00ednda que o \u00e9xito chegou da man de \"Watermark\", que sentou o esquema xeral que \u00edan seguir todos os seus discos. Dende 1987, a cantante comp\u00f3n e produce as s\u00faas propias obras.\nXunto a alg\u00fans temas instrumentais, acostuman ter un oco as canci\u00f3ns na s\u00faa lingua materna, o irland\u00e9s, e \u00e1s veces en lat\u00edn. As\u00ed mesmo, ten canci\u00f3ns en gal\u00e9s, espa\u00f1ol, as linguas imaxinarias d\u00b4O Se\u00f1or dos Aneis ou o xapon\u00e9s. Mais a lingua maioritaria \u00e9 o ingl\u00e9s.\nNos seus discos podemos encontrar m\u00fasica con piano ou melod\u00edas atomizadas. As s\u00faas gravaci\u00f3ns son a base de superposici\u00f3n de voces modificadas con sintetizadores."}
{"id": "16340", "revid": "98629", "url": "https://gl.wikipedia.org/wiki?curid=16340", "title": "Carlos N\u00fa\u00f1ez", "text": "Carlos N\u00fa\u00f1ez Mu\u00f1oz, nado en Vigo o 16 de xullo de 1971, \u00e9 un m\u00fasico galego reco\u00f1ecido como int\u00e9rprete de gaita galega, frauta galega, ocarina, frauta irlandesa, whistle e low whistle.\nTraxectoria.\nNaceu en Vigo en 1971 nunha familia comunista (o seu pai, Carlos N\u00fa\u00f1ez Rodr\u00edguez, era un dos l\u00edderes do PCG), e comezou a tocar a gaita galega aos oito anos. Aos doce, foi invitado para tocar na Orquestra Sinf\u00f3nica de Lorient e en 1989 ga\u00f1ou o Trofeo Macallan de Gaita, no Festival Interc\u00e9ltico de Lorient, despois de quedar segundo nas d\u00faas edici\u00f3ns anteriores. Tam\u00e9n ese ano gravou xunto ao grupo irland\u00e9s The Chieftains a banda sonora da pel\u00edcula \"Treasure Island\", cos que seguir\u00eda colaborando at\u00e9 ser co\u00f1ecido como \"o s\u00e9timo Chieftain\". N\u00fa\u00f1ez ademais completou a s\u00faa formaci\u00f3n no ensino acad\u00e9mico obtendo a cualificaci\u00f3n de matr\u00edcula de honra e Premio Extraordinario Fin de Carreira no instrumento frauta de pico polo Real Conservatorio Superior de M\u00fasica de Madrid.\nCarlos N\u00fa\u00f1ez \u00e9 un estudoso incans\u00e1bel da m\u00fasica celta e no panorama internacional est\u00e1 considerado como un erudito do tema. As s\u00faas investigaci\u00f3ns seguen basicamente d\u00faas li\u00f1as relacionadas entre si: a orixe da m\u00fasica celta e a s\u00faa fusi\u00f3n coas m\u00fasicas do mundo actuais. O seu interese polo tema levouno a percorrer o globo e a relacionarse con m\u00fasicos e artistas dos pa\u00edses que visitou, para logo plasmar os seus co\u00f1ecementos e experiencias na s\u00faa prol\u00edfica discograf\u00eda.\nObra discogr\u00e1fica.\nEn 1996 publicou o seu primeiro disco, \"A Irmandade das Estrelas\" que supuxo o \"boom\" da m\u00fasica celta en Espa\u00f1a. Neste disco, N\u00fa\u00f1ez c\u00e9ntrase sobre todo na exploraci\u00f3n da s\u00faa Galiza natal con influencias irlandeses.\nNo seu seguinte disco, \"Os amores libres\", Carlos N\u00fa\u00f1ez presentou unha reflexi\u00f3n en torno ao concepto celta explorando, entre outras, as conexi\u00f3ns existentes entre a m\u00fasica tradicional galega e o flamenco. Os textos que acompa\u00f1an as canci\u00f3ns deste disco est\u00e1n redactados polo escritor Manuel Rivas.\nXa en 2000 e coa publicaci\u00f3n de \"Mayo longo\", con N\u00fa\u00f1ez xa consagrado como m\u00fasico de renome e proxecci\u00f3n internacional, o gaiteiro compuxo unha canci\u00f3n co ex-Supertramp Roger Hodgson. Este disco \u00e9 un retorno \u00e1 tradici\u00f3n galaica e \u00e1 sinxeleza e destacou principalmente por introducirse nas radiof\u00f3rmulas do momento.\nO seu seguinte \u00e1lbum foi \"Almas de Fisterra\", publicado en 2003 en Espa\u00f1a e en Francia como \"Un Galicien en Bretagne\" cunha lista de cortes lixeiramente diferente. Este disco foi o resultado dunha longa permanencia do m\u00fasico na Breta\u00f1a, Francia, e nel m\u00f3stranse m\u00fasicas tradicionais bretoas gravadas xunto a m\u00fasicos famosos da Breta\u00f1a francesa.\nTam\u00e9n editou un \u00e1lbum recompilatorio de grandes \u00e9xitos con varios cortes novos chamado \"Todos os mundos\" e en 2004 editou un CD+DVD que cont\u00e9n un concerto gravado en Vigo co t\u00edtulo de \"Carlos N\u00fa\u00f1ez &amp; Amigos\" coas s\u00faas canci\u00f3ns m\u00e1is emblem\u00e1ticas. N\u00fa\u00f1ez tam\u00e9n participa na banda sonora da pel\u00edcula de Alejandro Amen\u00e1bar \"Mar adentro\".\nA banda sonora do filme xapon\u00e9s \"Gedo Senki\", composta e dirixida por Tamiya Terashima, contou con Carlos N\u00fa\u00f1ez como colaborador clave, contribu\u00edndo coa s\u00faa ocarina, frauta e gaita galega en 11 das 21 pistas. Un \u00e1lbum m\u00e1is, \"Melodies from Gedo Senki\", estreouse o 17 de xaneiro de 2007, inclu\u00edndo novo material da banda sonora e temas in\u00e9ditos de N\u00fa\u00f1ez.\nColaboraci\u00f3ns.\nUnha caracter\u00edstica fundamental de Carlos N\u00fa\u00f1ez e a s\u00faa m\u00fasica \u00e9 a de colaborar con todo tipo de m\u00fasicos de calquera nacionalidade tanto na gravaci\u00f3n dos seus discos como nas s\u00faas actuaci\u00f3ns en directo. A \"Carlos N\u00fa\u00f1ez banda\" coa que toca en directo componse de reputados m\u00fasicos como o seu irm\u00e1n Xurxo N\u00fa\u00f1ez -percusionista-, Pancho \u00c1lvarez -guitarrista e violinista- e Bego\u00f1a Riob\u00f3 -violinista-.\nAs\u00ed, N\u00fa\u00f1ez colaborou con destacados artistas espa\u00f1ois como Vicente Amigo, Carles Benavente, Luz Casal, Cristian Silva, Kepa Junkera ou Carmen Linares. De entre os moitos m\u00fasicos internacionais cos que tocou ou gravou destacan The Chieftains e os seus integrantes Paddy Moloney, Sean O'R\u00edada e o defunto Derek Bell. Ademais deles, cabe destacar a Dan Ar Braz, Jackson Browne, Phil Cunningham, Ry Cooder, Ronnie Drew, Frankie Gavin, Roger Hodgson, Paddy Keenan, Noa, M\u00e1irtin O'Connor, Liam O`Flynn, Dulce Pontes, Teresa Salgueiro, Sharon Shannon, Donald Shaw e La Vieja Trova Santiaguera."}
{"id": "16341", "revid": "98629", "url": "https://gl.wikipedia.org/wiki?curid=16341", "title": "Pemento", "text": "O pemento () incl\u00fae unha gran variedade de plantas diferentes baixo a mesma denominaci\u00f3n. Algunhas variedades son picantes e util\u00edzanse como especia. O x\u00e9nero Capsicum comprende varias especies de plantas, emparentadas co tomate, propias de Am\u00e9rica Central e Am\u00e9rica do Sur; os seus froitos \u2014chamados chile, morr\u00f3n ou pemento\u2014 cons\u00f3mense en diferentes preparaci\u00f3ns e tam\u00e9n se empregan na medicina.\nCaracter\u00edsticas.\nAs especies de \"Capsicum\" son case sen excepci\u00f3n plurianuais. A planta, de talo le\u00f1oso, forma normalmente un arbusto de at\u00e9 150 cent\u00edmetros de altura; algunhas variedades atinxen tama\u00f1os superiores. As flores son brancas ou verdosas na maior\u00eda das variedades, salvo no \"C. pubescens\", que ten unha cor viol\u00e1cea.\nO froito \u2014tecnicamente unha baga\u2014 var\u00eda en coloraci\u00f3n e tama\u00f1o de acordo \u00e1 variedade; pode ser c\u00fabico, c\u00f3nico ou esf\u00e9rico. De interior oco, est\u00e1 dividido en dous ou catro costelas verticais interiores que portan as sementes, de cor amarela p\u00e1lida \u2014salvo no \"C. pubescens\", que as presenta negras\u2014. Por\u00e9n, a maior cantidade de sementes sit\u00faase na parte superior, xunto ao talo. A carnosidade do pemento tam\u00e9n var\u00eda segundo a especie.\nCando o froito madura as s\u00faas cores abranguen, segundo a especie, desde o branco e o amarelo at\u00e9 o morado intenso, pasando polo laranxa, o vermello brillante e o lavanda; a cor verde \u00e9 sinal de non maduraci\u00f3n, a\u00ednda que moitas especies cons\u00f3mense tam\u00e9n dese xeito.\nOs \"pementos\" poden ser doces (verdes ou encarnados) ou tam\u00e9n picantes (como \"pementos de Padr\u00f3n\", \"pementos do Piquillo\", \"pementos morr\u00f3ns\"). As variedades que non son hortalizas ou te\u00f1en outra presentaci\u00f3n m\u00e1is elaborada cambian completamente de nome (como o chile (chamado en castel\u00e1n tam\u00e9n de \"guindilla\"), o pemento (condimento))\nVariedades.\nO x\u00e9nero incl\u00fae unha gran variedade de plantas, e os nomes com\u00fans son frecuentemente ambiguos.\nPementos galegos.\nEn Galiza p\u00f3dese falar de cinco variedades de pementos \"aut\u00f3ctonos\", ou m\u00e1is ben, naturalizados, alg\u00fans Indicaci\u00f3n Xeogr\u00e1fica Protexida ou Denominaci\u00f3n de orixe protexida:\nTam\u00e9n se cultivan outros dous tipos (mais en menor medida): o pemento verde de carne -tipo lamuio ou tam\u00e9n tipo California- e o de pel fina -chamado doce italiano-.\nPementos de Am\u00e9rica.\nEn Am\u00e9rica cons\u00f3mense e dist\u00ednguense varias especies. Xunto coas variedades suaves de \"C. annuum\", cons\u00f3mense tam\u00e9n outras picantes (como o chile serrano, empregado seco, enteiro ou molido; o xalape\u00f1o, consumido en conserva; o chile pasilla e o serrano, de cor escura e sabor doce e intenso, empregados como base para o mole mexicano; ou o \"chiltepin\" ou \"piqu\u00edn\", \"Capsicum annuum\" var. \"glabriusculum\", un chile pequeno e intens\u00edsimo); outras catro especies (\"C. baccatum\", \"C. chinense\", \"C. frutescens\" \u2014\"tabasco\"\u2014 e \"C. pubescens\" \u2014\"rocoto\u2014) domestic\u00e1ronse e prod\u00facense con frecuencia.\n\"C. baccatum\" produce sobre todo unha variedade longa, delgada e de cor amarelada, co\u00f1ecida como \"aj\u00ed peruano\" ou \"aj\u00ed amarelo\"; \"C. chinense\", que produce probabelmente os froitos m\u00e1is picantes, d\u00e1 entre outras a variedade habanero, cultivada en M\u00e9xico e o Caribe como aderezo, o \"aji chombo\" do Panam\u00e1 de aroma a froita; de \"C. frutescens\" co\u00f1\u00e9cense numerosas variedades, entre elas o mexicano aj\u00ed de Pobla; \"C. pubescens\" ten como cultivo m\u00e1is co\u00f1ecido o rocoto peruano, de aparencia similar a un pemento morr\u00f3n pero de sabor moi picante e arom\u00e1tico.\nOutras variedades.\nAs denominaci\u00f3ns principais son:\nListaxe de especies aceptadas.\nTam\u00e9n est\u00e1n aceptados 3 t\u00e1xones infraespec\u00edficos:\nCultivo.\nPara o cultivo \u00e9 necesaria unha temperatura ambiente media de 20\u00a0\u00b0C, sen demasiados cambios bruscos e cunha taxa de humidade non demasiado alta. Require gran cantidade de luz, sobre todo durante o primeiro per\u00edodo de crecemento despois da xermolaci\u00f3n. O solo ideal son os que pos\u00faen boa drenaxe, con presenza de areas e materia org\u00e1nica. Todos estes requirimentos fan que sexan cultivados en invernadoiros, onde as condici\u00f3ns exteriores son m\u00e1is control\u00e1beis.\nAs variedades doces son principalmente obtidas nos invernadoiros.\nHistoria.\nCrese que o nome do pemento foille adxudicado por Cristovo Col\u00f3n, quen o denominou as\u00ed ao confundilo con \"pementa en vainas, \u2026\u2026moi forte, mais non co sabor de levante\"; pese a que botanicamente non ten nada en com\u00fan con ela, que \u00e9 o froito do \"Piper nigrum\", o nome perdurou. A diferenza doutras plantas comest\u00edbeis provenientes de Am\u00e9rica, que tardaron d\u00e9cadas en ser aceptadas polos europeos, co\u00f1eceu unha r\u00e1pida difusi\u00f3n mundial tras a s\u00faa chegada a Espa\u00f1a en 1493. Unha vez aclimatado, acostumouse secalo, moelo e usalo para condimentar e dar cor a diferentes clases de pratos. Xa a mediados do s\u00e9culo XVI cultiv\u00e1banse plantas de \"aj\u00ed\" en Italia, Alema\u00f1a e Inglaterra.\nDurante os seguintes douscentos anos, revolucionar\u00eda a gastronom\u00eda dos pobos mediterr\u00e1neos. O \"aj\u00ed\" americano transformou a coci\u00f1a da China, a India e Indonesia: tal foi a s\u00faa aclimataci\u00f3n que en moitos sitios de \u00c1frica e da India crese que o \"aj\u00ed\" e o pemento son orixinarios desas rexi\u00f3ns.\nEn M\u00e9xico orixinouse a palabra \"chile\" \u2014do n\u00e1huatl \"chilli\". Pola s\u00faa parte, o termo aj\u00ed, \u00e9 unha palabra do dialecto ta\u00edno, que se falaba no Caribe\nGastronom\u00eda.\nO pemento ten un uso moi estendido como condimento. Os maias utiliz\u00e1bano na preparaci\u00f3n do cacao quente. Actualmente, cons\u00f3mense frescos, fritos ou asados, en conservas e como pemento mo\u00eddo, triturando ou moendo os grans. \u00c9 un ingrediente tradicional das comidas de M\u00e9xico e o Per\u00fa.\n\u00c9 un ingrediente moi utilizado na gastronom\u00eda do Per\u00fa tanto polo seu sabor picante como para darlle cor aos pratos preparados. Existen diferentes cores e tama\u00f1os de \"aj\u00ed\" neste pa\u00eds, desde o vermello nas s\u00faas diversas gamas de cores at\u00e9 o amarelo laranxa. Os graos de picante var\u00edan segundo as cores, tama\u00f1os, climas, alturas e zonas de produci\u00f3n.\nO pemento achega ao organismo calcio, vitamina A e vitamina C.\nCapsaicina.\nO froito da maior\u00eda das especies de \"capsicum\" cont\u00e9n capsaicina, (8-metil-N-vanillil-6-nonenamida, C18H27NON3) e outros compostos similares, que estimulan os receptores de calor e dor da epiderme, provocando as\u00ed unha irrigaci\u00f3n sangu\u00ednea m\u00e1is intensa. Produce unha forte sensaci\u00f3n de ardent\u00eda na boca (e se non se dixire axeitadamente, no ano) aos consumidores pouco afeitos a consumilo. A maior\u00eda dos mam\u00edferos encontran esta sensaci\u00f3n desagrad\u00e1bel. Non obstante, non afecta aos paxaros, polo que se considera que a secreci\u00f3n desta substancia \u00e9 unha medida de protecci\u00f3n para evitar que sexa consumida por ningunha especie a excepci\u00f3n das aves, atra\u00eddas polas brillantes cores, que axudan a propagar as sementes.\nA capsaicina \u00e9 un axente antibi\u00f3tico bastante efectivo; os alimentos preparados con pementa de Caiena cons\u00e9rvanse mellor, unha das raz\u00f3ns polas cales esta especia \u00e9 popular en rexi\u00f3ns tropicais. A coci\u00f1a asi\u00e1tica, en especial a indonesia, a tailandesa e a hind\u00fa, adoptaron axi\u00f1a a pementa de caiena tras a s\u00faa introduci\u00f3n polos europeos."}
{"id": "16343", "revid": "1131", "url": "https://gl.wikipedia.org/wiki?curid=16343", "title": "Amancio Prada", "text": "Amancio Prada, nado o 5 de febreiro de 1949 en San Pedro de Devesas (Ponferrada), comarca do Bierzo, \u00e9 un destacado cantautor espa\u00f1ol.\nTraxectoria.\nFillo de labradores, estudou Sociolox\u00eda na Universidade da Sorbona (Par\u00eds). Al\u00ed mesmo, na Francia, xa se deu a co\u00f1ecer aparecendo na televisi\u00f3n e nas radios francesas, e mesmo gravou o seu primeiro disco \"Vida e morte\" (Alvar\u00e8s, 1974). A partir de aqu\u00ed comezou unha longa etapa de produci\u00f3n de discos, xunto con numerosas actuaci\u00f3ns por todo o mundo, pois participou en concertos por todo o territorio nacional e internacional (Roma, Estocolmo, Xenebra, Buenos Aires, Nova York, Lisboa, Caracas, Porto, Chicago, M\u00e9xico, Rabat, Colonia, Utrecht, R\u00e1vena, Atenas, Bruxelas, Medell\u00edn...)\nAmancio Prada p\u00f3dese considerar como un dos mellores embaixadores da l\u00edrica galega no mundo (Rosal\u00eda de Castro, \u00c1lvaro Cunqueiro, diversos trobadores galaico-portugueses, canci\u00f3ns populares etc), raz\u00f3n que expuxo o xurado para que ga\u00f1ase o XXI Premio Celanova Casa dos Poetas en 2005 ou o Premio Xarmenta en 2006."}
{"id": "16344", "revid": "1505", "url": "https://gl.wikipedia.org/wiki?curid=16344", "title": "Lagarto (hom\u00f3nimos)", "text": "Lagarto \u00e9 o nome com\u00fan de numerosas especies de r\u00e9ptiles da familia dos lac\u00e9rtidos:\nAmais como top\u00f3nimo pode referirse a:"}
{"id": "16346", "revid": "23204", "url": "https://gl.wikipedia.org/wiki?curid=16346", "title": "Lacertilios", "text": "A dos lacertilios (Lacertilia) \u00e9 unha suborde de r\u00e9ptiles escamosos que incl\u00fae a maior\u00eda dos r\u00e9ptiles actuais, como varanos, iguanas, lagartos, lagartas, camale\u00f3ns e xecos, as\u00ed como algunhas formas f\u00f3siles moi not\u00e1bleis, como os mosasauros do Cret\u00e1ceo superior. \nXunto coas subordes das serpentes (\"Serpentes\") e das cobras cegas (\"Amphisbaenia\"), forma a orde dos escamosos (\"Squamata\"), que comprende case 5 000 especies.\nTaxonom\u00eda.\nDescrici\u00f3n.\nA suborde foi descrita en 1867 polo zo\u00f3logo brit\u00e1nico de orixe alem\u00e1 Albert G\u00fcnther.\nEtimolox\u00eda.\nO nome cient\u00edfico \"Lacertilia\" est\u00e1 formado pola adici\u00f3n \u00e1 ra\u00edz do nome do seu x\u00e9nero tipo, \"Lacerta\", o sufixo do lat\u00edn cient\u00edfico \"-ilia\", indicando plural.\nVariaci\u00f3ns taxon\u00f3micas.\nAntes denomin\u00e1base saurios (Sauria) \u00e1 suborde formada polos lacertilios e as serpentes, pero dado que este resultou ser parafil\u00e9tico, o nome \"Sauria\" apl\u00edcase agora a un clado maior de r\u00e9ptiles que incl\u00fae a maior\u00eda da subclase dos di\u00e1psidos.\nClasificaci\u00f3n.\nA suborde comprende as infraordes seguintes:\nCaracter\u00edsticas.\nNormalmente tenen catro patas, o\u00eddo con apertura externa e p\u00e1lpebras m\u00f3biles. O rango de lonxitudes vai duns poucos cent\u00edmetros dalg\u00fans xecos do Caribe at\u00e9 os cerca de tres metros do drag\u00f3n de Komodo.\nAlgunhas especies de lacertilios, as chamadas \"cobras cegas\" (como \"Blanus cinereus\"), non te\u00f1en patas funcionais, a pesar de teren vestixios do esqueleto das patas. Dist\u00ednguense das verdadeiras serpentes pola presenza de aberturas timp\u00e1nicas e p\u00e1lpebras. O seu corpo \u00e9 alongado e te\u00f1en unha cola ben desenvolvida.\nOs lacertilios da infraorde dos Scincomorpha a mi\u00fado presentan cores brillantes e iridiscentes que parecen h\u00famidos. Pero como o resto dos lagartos, te\u00f1en a pel seca, prefirindo xeralmente evitar a auga (a\u00ednda que todos os lagartos poden nadar se \u00e9 necesario).\nTodos os lacertilios poden cambiar de cor en resposta \u00e1 s\u00faa contorna ou en momentos de perigo. O exemplo m\u00e1is t\u00edpico \u00e9 o dos camale\u00f3ns, pero tam\u00e9n poden suceder cambios de cor m\u00e1is sut\u00eds noutras especies de lacertilios.\nAlgunhas especies son capaces de romper e desprender a s\u00faa cola cando se ven en perigo ou son capturados por un depredador; esta capacidade, denominada autotom\u00eda, d\u00e9bese \u00e1 presenza de planos especiais de ruptura nas v\u00e9rtebras caudais. Tras a autotom\u00eda, a cola rexen\u00e9rase, pero a nova cola non \u00e9 id\u00e9ntica \u00e1 perdida; en efecto, as v\u00e9rtebras non poden rexenerarse e son substitu\u00eddas por un tubo cartilaxinoso non segmentado.\nBiolox\u00eda e ecolox\u00eda.\nOs lacertilios alim\u00e9ntanse xeralmente de invertebrados, como insectos ou ar\u00e1cnidos e, en ocasi\u00f3ns (e dependendo da especie), de pequenos vertebrados, inclu\u00edndo a outras especies de lacertilios. Unhas poucas especies son omn\u00edvoras e poden comer plantas. Soamente un x\u00e9nero \u00e9 velenoso, \"Heloderma\", que incl\u00fae as especies \"Heloderma suspectum\" (monstro de Gila) e \"Heloderma horridum\". Estas especies habitan no oeste de M\u00e9xico e o sur de Texas, e pos\u00faen d\u00faas gl\u00e1ndulas velenosas na mand\u00edbula. Por\u00e9n, en 2009 descubriuse que o drag\u00f3n de Komodo posibelmente tam\u00e9n sexa velenoso, tras o achado dun par de gl\u00e1ndulas de veleno no seu maxilar inferior. De todos os xeitos est\u00e1 en discusi\u00f3n o efecto real que poida ter tras unha trabada. \nA maior\u00eda dos lacertilios po\u00f1en ovos, a\u00ednda que as femias dunhas poucas especies ret\u00e9\u00f1enos no seu interior e paren directamente as cr\u00edas vivas (ovoviv\u00edparos)."}
{"id": "16347", "revid": "98629", "url": "https://gl.wikipedia.org/wiki?curid=16347", "title": "Lagarta", "text": "O grupo das lagartas pertence \u00e1 familia de r\u00e9ptiles escamosos dos lagartos. As lagartas son orixinarias da \u00c1frica, e enc\u00f3ntranse espalladas en todas as zonas temperadas e quentes do mundo. Son importantes nos ecosistemas porque, como insect\u00edvoros, funcionan como \"controladores\" de pragas dom\u00e9sticas.\nAs lagartas poden subir paredes, mesmo de vidro, e at\u00e9 andar sobre teitos grazas \u00e1s forzas de van der Waals estabelecidas polas cerdas existentes nas s\u00faas patas. Algunhas especies presentan capacidade de camuflaxe similar \u00e1 do camale\u00f3n. Outras especies de lagartas comun\u00edcanse entre si a trav\u00e9s de ru\u00eddos -o que non \u00e9 moi com\u00fan entre lagartos-.\nA lagarta pos\u00fae respiraci\u00f3n estritamente pulmonar, a s\u00faa circulaci\u00f3n \u00e9 fechada, dupla e completa, pos\u00fae pel seca e recuberta por escamas. \u00c9 pecilot\u00e9rmico e o sistema dixestivo \u00e9 completo.\nUnha caracter\u00edstica interesante nas lagartas \u00e9 a capacidade de rexenerar o seu rabo. Cando se sente en perigo, a lagarta desprende a cauda, que non perde o movemento durante alg\u00fans minutos, o que eventualmente desorienta os seus predadores. A rexeneraci\u00f3n completa do rabo ocorre en d\u00faas semanas."}
{"id": "16348", "revid": "25871", "url": "https://gl.wikipedia.org/wiki?curid=16348", "title": "Xos\u00e9 Caveda y Nava", "text": "Xos\u00e9 Caveda y Nava, nado en Villaviciosa en 1796 e finado en Xix\u00f3n en 1882, foi un escritor asturiano, un dos iniciadores da escrita en lingua asturiana.\nTraxectoria.\nFillo de Francisco de Paula Caveda y Solares, amigo de Gaspar Melchor de Jovellanos. Membro da Xunta Xeral do Principado de Asturias en 1834, cando desaparece substitu\u00edda pola deputaci\u00f3n provincial). Militou no Partido Moderado e foi deputado en Cortes en 1837.\nEscribiu unha \"Memoria hist\u00f3rica sobre la Junta General del Principado\" (1834) e \"Colecci\u00f3n de poes\u00edas en dialecto asturiano\" (1839) que foi o primeiro libro impreso en asturiano, unha escolma de poes\u00eda, con algunhas propias que se vai converter no modelo literario para os escritores en asturiano do s\u00e9culo XIX, e a imaxe rural que reflectiu nas s\u00faas obras converteuse nun t\u00f3pico, a s\u00faa visi\u00f3n do asturiano como unha forma de castel\u00e1n antigo que non evolucionara."}
{"id": "16352", "revid": "63400", "url": "https://gl.wikipedia.org/wiki?curid=16352", "title": "Luso-reintegracionismo", "text": ""}
{"id": "16353", "revid": "132", "url": "https://gl.wikipedia.org/wiki?curid=16353", "title": "Tostao", "text": ""}
{"id": "16354", "revid": "98629", "url": "https://gl.wikipedia.org/wiki?curid=16354", "title": "Rivellino", "text": "Roberto Rivellino, tam\u00e9n escrito Rivelino, nado en S\u00e3o Paulo o 1 de xaneiro de 1946, foi un futbolista brasileiro da segunda metade da d\u00e9cada de 1960 e comezos da de 1970. Manicho, f\u00edxose co\u00f1ecido por xogar en importantes clubs do Brasil coma o Fluminense do R\u00edo de Xaneiro e o Corinthians de San Paulo, as\u00ed como na selecci\u00f3n brasileira coa que se proclamou campi\u00f3n do mundo no Mundial 1970, de M\u00e9xico. Foi alcumado de \"Reizinho do Parque\", \"Patada At\u00f4mica\", \"Curi\u00f3 das Laranjeiras\" e \"Bigode\".\nTraxectoria.\nRivellino comezou a s\u00faa carreira profesional no Clube Atl\u00e9tico Indiano da capital paulista, onde debutou en 1965. Ao ano seguinte fichou polo Corinthians, onde se coverteu nun \u00eddolo, pero co que non conseguiu campionatos de relevo. Acadou en 1966 o Torneo R\u00edo - San Paulo, mais o t\u00edtulo foi dividido entre catro clubs por falta de datas. A s\u00faa consagraci\u00f3n chegoulle no Mundial 1970, onde Rivellino foi unha das estrelas m\u00e1is destacadas da selecci\u00f3n brasileira, que se alzou coa vitoria final.\nEn 1971, tam\u00e9n co Corinthians, conseguiu a vitoria no Torneo do Pobo, e mais a Copa Laudo Natel en 1973. Previamente, en 1972, fora campi\u00f3n coa s\u00faa selecci\u00f3n nacional da Minicopa, disputada no Brasil. No Mundial de 1974, a pesar de continuar destacando e marcando goles, a selecci\u00f3n brasileira callar\u00eda un pobre campionato.\nRivellino acabou deixando o Corinthians, desgastado logo da perda do t\u00edtulo do Campionato Paulista de 1974 contra o Palmeiras. Despois de empatar o primeiro partido (1-1), o Corinthians s\u00f3 precisaba dunha vitoria pola m\u00ednima para garantir o so\u00f1ado t\u00edtulo. Por\u00e9n, foron derrotados por 1-0. (Rivellino perdeu un bal\u00f3n no medio do campo que acabou no gol da vitoria do club rival). Transferido ao Fluminense en 1975, aquel mesmo ano acadou a Copa Guanabara contra o Am\u00e9rica, o seu primeiro t\u00edtulo estatal como profesional.\nTam\u00e9n axudou na consecuci\u00f3n do a\u00ednda m\u00e1is importante Campeonato Carioca de 1975, conquista eu repetiu en 1976. Neses dous anos clasificouse ademais para a disputa das semifinais do Campionato Brasileiro. En 1976 conseguiu tam\u00e9n a Copa Vi\u00f1a del Mar e o Torneo de Par\u00eds, as\u00ed como o Trofeo Teresa Herrera en 1977. Co Fluminense marcou 53 goles en 159 partidos ata que en 1978 foi vendido por un valor extraordinario na \u00e9poca a un club de Arabia Saudita. No Mundial de 1978 non conseguiu manterse como titular da selecci\u00f3n, e foi substitu\u00eddo polo medio esquerdo Dirceu. No f\u00fatbol de Arabia conseguiu un moderado \u00e9xito, pero non puido volver ao Brasil malia o interese dalg\u00fans clubs por recuperalo, e retirouse en Oriente Medio.\nDespois da retirada.\nDespois da s\u00faa retirada, Rivellino f\u00edxose comentarista deportivo de televisi\u00f3n e participou da selecci\u00f3n brasileira de veteranos. En 2003 volveu para o Corinthians, desta vez como director t\u00e9cnico, pero abandonou o posto en 2004.\nRivellino en Galicia.\nEn 1977 Rivellino integrou o equipo do Fluminense que conseguiu a vitoria no Trofeo Teresa Herrera, na Coru\u00f1a. Era a primeira vez que ese equipo consegu\u00eda o triunfo en Riazor. O 6 de agosto de 1977 o Fluminense derrotou o Feyenoord de Rotterdam por 2-0, e posteriormente enfrontouse na final o 7 de agosto o Dukla Praga por 4-1, a\u00ednda que Rivellino non marcou en ning\u00fan dos dous encontros."}
{"id": "16355", "revid": "88215", "url": "https://gl.wikipedia.org/wiki?curid=16355", "title": "Tost\u00e3o", "text": "Eduardo Gon\u00e7alves de Andrade (25 de xaneiro de 1947, Belo Horizonte), co\u00f1ecido mundialmente como Tost\u00e3o, \u00e9 un futbolista brasileiro.\nComo a maior\u00eda de xogadores brasileiros, tivo un alcume dende case o comezo da s\u00faa carreira. Este foi Tost\u00e3o, a pequena moeda. Intelixent\u00edsimo no seu xogo e letal encarando \u00f3s gardametas, \u00e9 o m\u00e1ximo goleador da historia do Cruzeiro, pese \u00e1 s\u00faa retirada con s\u00f3 26 anos. No Mundial de F\u00fatbol M\u00e9xico 1970, formou un equipo letal con Pel\u00e9. Nese campionato alzouse co t\u00edtulo mundial e formou parte do considerado mellor equipo da historia, con xenios como o propio Tost\u00e3o, Pel\u00e9, Jairzinho, G\u00e9rson ou Rivelino.\nXusto antes dese torneo sufriu un desprendemento de retina por mor dun balonazo. A s\u00faa participaci\u00f3n foi d\u00fabida ata \u00faltima hora, mais conseguiu recuperarse a tempo. Esta mesma mancadura provocou o seu retiro do f\u00fatbol pouco despois, \u00e1 idade de 26 anos.\nAbandonou totalmente o f\u00fatbol, rexeitando invitaci\u00f3ns para comentar encontros ou mesmo adestrar, dedic\u00e1ndose por completo \u00e1 s\u00faa profesi\u00f3n de m\u00e9dico. \u00d3 fin, a mediados dos anos 90, volveu \u00e1 escena p\u00fablica como xornalista de deportes."}
{"id": "16382", "revid": "23204", "url": "https://gl.wikipedia.org/wiki?curid=16382", "title": "Imperio Romano", "text": "O Imperio romano (en lat\u00edn: \"imperium romanum\") foi un imperio da antig\u00fcidade sucesor da Rep\u00fablica Romana e caracterizado por un sistema autocr\u00e1tico. Gobernou extensas terras ao longo de Europa e o Mediterr\u00e1neo. Durante o mandato de Traxano abarcaba, de oeste a leste, dende o oc\u00e9ano Atl\u00e1ntico at\u00e9 as beiras do mar Caspio, o mar Vermello e o golfo P\u00e9rsico e, de norte a sur, dende as fragas dos r\u00edos Rin e Danubio e a fronteira con Caledonia at\u00e9 o deserto do S\u00e1hara. A s\u00faa superficie m\u00e1xima estimada foi duns 6,5 mill\u00f3ns de km\u00b2.\nO imperio xurdiu trala da vitoria de Octavio Augusto sobre Marco Antonio no ano 27 a.C. A\u00ednda que Octavio nunca se proclamou emperador, de feito, asumiu t\u00f3dolos poderes do Estado e inaugurou a primeira dinast\u00eda de emperadores, a dinast\u00eda Xulia-Claudia. O Imperio foi destru\u00eddo definitivamente no ano 476 tras a ca\u00edda de Roma nas mans dos b\u00e1rbaros. A\u00ednda que Octavio non aboliu legalmente a Rep\u00fablica e compart\u00eda o poder co Senado, na realidade era el quen tomaba as decisi\u00f3ns. O Imperio estableceu novas estruturas econ\u00f3micas, pol\u00edticas e relixiosas para administrar un territorio cada vez m\u00e1is grande. Octavio adoptou ao seu fillastro Tiberio ao que seguiron varias dinast\u00edas de emperadores.\nBaixo o mando de Constantino I, no s\u00e9culo IV, o cristianismo converteuse na relixi\u00f3n preponderante do Imperio. O emperador Xuliano o Ap\u00f3stata tentou volver ao paganismo, pero con Teodosio I o cristianismo asentouse definitivamente nun Imperio que \u00e1 s\u00faa morte, de feito, xa estaba invadido polos b\u00e1rbaros e se desmembrou. Finalmente, no ano 476 Roma caeu nas mans dos visigodos ao mando de Alarico, s\u00f3 sobreviviu o Imperio Romano de Oriente, at\u00e9 que en 1453 os turcos tomaron Constantinopla.\nHistoria.\nC\u00e9sar Augusto.\nCoa vitoria de Octavio Augusto sobre Marco Antonio, a Rep\u00fablica anexionouse de facto as ricas terras de Exipto, a\u00ednda que a nova posesi\u00f3n non se inclu\u00edu dentro do sistema regular de goberno das provincias sen\u00f3n convertida nunha propiedade persoal do emperador legable aos seus sucesores. Ao seu regreso a Roma o poder de Octavio foi enorme, tanto como o foi a influencia sobre as s\u00faas lexi\u00f3ns.\nNo ano 27 a. C. estableceuse unha ficci\u00f3n de normalidade pol\u00edtica en Roma, outorgando a Augusto, por parte do Senado, o t\u00edtulo de \"Imperator Caesar Augustus\" (Emperador C\u00e9sar Augusto). O t\u00edtulo de emperador, que significa \u00abvencedor na batalla\u00bb convert\u00edao en comandante de t\u00f3dolos ex\u00e9rcitos. Asegurou o seu poder mantendo un fr\u00e1xil equilibrio entre a aparencia republicana e a realidade dunha monarqu\u00eda din\u00e1stica con aspecto constitucional, en canto compart\u00eda as s\u00faas funci\u00f3ns co Senado, pero de feito o poder do pr\u00edncipe era completo. Por iso, formalmente nunca aceptou o poder absoluto a\u00ednda que de feito exerceuno, asegurando o seu poder con varios postos importantes da rep\u00fablica e mantendo a orde sobre varias lexi\u00f3ns. Despois da s\u00faa morte consagrouse a Octavio como fillo do Divus (divino) Xulio C\u00e9sar, o que o converter\u00eda, \u00e1 s\u00faa morte, en deus.\nNo plano militar Augusto estableceu as fronteiras do Imperio romano no que el consideraba deb\u00edan ser os seus l\u00edmites m\u00e1ximos de extensi\u00f3n ao norte; o limes Elba-Danubio. As\u00ed mesmo, finalizou a conquista de Hispania dobregando \u00e1s \u00faltimas tribos do norte, que permanec\u00edan a\u00ednda \u00e1 marxe do control militar romano. Ao sur, en Exipto batallou contra as tropas unidas de Marco Antonio e Cleopatra, nas que venceu na batalla de Actium (14 d. C.). M\u00e1is tarde, coa conquista das terras dos Tolomeos (descendentes de Tolomeo I, xeneral que gobernou Exipto \u00e1 morte de Alexandre Magno, e cuxo li\u00f1axe era representado por Cleopatra), a dinast\u00eda Tolemaica foi finalizada desde Alexandr\u00eda at\u00e9 case o deserto do S\u00e1hara.\nAo norte, Augusto tam\u00e9n obtivo grandes vitorias e adquiriu para o Imperio a Xermania Magna, co que os l\u00edmites se estend\u00edan ao longo do r\u00edo Elba. Mais esta situaci\u00f3n non durar\u00eda moito: Augusto confiou a direcci\u00f3n da provincia a un inexperto gobernador Publio Quintilio Varo. A s\u00faa ineptitude e o seu escaso entendemento das culturas locais, nada afeitas \u00e1 someterse ante un conquistador, incrementaron os receos dos alde\u00e1ns. As\u00ed foi como no 9 a. C. unha revolta protagonizada por Arminio aniquilou o tres lexi\u00f3ns de Varus nunha brutal emboscada co\u00f1ecida como a batalla do bosque de Teutoburgo. A reacci\u00f3n romana permitiu evacuar non sen problemas o resto de corpos militares acantonados na Xermania. Augusto, escandalizado ante o desastre militar, exclamar\u00eda:\nFinalmente, e a pesar dos desexos iniciais de Augusto, as lexi\u00f3ns retir\u00e1ronse a defender a fronte do Rin. As\u00ed o sistema de l\u00edmites n\u00f3rdico manter\u00edase estable at\u00e9 o colapso do Imperio na menos firme fronteira Rin-Danubio. Augusto recomendou ao seu sucesor Tiberio que non tratase de estender m\u00e1is al\u00f3 as s\u00faas fronteiras.\nDe Tiberio a Alexandre Severo.\nAugusto foi sucedido polo seu fillastro Tiberio, fillo do primeiro matrimonio da s\u00faa esposa Livia. Augusto era un descendente da \"gens\" Xulia (casa Xulia), un dos m\u00e1is antigos clans patricios de Roma, mentres que Tiberio era descendente da \"gens\" Claudia. Os seus tres inmediatos sucesores descenderon todos da \"gens\" Claudia, por parte do irm\u00e1n de Tiberio Ner\u00f3n Claudio Druso. Descenderon da \"gens\" Xulia os emperadores Cal\u00edgula e Ner\u00f3n por parte de Xulia a Maior, a filla do primeiro matrimonio de Augusto, e o emperador Claudio por medio da irm\u00e1n de Augusto Octavia Minor. Os historiadores adoitan referirse a esta casa como a \"Dinast\u00eda Xulio-Claudia\".\nOs primeiros anos do reinado de Tiberio foron relativamente pac\u00edficos. Con todo, pronto o seu goberno caracterizouse pola paranoia. Comezou unha serie de xu\u00edzos por traiz\u00f3n e execuci\u00f3ns, que continuaron at\u00e9 a s\u00faa morte no ano 37. O l\u00f3xico sucesor do odiado Tiberio era o seu sobri\u00f1o de vinte e catro anos Cal\u00edgula. A rexencia de Cal\u00edgula comezou ben, pero despois dunha enfermidade converteuse nun tirano e tolo. No ano 41 foi asasinado e dous d\u00edas despois da seu morte o Senado debateu a restauraci\u00f3n da Rep\u00fablica.\nPor\u00e9n, debido \u00e1s demandas do ex\u00e9rcito, Claudio declarouse emperador en \u00faltima instancia. Claudio non era nin paranoico, como o seu t\u00edo Tiberio nin tolo como o seu sobri\u00f1o Cal\u00edgula, polo que foi capaz de administrar o imperio coa razoablemente. Na s\u00faa vida familiar que tivo menos \u00e9xito, xa que casou coa s\u00faa sobri\u00f1a, que \u00e9 posible que o envelenase no ano 54. Ner\u00f3n, quen sucedeu a Claudio, centrou gran parte da s\u00faa atenci\u00f3n na diplomacia, o comercio e o incremento do capital cultural do imperio. Ner\u00f3n, con todo, \u00e9 lembrado como un tirano, e viuse obrigado a suicidarse no 68.\nO goberno de Ner\u00f3n foi seguido por un breve per\u00edodo de guerra civil, co\u00f1ecido como o \"ano dos catro emperadores\". Augusto estabelecera un ex\u00e9rcito permanente, onde soldados individuais serv\u00edan baixo os mesmos gobernadores militares durante un per\u00edodo prolongado de tempo. A consecuencia foi que os soldados nas provincias desenvolveron un alto grao de lealdade aos seus xefes, que non ti\u00f1an para o Emperador. As\u00ed, o Imperio foi, en certo sentido, unha uni\u00f3n de incipientes principados, que poder\u00edan terse desintegrado en calquera momento. Entre xu\u00f1o do 68 e decembro do 69, Roma foi testemu\u00f1o do xurdir e sucesiva ca\u00edda de Galba, Ot\u00f3n e Vitelio, at\u00e9 a ascensi\u00f3n final de Vespasiano, primeiro gobernante da dinast\u00eda Flavia. Estes eventos demostraron que calquera xeneral vitorioso pod\u00eda lexitimamente reclamar o dereito ao trono.\nVespasiano, a pesar dun emperador con \u00e9xito, continuou o debilitamento do Senado, que xa vi\u00f1a ocorrendo dende o goberno de Tiberio. A trav\u00e9s da s\u00faa s\u00f3lida pol\u00edtica fiscal, foi capaz de acumular un super\u00e1vit no tesouro, polo que comezou a construci\u00f3n do Coliseo. Tito, o sucesor de Vespasiano, a\u00ednda que rapidamente demostrou os seus m\u00e9ritos, o seu curto reinado estivo marcado polo desastre, inclu\u00edndo a erupci\u00f3n do Vesuvio en Pompeia. Presidiu as cerimonias de inauguraci\u00f3n do Coliseo, a\u00ednda sen rematar, e faleceu no 81. Sucedeuno o seu irm\u00e1n Domiciano, que cunhas extremadamente malas relaci\u00f3ns co Senado, foi asasinado en setembro do 96.\nO seguinte s\u00e9culo co\u00f1eceuse como o per\u00edodo do \"cinco bos emperadores\" (Nerva, Traxano, Adriano, Antonino P\u00edo e Marco Aurelio), nos que as sucesi\u00f3ns eran pac\u00edficas e o Imperio pr\u00f3spero. Cada emperador deste per\u00edodo foi adoptado polo seu predecesor. Os \u00faltimos dous do \"cinco bos emperadores\" e C\u00f3modo tam\u00e9n se lles chamou \"Antoninos\". Despois da s\u00faa ascensi\u00f3n ao trono, Nerva, que sucedeu a Domiciano, estabeleceu un novo ton: restaurou moitos bens confiscados e fixo que o Senado participase no seu goberno.\nA partir do 101 Traxano levou a cabo d\u00faas campa\u00f1as militares contra Dacia, rica en ouro, que finalmente conquistaron no 106. En 112, Traxano marchou sobre Armenia e anexionouna ao Imperio Romano. Logo avanzou cara ao sur en Partia (territorio que correspond\u00eda aproximadamente ao actual Ir\u00e1n), tomando varias cidades de Mesopotamia, antes de declarar unha nova provincia do imperio, e lamentando ser demasiado vello para seguir os pasos de Alexandre Magno. Durante o seu reinado, o Imperio Romano acadou a s\u00faa m\u00e1xima extensi\u00f3n, non conseguindo ampliarse xa nunca m\u00e1is nunca m\u00e1is cara oriente. O goberno de Adriano estivo marcado por unha falta xeral de grandes conflitos militares, a\u00ednda que tivo que defender os vastos territorios que Traxano adquirira.\nO goberno de Antonino P\u00edo foi relativamente pac\u00edfico. Durante o reinado de Marco Aurelio, as tribos xerm\u00e1nicas puxeron en marcha numerosas incursi\u00f3ns pola fronteira norte. O per\u00edodo dos \"cinco bos emperadores\" \u00e9 tam\u00e9n comunmente descrito como a Pax Romana, ou \"Paz Romana\", que chegou \u00e1 s\u00faa fin durante o goberno de C\u00f3modo, fillo de Marco Aurelio, e que rompeu a tradici\u00f3n dos sucesores por adopci\u00f3n que resultara tan ben. C\u00f3modo volveuse paranoico, chegando \u00e1 tolemia, antes de ser asasinado no 192.\nA dinast\u00eda Severa, que durou dende o 193 at\u00e9 o 235, inclu\u00edu gobernos cada vez m\u00e1is complicados. O primeiro emperador da dinast\u00eda foi Septimio Severo que, nun goberno xeralmente existoso, cultivou o apoio do ex\u00e9rcito substitu\u00eddo senadores por oficiais ecuestres nos principais postos administrativos. O seu fillo, Caracalla, estendida plena cidadan\u00eda romana a t\u00f3dolos habitantes libres do imperio. Cada vez m\u00e1is inestable e autocr\u00e1tico, Caracalla foi asasinado por Macrino, que lle sucedeu, antes de ser asasinado e sucedido por Heliog\u00e1balo. Alexandre Severo, o \u00faltimo da dinast\u00eda, foi cada vez m\u00e1is incapaz de controlar o ex\u00e9rcito, e foi asasinado en 235.\nA crise do s\u00e9culo III.\nA crise do s\u00e9culo III \u00e9 un nome com\u00fan aplicado para o case colapso do Imperio Romano entre os anos 235 e 284. Durante este per\u00edodo de tempo chegaron a gobernar vinte e cinco emperadores, e o imperio experimentou grave crise militar, pol\u00edtica e econ\u00f3mica. Ademais, en 251, estalou a Praga de Cibr\u00e1n, unha pandemia que causou unha gran mortalidade a unha grande escala e que puido afectar gravemente \u00e1 capacidade do Imperio para defenderse. Este per\u00edodo terminou coa chegada de Diocleciano, que gobernou dende o 284 at\u00e9 o 305, e que resolveu moitos dos graves problemas experimentados durante a crise.\nCon todo, os problemas fundamentais permaneceron e causaron a final destruci\u00f3n do Imperio de Occidente. Diocleciano viu o vasto imperio como ingobernable, e por tanto dividiu o imperio en d\u00faas partes e con dous emperadores de igual para que gobernasen so o t\u00edtulo de Augusto. Ao facelo, creou os que efectivamente se converter\u00edan no Imperio Romano de Occidente e o Imperio Romano de Oriente. En 293 a autoridade dividiuse, xa que cada Augusto tomou un novo emperador chamado C\u00e9sar, para proporcionar unha li\u00f1a de sucesi\u00f3n. Isto constitu\u00edu o que hoxe \u00e9 co\u00f1ecido como a tetrarqu\u00eda (\"goberno dos catro\"). As transici\u00f3ns deste per\u00edodo marcaron o inicio da Antig\u00fcidade tard\u00eda.\nA tetrarqu\u00eda derrubouse efectivamente coa morte de Constancio Cloro, o primeiro da dinast\u00eda de Constantino, no ano 306. As tropas de Constancio proclamaron de inmediato ao seu fillo Constantino o Grande como Augusto. Por\u00e9n, desatouse unha serie de guerras civ\u00eds, que terminaron con todo o imperio que unido baixo Constantino, quen legalizou definitivamente o cristianismo no ano 313 polo Edicto de Mil\u00e1n.\nEn 361, despois dos episodios de guerra civil, Xuliano converteuse en emperador. O seu edicto de tolerancia no ano 362 ordenou a re-apertura dos templos pag\u00e1ns e, m\u00e1is problem\u00e1tico para a Igrexa cristi\u00e1, a retirada dos bispos cristi\u00e1ns previamente exiliados. Xuliano finalmente reiniciou a guerra contra Sapor II de Persia, a\u00ednda que recibiu unha ferida mortal na batalla e morreu no 363. A continuaci\u00f3n os seus oficiais elixiron como emperador a Xoviano. Xoviano cedeu territorios ga\u00f1ados aos persas xa en tempo de Traxano, e restaurou os privilexios do cristianismo, antes de morrer en 364.\nTras a morte de Xoviano, Valentiniano I, o primeiro da dinast\u00eda de valentiniana, foi elixido Augusto, e elixiu o seu irm\u00e1n Valente para servir como o seu co-emperador. No ano 365, Procopio logrou subornar a d\u00faas lexi\u00f3ns, que o proclamaron Augusto. A guerra entre os dous emperadores rivais do Imperio de Oriente continuou at\u00e9 que Procopio foi derrotado. Con todo, no ano 367, un neno de oito anos de idade, Graciano, foi proclamado emperador polos outros dous. No ano 375 Valentiniano I conduciu ao seu ex\u00e9rcito nunha campa\u00f1a contra unha tribo xerm\u00e1nica, morrendo pouco despois. A sucesi\u00f3n non sa\u00edra segundo o planeado. Graciano era ent\u00f3n un mozo de dezaseis anos de idade e probablemente dabondo intelixente para actuar como emperador, mais as tropas proclamaron emperador ao seu pequeno medio irm\u00e1n co t\u00edtulo de Valentiniano II, Graciano accedeu.\nMentres tanto, o Imperio Romano de Oriente encaraba os seus propios problemas coas tribos xerm\u00e1nicas. Unha tribo marchou das s\u00faas antigas terras e buscaron refuxio no Imperio de Oriente. Valente deixounos estabelecerse na beira sur do Danubio no 376, pero pronto se rebelou contra os seus ex\u00e9rcitos romanos. O emperador dirixiu persoalmente unha campa\u00f1a contra eles dos anos despois, no 378, mais esta campa\u00f1a foi desastrosa para os romanos. Os dous ex\u00e9rcitos aproxim\u00e1banse Hadrian\u00f3pole, e Valente aparentemente ti\u00f1a exceso de confianza por mor da superioridade num\u00e9rica das s\u00faas forzas sobre o inimigo. Ansiosos de ter toda a gloria para si mesmo, precipitouse \u00e1 batalla, e o 9 de agosto a batalla de Hadrian\u00f3pole resultou nunha amarga derrota para os romanos, Valente faleceu na mesma.\nO historiador romano Ammiano Marcelino estimou que dous terzos dos soldados romanos faleceron durante o combate. A batalla tivo grandes consecuencias, xa que morreron soldados veteranos e valiosos administradores, o que deixou o Imperio co problema de atopar un liderado axeitado. As\u00ed, Graciano era agora o responsable de todo o Imperio. Buscou con todo, un substituto para o Imperio Romano de Oriente, elixindo no ano 379 a Teodosio I.\nTeodosio proclamou ao seu fillo Arcadio \"Augusto\" no ano 383 nun intento de asegurar a sucesi\u00f3n. O xeneral, probablemente galaico, Magno M\u00e1ximo, residente na Britania, foi proclamado Augusto polas s\u00faas tropas en 383 e rebelouse contra Graciano cando invadiu a Galia. Graciano fuxiu, pero foi asasinado. Despois da morte de Graciano, M\u00e1ximo tivo que facer fronte a Valentiniano II, que nese momento ti\u00f1a tan s\u00f3 doce anos de idade. M\u00e1ximo pronto iniciou negociaci\u00f3ns con Valentiniano e Teodosio, a\u00ednda que finalmente non conseguir o seu reco\u00f1ecemento oficial. Teodosio fixo unha campa\u00f1a no oeste no 388 e obtivo a vitoria contra M\u00e1ximo, quen foi capturado e executado. No ano 392 Valentiniano II foi asasinado, e pouco despois Arbogastes dispuxo a Euxenio para o seu nomeamento como emperador.\nDecadencia do Imperio Occidental.\nDespois do ano 395 os emperadores do Imperio Romano de Occidente adoitaban ser testaferros, sendo os gobernantes reais caudillos militares. O ano 476 \u00e9 xeralmente aceptado como a fin oficial do Imperio Romano de Occidente. Ese ano Orestes rexeitou a solicitude dos mercenarios xerm\u00e1nicos de estar ao seu servizo no goberno das terras en Italia. Insatisfeitos e dirixidos por Odoacro, rebel\u00e1ronse e depuxeron ao \u00faltimo emperador de occidente, R\u00f3mulo Aug\u00fastulo. Este evento est\u00e1 considerado tradicionalmente como a ca\u00edda do Imperio de Occidente.\nOdoacro conquistou rapidamente as restantes provincias de Italia e devolveu \u00e1 Regal\u00eda Imperial ao emperador romano de Oriente Zen\u00f3n. Este pronto recibiu d\u00faas delegaci\u00f3ns, unha de Odoacro solicitando que o seu control sobre Italia fose reco\u00f1ecido formalmente polo Imperio, en cuxo caso el reco\u00f1ecer\u00eda a supremac\u00eda de Zen\u00f3n, e outra de Nepote, o emperador anterior a R\u00f3mulo Aug\u00fastulo, pedindo apoio para recuperar o trono. Zen\u00f3n accedeu \u00e1 solicitude de Odoacro e, trala morte de Nepote no 480, reclamou Dalmacia. A idea non gustou a Odoacro, polo que decidiu atacar a rexi\u00f3n coa mala fortuna de que a subseguinte guerra terminou coa conquista de Italia por parte de Teodorico o Grande, rei dos ostrogodos.\nAos poucos o Imperio foi perdendo a s\u00faa influencia romana e ga\u00f1ando presenza xerm\u00e1nica. Trala ca\u00edda, o primeiro estado que proclamou a s\u00faa independencia do Imperio foi o Reino Suevo de Galicia. O Imperio, que estaba agora cercado polo o asalto dos visigodos, xa estaba baixo influencia non romana trala ca\u00edda do \u00faltimo emperador, R\u00f3mulo Aug\u00fastulo, posto que o derrocamento foi levado a cabo por tropas xermanas federadas dentro ex\u00e9rcito romano no canto de por tropas estranxeiras. Nese sentido co ascenso Odoacro este realmente non renunciou ao t\u00edtulo de emperador e se nomeou a si mesmo \"Rei de Italia\", sen\u00f3n que o Imperio continuaba existindo en nome. A s\u00faa identidade, con todo, xa non era romana, estaba gobernado e cada vez m\u00e1is poboado polos xermanos xa antes do 476.\nO pobo romano estaba no s\u00e9culo quinto \"privado do seu ethos militar\" e o propio ex\u00e9rcito era tan s\u00f3 un mero complemento para as tropas federadas dos godos, hunos, francos e outros que loitaban no seu nome. Moitas teor\u00edas propux\u00e9ronse para explicar a ca\u00edda do Imperio Romano, dende o inicio do seu declive no s\u00e9culo III at\u00e9 ca\u00edda de Constantinopla en 1453.\nMilitarmente o Imperio caeu primeiro logo da invasi\u00f3n de diversos pobos non romanos e logo, xa co seu coraz\u00f3n en Italia, atrapados polas tropas xermanas nunha revolta. A veracidade e as datas exactas son incertas e alg\u00fans historiadores non consideran que o Imperio caera nese punto. O desacordo a\u00ednda persiste xa que o declive do Imperio foi un proceso longo e gradual no canto dun s\u00f3 evento.\nO Imperio Oriental.\nA medida que o Imperio Romano de Occidente deca\u00eda durante o s\u00e9culo V, o m\u00e1is rico Imperio Romano de Oriente permaneceu practicamente ceibe da destruci\u00f3n. Xa mediado o s\u00e9culo VI, o Imperio de Oriente (hoxe xeralmente co\u00f1ecido como Imperio Bizantino) baixo o mando do emperador Xustiniano I, reconquistou Italia e partes de Iliria dos ostrogodos, o Norte de \u00c1frica dos v\u00e1ndalos e o sur de Hispania dos visigodos. A\u00ednda que a reconquista do sur ib\u00e9rico foi algo ef\u00e9mero, a do norte de \u00c1frica perdurou en durante un s\u00e9culo, algunhas partes de Italia perduraron cinco, e algunhas partes de Iliria incluso m\u00e1is.\nDas moitas datas aceptadas para a fin do cl\u00e1sico estado romano, a \u00faltima \u00e9 do ano 610, cando o emperador Heraclio fixo profundas reformas cambiando para sempre a cara do imperio. O grego foi adoptado de novo como lingua de goberno, desvanecendo a influencia latina. As\u00ed, o Imperio Romano de Oriente pasar\u00eda estar totalmente definido baixo influencia grega, polo que dende ese intre poder\u00eda considerarse que se converteron no que moitos historiadores modernos chaman Imperio Bizantino. Con todo, o Imperio nunca foi chamado as\u00ed polos seus habitantes, os cales utilizaban termos tales como \"Romania\", \"Basileia Romaion\" ou \"Pragmata Romaion\", cuxo significado \u00e9 \"terra dos romanos\" ou \"reino dos romanos\". \u00c9 dicir, a\u00ednda se v\u00edan as\u00ed mesmo como romanos e consideraban o seu Estado como a continuaci\u00f3n lex\u00edtima do antigo Imperio de Roma.\nDurante as conquistas musulm\u00e1s do s\u00e9culo VII, o Imperio perdeu as s\u00faas posesi\u00f3ns en \u00c1frica e o Levante mediterr\u00e1neo para o Califato \u00c1rabe-isl\u00e1mico, reducindo das terras bizantinas de Anatolia, os Balc\u00e1ns e o sur de Italia. O saqueo de Constantinopla a mans da Cuarta Cruzada en 1204 util\u00edzase \u00e1s veces como data final do Imperio Romano de Oriente: a destruci\u00f3n de Constantinopla e a maior\u00eda dos seus antigos tesouros, a descontinuidade total de liderado e a divisi\u00f3n das s\u00faas terras en estados rivais cun \"Emperador\" cat\u00f3lico gobernando en Constantinopla foron un golpe do cal nunca se recuperar\u00eda o Imperio completamente.\nPese a todo, os bizantinos conseguiron recuperar Constantinopla e restableceron o imperio no ano 1261, continuando cham\u00e1ndose a si mesmos romanos at\u00e9 a s\u00faa ca\u00edda antes turcos otom\u00e1ns en 1453. Ese ano, a parte oriental do Imperio Romano terminou definitivamente coa ca\u00edda de Constantinopla. A pesar de que Mehmed II, conquistador de Constantinopla, declarouse emperador do Imperio Romano (\"C\u00e9sar de Roma\" / \"Kayser-i Rum\"), e a pesar de que esta captura foi en certo xeito moito menos catastr\u00f3fica que o saqueo, Constantino XI, ad\u00f3itase considerar o \u00faltimo emperador romano. A autodenominaci\u00f3n dos gregos \u00e9tnicos co nome de \"Romios\" (\u03a1\u03c9\u03bc\u03b9\u03cc\u03c2, \"Romano\") sobrevive at\u00e9 os nosos d\u00edas.\nGoberno.\nEmperador.\nOs poderes do emperador (seu \"imperium\") exist\u00edan, polo menos en teor\u00eda, en virtude dos seus \"poderes tribunicios\" (\"potestas tribunicia\") e os seus \"poderes proconsulares\" (\"imperium proconsulare\"). En teor\u00eda, os \"poderes tribunicios\", que eran semellantes a aqueles do tribuno do pobo na rep\u00fablica, fac\u00edan \u00e1 persoa do emperador e ao seu oficio sacrosantos e d\u00e1banlle autoridade sobre o goberno civil romano, inclusive o poder de presidir e controlar o senado.\nOs poderes proconsulares (semellantes a aqueles dos gobernador militares, ou proc\u00f3nsules, na rep\u00fablica) d\u00e1banlle autoridade sobre o ex\u00e9rcito romano. Tam\u00e9n ti\u00f1a poderes que, na rep\u00fablica, estaban reservados ao senado e \u00e1s asembleas romanas, inclusive o dereito de declarar guerra, ratificar tratados e negociar con l\u00edderes estranxeiros. O emperador tam\u00e9n ti\u00f1a autoridade para levar a cabo un conxunto de deberes que posu\u00edan os censores, inclu\u00edndo o poder de controlar aos membros que formaban parte do senado.\nAdicionalmente controlaba as instituci\u00f3ns relixiosas, sendo como emperador o \"Pontifex Maximus\" e membro de cada unha das catro maiores congregaci\u00f3ns. Mentres que estas funci\u00f3ns eran claramente distinguibles ao inicio do imperio, co tempo foron perdidas e o poder do emperador tornouse menos constitucional e m\u00e1is mon\u00e1rquico. Realmente, o maior apoio do poder do emperador era o ex\u00e9rcito. Pagados polo tesouro imperial, os lexionarios prestaban anualmente un xuramento de lealdade ao emperador chamado \"sacramentum\".\nA morte dun emperador iniciaba un per\u00edodo de incerteza e crise. En teor\u00eda, o senado deb\u00eda escoller o novo emperador, mais a maior\u00eda dos emperadores escoll\u00eda seu propio sucesor, usualmente un membro da s\u00faa familia. O novo emperador ti\u00f1a que buscar rapidamente o reco\u00f1ecemento do seu novo status e autoridade coa fin de estabilizar o escenario pol\u00edtico. Ning\u00fan emperador pod\u00eda agardar de sobrevivir, moito menos gobernar, sen a lealdade da garda pretoriana e das lexi\u00f3ns. Para asegurar s\u00faa lealdade, varios emperadores pag\u00e1banlles o \"donativum\", unha recompensa monetaria.\nSenado.\nA\u00ednda que as asembleas romanas da \u00e9poca da rep\u00fablica continuasen existindo despois da fundaci\u00f3n do imperio, os seus poderes foron todos trasladados ao Senado, e as\u00ed os decretos senatoriais (\"senatus consulta\") adquiriron total forza de lei.\nEn teor\u00eda, o emperador e o senado eran d\u00faas ramas iguais do goberno. Con todo, a autoridade real do senado era pequena e m\u00e1is ben un medio do emperador para disfrazar os seus poderes autocr\u00e1ticos baixo un manto de republicanismo. A\u00ednda prestixioso e respectado, o senado era unha instituci\u00f3n glorificada que perdeu a maior\u00eda dos seus poderes ficando \u00e1 merc\u00e9 do emperador.\nMoitos emperadores mostraron un certo grao de respecto a esta antiga instituci\u00f3n, mentres que outros foron notorios por ridiculizala. Durante as sesi\u00f3ns do senado, o emperador sentaba entre os dous c\u00f3nsules e usualmente actuaba presid\u00edndoas. Os senadores m\u00e1is prestixiosos falaban antes que os demais, a\u00ednda que o emperador pod\u00eda falar en calquera momento. Ao redor do s\u00e9culo III o senado foi reducido a un \u00f3rgano municipal glorificado.\nSenadores e cabalar\u00eda.\nNing\u00fan emperador poder\u00eda gobernar sen \u00e1 orde senatorial e sen a orde ecuestre. A maior\u00eda dos postos importantes do goberno estaban reservados para os membros desas d\u00faas ordes aristocr\u00e1ticas. Era dentro delas onde eran escollidos os gobernadores provinciais, comandantes das lexi\u00f3ns e outros oficiais semellantes.\nEstas d\u00faas clases pod\u00edan ser hereditarias e xeralmente pechadas a novos membros. \u00c1s veces pod\u00edan entrar nelas persoas cuns logros excepcionais, pero s\u00f3 en raras ocasi\u00f3ns. As carreiras dos mozos arist\u00f3cratas estaban influenciadas polas s\u00faas conexi\u00f3ns familiares e polo favor dos patronos. Tan importante como a habilidade, co\u00f1ecemento ou competencias, o padroado era vital para unha boa carreira, os postos m\u00e1is altos requir\u00edan o favor e a confianza do emperador.\nAgard\u00e1base que o fillo dun senador seguise o \"cursus honorum\", a carreira dos honeres, un medio de ascenso. As posici\u00f3ns m\u00e1is prestixiosas estaban restrinxidas soamente a eles. Tam\u00e9n se esperaba que un senador fose rico; un dos requisitos b\u00e1sicos era a posesi\u00f3n de 12000 \u00e1ureos (ao redor duns 100\u00a0kg de ouro), unha cont\u00eda que ser\u00eda aumentada os s\u00e9culos seguintes. Debaixo da orde senatorial estaba a orde ecuestre. Os requisitos e postos reservados a esta clase, a\u00ednda que non tan prestixiosos, a\u00ednda eran moi importantes. Alg\u00fans postos vitais, como o goberno de Exipto, estaba prohibido a membros da orde senatorial e permitidos soamente a membros do orde ecuestre.\nProvincias.\nAt\u00e9 a tetrarqu\u00eda (296 d.C.) as provincias romanas (en lat\u00edn: \"provincia\", plural: \"provincae\") eran as unidades administrativas e territoriais do Imperio Romano f\u00f3ra de Italia. Nos vellos tempos da Rep\u00fablica os gobernos provinciais conced\u00edanse tradicionalmente aos membros da orde senatorial. As reformas de C\u00e9sar Augusto cambiaron esa pol\u00edtica.\nProvincias imperiais.\nAugusto creou as provincias imperiais. A maior\u00eda, mais non todas, das provincias imperiais eran conquistas relativamente recentes localizadas nas fronteiras. Desta forma, a gran superioridade das lexi\u00f3ns, que estaban estacionadas na fronteiras, estaban so control imperial directo. Moi importante era a provincia imperial do \u00c6gyptus (actual Exipto), o \"celeiro\" do imperio, cuxo abastecemento de grans era vital para alimentar o pobo en Roma. Estaba considerado dominio persoal do emperador e mesmo os senadores ti\u00f1an prohibido incluso visitar a provincia. O gobernador de \u00c6gyptus e os comandantes de calquera lexi\u00f3n al\u00ed estacionada non eran membros do senado, eran escollidos polo emperador entre os membros da orde ecuestre.\nProvincias senatoriais.\nA pol\u00edtica tradicional continuou sen trocos nas provincias senatoriais. Debido \u00e1 s\u00faa localizaci\u00f3n, lonxe das fronteiras, e ao feito de que levaban m\u00e1is tempo so soberan\u00eda e control romanos, estas provincias eran moi estables e estaban pacificadas. S\u00f3 unha \u00fanica lexi\u00f3n estaba estabelecida nunha provincia senatorial: \"Legio III Augusta\", estacionada na provincia senatorial da \u00c1frica (actual norte de Alxeria e Tunisia). O status dunha provincia pod\u00eda mudar de senatorial a imperial e viceversa. Aconteceu varias veces durante o reinado de Augusto. Outra tendencia era a creaci\u00f3n de novas provincias, ou pola divisi\u00f3n das existentes ou pola expansi\u00f3n do imperio.\nEx\u00e9rcito.\n \nO mando supremo do ex\u00e9rcito correspond\u00eda ao Emperador. Nas provincias o mando correspond\u00eda ao gobernador provincial, a\u00ednda que este estaba supeditado ao Emperador que pod\u00eda apartalo cando quixese, podendo tam\u00e9n asumir o mando temporalmente. O n\u00famero de lexi\u00f3ns oscilou en toda a \u00e9poca imperial, cun n\u00famero pr\u00f3ximo \u00e1 trintena.\nOs cabaleiros e as clases altas desapareceron practicamente do ex\u00e9rcito, polo que as lexi\u00f3ns deb\u00edan recrutar entre os cidad\u00e1ns, primeiro en Italia e progresivamente nas provincias onde estaban acantonadas. No caso de ser preciso recorr\u00edase a mercenarios estranxeiros. Coa entrada dos proletarios o ex\u00e9rcito tendeu \u00e1 profesionalizaci\u00f3n, a\u00ednda que estes soldados ti\u00f1an \"facilidade\" para o saqueo. Os ascensos ga\u00f1\u00e1banse por m\u00e9ritos, por favores ou por di\u00f1eiro. O tempo de servizo foi aumentado progresivamente e non eran excepcionais servizos de trinta ou m\u00e1is anos. Para exercer alg\u00fans cargos municipais era preciso un certo tempo de servizo no ex\u00e9rcito.\nA lexi\u00f3n dispu\u00f1a de arsenais (\"armamentos\") e de talleres de fabricaci\u00f3n e reparaci\u00f3n. Os soldados recib\u00edan un soldo, donativos imperiais en ocasi\u00f3n do acceso ao trono, festas ou mot\u00edns, agasallos (\"stillaturae\") e o bot\u00edn de guerra. A raci\u00f3n de alimentos diaria foi medrando e proporcion\u00e1baselles trigo, sal, vi\u00f1o, vinagre, carne fresca e carne salgada.\nOs campamentos convert\u00e9ronse en prazas fortes. Dispu\u00f1an de murallas e torre\u00f3ns e divid\u00edanse interiormente en catro partes marcadas por d\u00faas v\u00edas perpendiculares. Conti\u00f1an sala de ba\u00f1os, sala de reuni\u00f3ns, capelas, oficinas, c\u00e1rcere, hospital e almac\u00e9ns. Mercadores, artistas, prostitutas e outros acud\u00edan aos seus arredores e establec\u00edanse constitu\u00edndo aglomeraci\u00f3ns urbanas, medraban as poboaci\u00f3ns civ\u00eds (\"canabae\"), casas de ba\u00f1os e anfiteatros. Os terreos pr\u00f3ximos utiliz\u00e1banse como pastos para o gando e por iso, en xeral, arrend\u00e1banse aos agricultores da zona.\nEstrutura da lexi\u00f3n.\nUnha lexi\u00f3n romana, cuxo emblema era unha aguia prateada, consist\u00eda en dez cohortes (co seu respectivo estandarte) cada unha delas con cinco ou seis centurias de cen homes (subdivididas en decurias), contando pois cada lexi\u00f3n entre 5.000 e 6.000 homes de infantar\u00eda, divididos en cincuenta ou sesenta centurias. Contaba tam\u00e9n coas guerrillas regulares auxiliares e de cabalar\u00eda (\"alae\"), a cal ti\u00f1a uns cento vinte homes.\nO nomeamento dos \"legatus legionis\", lugartenentes da lexi\u00f3n con funci\u00f3ns de pretor, lev\u00e1base a cabo polo gobernador provincial ou polo propio Emperador. Tam\u00e9n nomeaban aos tribunos militares, axudantes dos \"legatus\", e aos centuri\u00f3ns.\nXunto aos legados da lexi\u00f3n estaban os \"benefiaciarii\" (encargados de misi\u00f3ns de confianza), os \"strato\" (escudeiros), os \"comentarienses\" (arquiveiros), os \"cornicularii\" (direcci\u00f3n do \"officium\") e os \"actuario\". Os tribunos militares divid\u00edanse en \"laticlavii\" (afectos \u00e1 administraci\u00f3n) e \"angusticlavii\" (propiamente militares). Os centuri\u00f3ns auxili\u00e1baos un oficial secundario chamado \"optio\", alg\u00fans dos cales tam\u00e9n exerc\u00edan funci\u00f3ns administrativas. Na cabalar\u00eda o suboficial mandaba unha \"turma\" (escuadr\u00f3n de trinta xinetes) era chamado decuri\u00f3n. Outros suboficiais eran o \"tesserarius\" (equivalente a un sarxento), o \"signifer\" ou \"vexillarius\" (portaestandartes), o \"aquilifer\" (o portador da aguia lexionaria), o \"campiductor\" (instrutor) e o \"pecunarius\" (furriel).\nAs cohortes estrutur\u00e1banse en dez filas de corenta ou sesenta fileiras, que en tempos de Traxano reduc\u00edronse a cinco. Con Hadriano xurdiu a cohorte familiar (composta de 1.200 soldados escollidos) mentres as restantes cohortes foron chamadas \"quingentaries\" e contaban con 500 soldados. Dende o goberno de Hadriano o recrutamento f\u00edxose exclusivamente nas provincias onde serv\u00eda a Lexi\u00f3n.\nEstrutur\u00e1ronse varias cohortes especializadas: as de infantar\u00eda (\"peditata\"), a de cabalar\u00eda ou mixta (\"equitativa\"), a policial (\"togata\"), a de vixilancia (\"excubitoria\"), a de guarnici\u00f3n nunha cidade (\"urbana\"), a encargada de apagar incendios (\"vigilio\") e a encargada da garda e custodia imperial ou dun caudillo (\"Praetoriana\"). Esta garda persoal do xeneral, co\u00f1ecida como Garda Pretoriana, foi creada por C\u00e9sar Augusto e contaba coa elite dos lexionarios, os cales ti\u00f1an un soldo considerable para a \u00e9poca e estaban dispensados dos traballos do campamento, chegando a ser os \u00e1rbitros do Imperio derrocando moitas veces a Emperadores dos que non gustaban.\nAs centurias estaban ao mando de centuri\u00f3ns. O centuri\u00f3n de m\u00e1is prestixio era o \"primus pilus\", habitualmente o m\u00e1is veterano. Por encima deles hab\u00eda seis tribunos da lexi\u00f3n de rango ecuestre e o \"legatus\" da lexi\u00f3n, de rango senatorial, que anteriormente era pretor. Nas provincias onde s\u00f3 hab\u00eda unha lexi\u00f3n o \"legatus\" da provincia e o da lexi\u00f3n era a mesma persoa.\nEquipamento.\nO equipamento dos lexionarios cambiaba substancialmente dependendo do rango. Durante as campa\u00f1as, os lexionarios \u00edan equipados con armadura (\"lorica segmentata\"), escudo (\"scutum\"), casco (\"galea\"), un \"pilum\" (lanza) pesado e un lixeiro, unha espada curta (\"gladius\"), unha daga (\"pugio\"), un par de sandalias (\"caligae\"), unha \"sarcina\" (mochila de marcha) e comida e auga para d\u00faas semanas, as\u00ed como equipo de coci\u00f1a, d\u00faas estacas (\"suar murale\") para a construci\u00f3n de muros e unha pa.\nCultura.\nA vida no Imperio Romano xiraba ao redor da cidade de Roma e dos seus famosos sete outeiros. Na cidade hab\u00eda varios teatros, ximnasios, tam\u00e9n moitas tabernas, ba\u00f1os e bordeis. En todo o territorio baixo control de Roma, a arquitectura residencial variaba dende casas moi modestas at\u00e9 grandes vilas de campo. Na capital estaban tam\u00e9n \u00e1s elegantes residencias do outeiro Palatino, do que deriva a palabra \"palacio\", a\u00ednda que a gran maior\u00eda viv\u00eda no centro da cidade en bloques de apartamentos.\nNa maior\u00eda das vilas e cidades romanas hab\u00eda un foro e templos, as\u00ed como na mesma cidade de Roma. Os acuedutos eran constru\u00eddos para levar auga aos centros urbanos, ademais servir como unha v\u00eda para a importaci\u00f3n de vi\u00f1o e aceite dende o estranxeiro. Os patr\u00f3ns xeralmente resid\u00edan nas cidades e as s\u00faas propiedades deix\u00e1banas ao coidado de administradores de leiras. Para estimular unha maior produtividade laboral, moitos propietarios liberaron a un gran n\u00famero de escravos. Na \u00e9poca de Augusto, cultas familias gregas escravos ensinaban aos mozos romanos (\u00e1s veces mesmo \u00e1s rapazas).\nLinguas.\nA lingua que se falaba en Roma antes da s\u00faa expansi\u00f3n era o lat\u00edn, polo que acabou por converterse na lingua oficial de todo o Imperio. No per\u00edodo imperial desenvolv\u00e9ronse dous rexistros: o lat\u00edn cl\u00e1sico (escrito) e o lat\u00edn vulgar (falado). Mentres que o lat\u00edn cl\u00e1sico mant\u00edvose relativamente estable co tempo, mesmo durante a Idade Media, o vulgar, como en calquera lingua falada, estivo en constante evoluci\u00f3n. O lat\u00edn vulgar converteuse na lingua franca das provincias occidentais, evolucionando co tempo nas modernas linguas romances, entre elas o galego. O lat\u00edn cl\u00e1sico e o grego eran as linguas da literatura, a erudici\u00f3n e a educaci\u00f3n.\nA\u00ednda que o lat\u00edn seguiu sendo a lingua m\u00e1is falada no oeste, logo da ca\u00edda de Roma e durante alg\u00fans s\u00e9culos despois, no leste o grego era a lingua franca e literaria. Os romanos non trataron de suplantar \u00e1s linguas locais e, polo xeral, manti\u00f1an os costumes estabelecidos no lugar e s\u00f3 gradualmente introduc\u00edan elementos t\u00edpicos da cultura romana como a lingua latina. Xunto co grego, foron utilizadas outras moitas linguas de diferentes tribos, a\u00ednda que sen case expresi\u00f3n escrita.\nLingua grega.\nO grego, era unha lingua moi importante e amplamente estendida por moitas cidades das provinciais orientais, e como tal, os romanos conserv\u00e1rona como linguaxe administrativa para non obstaculizar a eficiencia burocr\u00e1tica. Debido a iso hab\u00eda dous secretarios oficiais servindo na corte imperial romana, un encargado da correspondencia en lat\u00edn e a outro da correspondencia en grego. As\u00ed, nas provincias do leste, como no resto das as provincias, conserv\u00e1ronse os idiomas orixinais.\nPor outra banda, a helenizaci\u00f3n ampliou o seu alcance durante o per\u00edodo romano, os romanos perpetuaron a cultura helena a\u00ednda que coas s\u00faas peculiaridades. Esta maior difusi\u00f3n de da cultura helen\u00edstica, e por tanto do idioma, foi debida en gran parte aos avances postas en marcha polos romanos nos seus territorios, sexa en forma de entretemento, sa\u00fade, educaci\u00f3n, servizos ou amplas redes de transporte, as\u00ed como a tolerancia doutras culturas, unha caracter\u00edstica que os distingu\u00eda da natureza xen\u00f3foba dos gregos anteriores a eles.\nXa dende a anexi\u00f3n romana de Grecia no ano 146 a.C. a lingua grega obtivo gradualmente un lugar \u00fanico no mundo romano inicialmente debido \u00e1 gran cantidade de escravos gregos nos fogares romanos. Incluso na propia Roma o grego converteuse na segunda lingua na educaci\u00f3n das elites. Converteuse na lingua habitual da Igrexa primitiva, ademais da linguaxe da erudici\u00f3n e as artes.\nCon todo, debido \u00e1 presenza doutros idiomas no densamente poboado oriente, como o copto, o sirio, o armenio, o arameo ou o fenicio, que tam\u00e9n foi amplamente falado no norte de \u00c1frica, o grego nunca tivo arraigo m\u00e1is al\u00f3 de Asia Menor. O caso contrario sucedeu co lat\u00edn, que se estendeu por todo occidente dando lugar a actual familia de linguas romances. Ao igual que o lat\u00edn, o grego tam\u00e9n adquiriu a natureza de lingua dual, cunha variante literaria existente xunto \u00e1 oral, o koin\u00e9, a cal evolucionou at\u00e9 converterse no grego medieval ou bizantino.\nNo s\u00e9culo IV d.C. o grego xa non dominaba ao lat\u00edn como lingua das artes e as ciencias do mesmo xeito que antes. Isto foi debido en gran medida ao crecemento das provincias occidentais. Foi o caso tam\u00e9n da literatura cristi\u00e1, reflectido coa publicaci\u00f3n no s\u00e9culo V da Vulgata, a primeira Biblia en lat\u00edn oficialmente aceptada. A medida que diminu\u00eda o Imperio de Occidente o n\u00famero de persoas que falaban ambas as linguas reduc\u00edase, o que contribu\u00edu en gran medida \u00e1 divisi\u00f3n cultural entre os ortodoxos orientais e os cat\u00f3licos occidentais.\nImportantes como eran os dous idiomas, hoxe as linguas descendentes do lat\u00edn f\u00e1lanse en moitas partes do mundo, mentres que os dialectos gregos lim\u00edtanse principalmente a Grecia, Chipre, e pequenos enclaves en Turqu\u00eda e o sur de Italia, onde o Imperio de Oriente conservou o seu control durante varios s\u00e9culos m\u00e1is. At\u00e9 certo punto isto p\u00f3dese atribu\u00edr ao feito de que as provincias occidentais caeron baixo tribos maiormente \"latinizadas\", mentres que as provincias orientais caeron baixo influencia \u00e1rabe e turca, para os que ti\u00f1a menos importancia a cultura grega.\nRelixi\u00f3n.\nA medida que o imperio se expandiu e chegou inclu\u00edr persoas dunha gran variedade de culturas, a adoraci\u00f3n dun n\u00famero cada vez maior de deidades era tolerada e aceptada. O goberno imperial e os romanos, en xeral, tend\u00edan a ser moi tolerantes coa maior\u00eda das relixi\u00f3ns e cultos sempre que non causasen problemas. Isto era aceptado facilmente por outras fes, polo que hab\u00eda cerimonias e liturxias romanas adaptadas con frecuencia para axustarse \u00e1 cultura e identidade local.\nUnha persoa pod\u00eda acudir a tantos deuses romanos como representasen a s\u00faa identidade romana e a s\u00faa fe persoal, que se consideraba parte da s\u00faa identidade persoal. Con todo, houbo persecuci\u00f3ns peri\u00f3dicas a distintas relixi\u00f3ns en diversos puntos no tempo, especialmente aos cristi\u00e1ns. Por\u00e9n, como sinalou o historiador do s\u00e9culo XVIII Edward Gibbon a maior\u00eda das historias rexistradas de persecuci\u00f3ns a cristi\u00e1ns chegan a n\u00f3s a trav\u00e9s da igrexa cristi\u00e1, polo que ti\u00f1an un incentivo para esaxerar o grao en que as persecuci\u00f3ns se produciron. As fontes contempor\u00e1neas non cristi\u00e1s s\u00f3 mencionan as persecuci\u00f3ns de pasada e sen asignar unha grande importancia a elas.\nCulto imperial.\nNun esforzo por mellorar a fidelidade, os habitantes do imperio eran chamados a participar no culto imperial para reverenciar aos emperadores (polo xeral falecidos) como semideuses. Poucos emperadores afirmaron ser Deus en vida, estando xa considerados na s\u00faa propia \u00e9poca de estar tolos, un exemplo co\u00f1ecido \u00e9 o de Cal\u00edgula. Un emperador romano de terse considerado unha divindade aos comezos da era imperial arrisc\u00e1base a revelar a superficialidade do que o emperador Augusto chamara a \"rep\u00fablica restaurada\". Co\u00f1ec\u00edan, por exemplo, o intento anos antes de considerarse un Deus polo macedonio Alexandre Magno, o que puxo ao seu ex\u00e9rcito na s\u00faa contra.\nPolo xeral, un emperador era divinizado despois da s\u00faa morte polo seu sucesor nun intento de aumentar o seu propio prestixio. Esta pr\u00e1ctica pode ser hoxe ser mal entendida, a \"deificaci\u00f3n\" no mundo antigo non era sen\u00f3n o equivalente ao que hoxe \u00e9 a canonizaci\u00f3n para o mundo cristi\u00e1n, xa que o concepto de \"deus\" era diferente nesa \u00e9poca. Isto p\u00faidose ver durante os anos da Rep\u00fablica romana con pr\u00e1cticas pol\u00edtico-relixiosas como a disoluci\u00f3n dunha sesi\u00f3n do Senado se se cr\u00eda que os deuses a rexeitaban. A deificaci\u00f3n era unha das moitas honras \u00e1s que ti\u00f1a dereito un emperador morto.\nA importancia do culto imperial foi medrando lentamente, acadando o seu punto \u00e1lxido durante a crise do s\u00e9culo III. Era sobre todo na metade oriental do Imperio onde culto imperial era m\u00e1is popular. Como tal, foi un dos principais axentes da romanizaci\u00f3n. A seriedade desta crenza non est\u00e1 clara. Alg\u00fans romanos ridiculizaban a idea de que un emperador romano deb\u00eda ser considerado un deus vivente, e mesmo se burlaban da deificaci\u00f3n dun emperador despois da s\u00faa morte. S\u00e9neca parodiou a noci\u00f3n da apoteose (exaltaci\u00f3n dun suxeito coma Deus) na \u00fanica sobra sat\u00edrica co\u00f1ecida: \"Apocolocyntosis divi Claudii\", na que o torpe e mal falado Claudio non se transforma nun deus sen\u00f3n nunha cabaza. A divinizaci\u00f3n dos emperadores foi perdendo pulo a medida que se \u00eda instaurando o cristianismo.\nAsimilaci\u00f3n de cultos for\u00e1neos.\nPosto que na relixi\u00f3n romana non hab\u00eda ningunha crenza que exclu\u00edse outras relixi\u00f3ns, varios deuses e cultos estranxeiros chegaron a ser populares. O primeiro foi o culto a Cibeles, introducido ao redor do ano 200. Isis e Osiris foron introducidos dende Exipto un s\u00e9culo m\u00e1is tarde. Baco e Sol Invictus foron moi importantes e Mitra converteuse en moi popular entre os militares. Varios deles eran cultos mist\u00e9ricos. No s\u00e9culo I a.C. Xulio C\u00e9sar concedeu aos xudeus liberdade de culto en Roma como recompensa pola s\u00faa axuda en Alexandr\u00eda.\nRelixi\u00f3ns controvertidas.\nDru\u00eddas.\nOs dru\u00eddas eran esencialmente vistos como \"non-romanos\", un precepto de Augusto prohibiu aos cidad\u00e1ns romanos a pr\u00e1ctica ritos dru\u00eddas. Plinio relata que baixo o goberno Tiberio os dru\u00eddas foron suprimidos, xunto cos adivi\u00f1os e m\u00e9dicos, por un decreto do Senado. Claudio prohibiu por completo os seus ritos no ano 54.\nXuda\u00edsmo.\nA\u00ednda que o xuda\u00edsmo estaba amplamente aceptado, sempre e cando se pagase o \"imposto xudeu\" (en lat\u00edn: \"Fiscus Judaicus\"), o antixuda\u00edsmo no Imperio pre-cristi\u00e1n exist\u00eda, e mesmo houbo var\u00edas guerras xudeu-romanas. A \"crise baixo Cal\u00edgula\", anos 37 ao 41, consid\u00e9rase a \"primeira ruptura aberta entre Roma e os xudeus\", a pesar de que os problemas eran xa evidentes durante o Censo de Quirino no ano 6 e baixo Lucio Elio Sexano (antes do ano 31).\nAt\u00e9 que a rebeli\u00f3n en Xudea no ano 66 os xudeus estiveron xeralmente protexidos. Para evitar leis romanas prohibindo sociedades secretas e permitir a liberdade de culto, Xulio C\u00e9sar declarou que as sinagogas foran colexios. Tiberio prohibiu o xuda\u00edsmo en Roma pero rapidamente volveu ao seu antigo status de protecci\u00f3n. Claudio expulsou aos xudeus da cidade, con todo, a pasaxe de Suetonio \u00e9 ambigua:\n\"Cresto\" \u00e9 identificado como outra forma de Cristo, as perturbaci\u00f3ns poden estar relacionadas coa chegada dos primeiros cristi\u00e1ns e que as autoridades romanas, ao non distinguir entre os xudeus e os primeiros cristi\u00e1ns, simplemente decidiron expulsar a todos. Os historiadores discuten se o goberno romano distinguiu entre os cristi\u00e1ns e os xudeus antes da modificaci\u00f3n de Nerva do \"imposto xudeu\" no 96. A partir de ent\u00f3n, a pr\u00e1ctica do xuda\u00edsmo requir\u00eda do pago dunha taxa, os cristi\u00e1ns non o fixeron.\nCristianismo.\nO cristianismo xurdiu na Xudea romana como unha seita relixiosa xud\u00eda no s\u00e9culo I. A relixi\u00f3n estendeuse gradualmente f\u00f3ra de Xerusal\u00e9n, estabelecendo bases nun principio en Antioqu\u00eda e a continuaci\u00f3n en Alexandr\u00eda, para co tempo en todo o Imperio, as\u00ed como f\u00f3ra del. Durante os dous primeiros s\u00e9culos da era cristi\u00e1, as autoridades imperiais consideraron \u00e1 nova relixi\u00f3n simplemente como unha seita xud\u00eda m\u00e1is. Ning\u00fan emperador emitiu leis xerais contra a s\u00faa fe ou a s\u00faa Igrexa, e persecuci\u00f3ns, tal como foron, lev\u00e1ronse a cabo baixo a autoridade de funcionarios do goberno locais.\nSuetonio menciona de pasada que durante o goberno de Ner\u00f3n \"inflixiuse castigo aos cristi\u00e1ns, unha clase de homes entregados a unha superstici\u00f3n nova e maliciosa\" (\"superstitionis novae ac maleficae\"). Non d\u00e1 ningunha raz\u00f3n para o castigo. T\u00e1cito sinala que despois do Grande incendio de Roma no ano 64, algunha xente acusou a Ner\u00f3n de tentar inculpar do mesmo aos cristi\u00e1ns. A guerra contra os xudeus durante o goberno de Ner\u00f3n desestabilizou o imperio e o levouno \u00e1 guerra civil.\nAlgunhas das primeiras persecuci\u00f3ns produc\u00edronse na Galia, concretamente en Lugdunum (Li\u00f3n) no ano 177. As persecuci\u00f3ns eran normalmente locais e espor\u00e1dicas, e alg\u00fans cristi\u00e1ns tomaron o martirio como testemu\u00f1o da fe. A persecuci\u00f3n de Decio (dende o 246 at\u00e9 o 251) supuxo unha ameaza grave para a Igrexa, a\u00ednda que finalmente provocar\u00eda o efecto contrario xa que serviu para fortalecer o desaf\u00edo cristi\u00e1n. Diocleciano levou a cabo o que ser\u00eda a \u00faltima e m\u00e1is severa persecuci\u00f3n dos cristi\u00e1ns, dende o ano 303 ao 311. Despois diso o cristianismo estaba xa demasiado estendido como para reprimilo e, no ano 313, o Edictum Mediolanense (Edicto de Mil\u00e1n) fixo da tolerancia a pol\u00edtica oficial. Constantino I (emperador \u00fanico dende o 324 ao 337) converteuse no primeiro emperador cristi\u00e1n, e no 380 Teodosio I estableceu o cristianismo como relixi\u00f3n oficial. A hexemon\u00eda cristi\u00e1 ao redor do s\u00e9culo V cambiou rapidamente a identidade do Imperio, mesmo cando se colapsaron as provincias do Oeste. Os que practicaban as relixi\u00f3ns polite\u00edstas tradicionais foron perseguidos.\nLegado.\nVarios estados declar\u00e1ronse os sucesores do Imperio Romano despois da ca\u00edda do Imperio en occidente. Primeiro foi o Imperio Bizantino, o termo historiogr\u00e1fico moderno empregado para o per\u00edodo posterior do Imperio Romano de Oriente. Despois o Sacro Imperio Romano Xerm\u00e1nico, un intento por resucitar o Imperio no oeste, foi establecido no 800 cando o Papa Le\u00f3n III coroou o rei franco Carlomagno como emperador romano no d\u00eda de Nadal, a\u00ednda que o imperio e a oficina imperial non se formalizaron en d\u00e9cadas. Tras a ca\u00edda de Constantinopla, a Rusia dos Tsars, como herdeira da tradici\u00f3n cristi\u00e1 ortodoxa do Imperio Bizantino, contouse a si mesma como a terceira Roma (con Constantinopla sendo a segunda). E cando os otom\u00e1ns, que baseaban o seu estado no modelo bizantino, tomaron Constantinopla no 1453, Mehmed II estableceu a s\u00faa capital al\u00ed e afirmou sentar no trono do Imperio Romano, e foi incluso tan lonxe como lanzar unha invasi\u00f3n contra Italia co prop\u00f3sito de \"reunificar o Imperio\", a\u00ednda que os ex\u00e9rcitos papais e napolitanos detiveron o seu avance cara a Roma en Otranto no 1480. Constantinopla non foi renomeada oficialmente como Istambul at\u00e9 o 28 de marzo de 1930.\nO Imperio legou moitas cousas ao mundo, como o (m\u00e1is ou menos) calendario moderno, as instituci\u00f3ns do Cristianismo e foi unha influencia constante na arquitectura, especialmente no rom\u00e1nico e o neoclasicismo. O extenso sistema de estradas que foi constru\u00eddo polo ex\u00e9rcito romano perdura at\u00e9 hoxe en d\u00eda. Debido a esta rede de estradas, o tempo necesario para viaxar entres puntos de Europa non diminu\u00edu at\u00e9 o s\u00e9culo XIX, cando a locomotora foi inventada.\nO Imperio Romano tam\u00e9n legou o seu sistema de goberno, que influenciou varias constituci\u00f3ns inclu\u00edndo a da maior\u00eda dos pa\u00edses europeos e moitas das s\u00faas antigas colonias. O mundo moderno tam\u00e9n herdou a lei romana. Gobernando un vasto territorio, os romanos desenvolveron a ciencia da administraci\u00f3n p\u00fablica at\u00e9 un extremo nunca antes concibido nin necesitado, creando un extenso servizo civil e formalizando os m\u00e9todos de recolecci\u00f3n de impostos. O actual mundo occidental deriva a s\u00faa historia intelectual dos gregos, pero deriva os seus modos de vida, dereito e goberno daquel dos romanos."}
{"id": "16384", "revid": "98629", "url": "https://gl.wikipedia.org/wiki?curid=16384", "title": "Daniel Defoe", "text": "Daniel Defoe, nado en Stoke Newington (Londres), en 1659 ou 1660 e finado en Bunhill Fields o 24 de abril de 1731, foi un esp\u00eda, escritor e xornalista ingl\u00e9s, famoso pola s\u00faa novela \"Robinson Crusoe\", iniciadora da novela inglesa.\nTraxectoria.\nNado como Daniel Foe, fillo dun comerciante presbiteriano, m\u00e1is tarde engadiu un De aristocr\u00e1tico como o seu pseud\u00f3nimo. Despois de rematar os seus estudos e coa oposici\u00f3n do seu pai que quer\u00eda que entrase na carreira eclesi\u00e1stica, tentou varios negocios que foron un fracaso ata que casa cunha rica herdeira en 1684, pero en 1692 entra en prisi\u00f3n por bancarrota, pero consegue recuperarse e en 1696 dirix\u00eda unha factor\u00eda de lousas.\nTras escribir o panfleto \"The Shortest Way with Dissenters\", no que satirizaba a pol\u00edtica dos conservadores ingleses contra os disidentes foi arrestado o 31 de xullo de 1703 e exposto na picota durante tres d\u00edas, logo do que acabou na prisi\u00f3n de Newgate. Robert Harley, o primeiro ministro, ofreceulle a liberdade a cambio da s\u00faa colaboraci\u00f3n como axente da intelixencia, fundou o xornal \"A Review of the Affairs of France\" en 1704 e apoiou o ministerio de Harley, cando Harley perdeu o poder en 1713 continuou escribindo en apoio de Godolphin, e de novo apoiou a Harley no ministerio tory de 1710 a 1714. Trala morte da ra\u00ed\u00f1a Ana e a entrada no goberno dos liberais, seguiu a facer traballo de intelixencia para eles. En 1706 estivo en Edimburgo como axente secreto para facer todo o posible para que se asinara o Tratado de Uni\u00f3n de 1707 con Escocia.\n\"Robinson Crusoe\" (1719) \u00e9 a novela m\u00e1is co\u00f1ecida de Defoe, conta a historia dun n\u00e1ufrago nunha illa deserta e as s\u00faas aventuras, o relato bas\u00e9ase na historia real de Alexander Selkirk na illa de Juan Fern\u00e1ndez. \"Moll Flanders\" (1722) \u00e9 unha novela picaresca, que conta a ca\u00edda e redenci\u00f3n dunha muller inglesa no s\u00e9culo XVIII.\nEn total atribu\u00edronse \u00e1 s\u00faa autor\u00eda 545 t\u00edtulos, entre panfletos, poemas sat\u00edricos e obras literarias"}
{"id": "16386", "revid": "23204", "url": "https://gl.wikipedia.org/wiki?curid=16386", "title": "Bergen-Belsen", "text": "Bergen-Belsen foi un campo de concentraci\u00f3n nazi, tam\u00e9n chamado Stalag 311, situado preto de Celle (Hannover), no estado da Baixa Saxonia en Alema\u00f1a. O nome de Bergen-Belsen deuselle pola pr\u00f3xima vila de Belsen, que logo da segunda guerra mundial mudou o seu nome polo de Hohne.\nHistoria.\nPosto en funcionamento no ano 1940, ao comezo Bergen-Belsen foi un campo de prisioneiros belgas e franceses baixo o mando da Wehrmacht. En 1941 levaron al\u00ed 20000 prisioneiros rusos. En 1943 por decisi\u00f3n de Heinrich Himmler foi requisado polas SS e transformado nun campo de exterminio ao levar al\u00ed 10\u00a0000 xudeus coa intenci\u00f3n de seren cambiados por prisioneiros de guerra alem\u00e1ns.\nDende 1944 ata a s\u00faa liberaci\u00f3n en 1945, as condici\u00f3ns de vida no campo empeoraron terriblemente, a decisi\u00f3n de levar al\u00ed prisioneiros enfermos doutros campos marcou o destino dos prisioneiros de Bergen-Belsen, durante ese per\u00edodo de tempo suced\u00e9ronse varias epidemias que acabaron coa vida de milleiros de prisioneiros. O nomeamento de Josef Kramer (procedente de Auschwitz) como comandante do campo o 2 de setembro de 1944 empeorou a\u00ednda m\u00e1is as cousas. Kramer introduciu novas medidas para aumenta-lo sufrimento dos prisioneiros: eliminou os vestixios de autoadministraci\u00f3n xud\u00eda, privou os prisioneiros de comida durante varios d\u00edas e retirou aos prisioneiros de intercambio dos seus \u00faltimos privilexios. A raci\u00f3n de comida foi reducida a unha cunca de sopa e a unha rabada de pan. A terrible fame deu lugar a varios casos de canibalismo.\nLiberaci\u00f3n.\nO 15 de abril de 1945 tropas brit\u00e1nicas liberaron o campo tras un alto o fogo acordado polas d\u00faas partes que non desexaban que as enfermidades se espallaran. As SS tentaron borra-las probas dos seus crimes, obrigando aos prisioneiros a enterra-los cad\u00e1veres nas fosas com\u00fans antes de que chegaran os aliados. Pero a\u00ednda as\u00ed, cando os brit\u00e1nicos entraron atoparon uns 10\u00a0000 cad\u00e1veres a\u00ednda sen enterrar. As SS foron obrigadas a enterralos. Foron necesarios bulldozers para arrastrar os corpos ata as fosas e impedir m\u00e1is epidemias.\nA xente que viv\u00eda preto afirmou non saber nada do que se fac\u00eda no campo e foi levada dentro para que foran testemu\u00f1as do que os nazis chamaban a Soluci\u00f3n final.\nA evacuaci\u00f3n do campo comezou o 24 de abril pero ata mediados de maio non foi posible terminala. Trala evacuaci\u00f3n Bergen-Belsen foi incendiado."}
{"id": "16387", "revid": "5863", "url": "https://gl.wikipedia.org/wiki?curid=16387", "title": "Alfredo Bra\u00f1as", "text": "Alfredo Jos\u00e9 Francisco Higinio Bra\u00f1as Men\u00e9ndez, nado en Carballo o 11 de xaneiro de 1859 e finado en Santiago de Compostela o 21 de febreiro de 1900, foi un escritor e ide\u00f3logo do rexionalismo galego do s\u00e9culo XIX.\nTraxectoria.\nFillo dun rexistrador da propiedade, pasou a infancia en Cambados. Entre 1869 e 1873 estudou o bacharelato en Compostela, e posteriormente estudou Dereito na Universidade de Santiago de Compostela (USC). Trala morte do seu pai conseguiu rematar os seus estudos grazas \u00e1 nai dun amigo que lle pagou a carreira, e xa mentres estudaba comezou a escribir na prensa, e o xornal compostel\u00e1n \"El Porvenir\", dirixido por Antonio Toledo Quintela, foi o primeiro no que colaborou.\nEn 1878, ao remate dos seus estudos, volveu a Cambados e traballou nunha notar\u00eda. En 1881 volveu a Santiago para colaborar no novo diario de Antonio Toledo Quintela, \"El Libred\u00f3n\", e comezou a exercer de avogado e a participar nos c\u00edrculos cat\u00f3licos-tradicionalistas da cidade e a escribir poes\u00eda en castel\u00e1n, e en menor medida en galego. Entre 1884 e 1885 foi secretario xeral da USC. En 1885 escribiu \"El Principio Fundamental del Derecho\", no que recompilou e resumiu as lecci\u00f3ns que dera ese ano para poder optar a unha praza de profesor auxiliar, que acabou conseguindo. Entre 1885 e 1887 foi o director de \"El Libred\u00f3n\", comezou colaborando co seu sucesor, \"El Pensamiento Galaico\", pero acabou abandon\u00e1ndoo polo carlismo declarado do xornal.\nEn 1887 obtivo por oposici\u00f3n a c\u00e1tedra de Dereito Natural da Universidade de Oviedo; al\u00ed publicou \"Fundamentos del Derecho de propiedad\" e xa en 1888 marchou de novo a Santiago ao obter a c\u00e1tedra de Econom\u00eda Pol\u00edtica desa universidade.\nEn 1889 publicou en Barcelona \"El regionalismo. Estudio sociol\u00f3gico, hist\u00f3rico y literario\", que foi aceptada por todos os sectores do galeguismo como un referente. En 1890 d\u00e9uselle unha homenaxe en Santiago, que supuxo a primeira xuntanza de todos os galeguistas nun ambiente de unidade, independentemente das diferentes tendencias nas que se divid\u00eda, e constitu\u00edu o punto de partida da mobilizaci\u00f3n rexionalista. A obra tam\u00e9n obtivo gran repercusi\u00f3n entre o rexionalismo catal\u00e1n.\nBra\u00f1as foi concelleiro en Santiago entre 1890 e 1891, e en 1890 participou na creaci\u00f3n da Asociaci\u00f3n Regionalista Gallega (ARG) e escribiu no seu voceiro, \"La Patria Gallega\", no que Bra\u00f1as falaba por primeira vez de Galicia como nacionalidade. Participou nos Xogos Florais de Tui de 1891, nos que pola primeira vez nun discurso p\u00fablico empregou o galego; nese mesmo ano desapareceu a ARG logo dun enfrontamento entre o sector liberal de Manuel Murgu\u00eda e o cat\u00f3lico tradicionalista de Bra\u00f1as. Pero en xullo de 1892 Bra\u00f1as e varios dos seus seguidores acudiron \u00e1 homenaxe a Murgu\u00eda co gallo do seu nomeamento como bibliotecario da USC e dela xurdiu a encarga para Bra\u00f1as de redactar as \"Bases generales del regionalismo y su aplicaci\u00f3n a Galicia\", as Bases, influenciadas polas \"Bases de Manresa\", en que presenta un modelo pr\u00e1ctico de descentralizaci\u00f3n. En 1893 participou na mobilizaci\u00f3n co resto dos rexionalistas contra do traslado da Capitan\u00eda Xeneral da Coru\u00f1a a Le\u00f3n.\nViaxou a Catalu\u00f1a como mantedor dos Jocs Florals de Barcelona en 1893, e xa antes publicara artigos comparando os rexionalismos galegos e catal\u00e1ns nas publicaci\u00f3ns barcelonesas \"La Renaixen\u00e7a\" ou \"La Espa\u00f1a Regional\". En 1894 publicou \"Historia Econ\u00f3mica\" e dous anos m\u00e1is tarde un \"Curso de Hacienda P\u00fablica\"; nese ano de 1896 estreou o drama \"La Voz de la Sangre y la Voz de la Patria\".\nFoi un dos fundadores do Ateneo Le\u00f3n XIII (1896) en Santiago e o C\u00edrculo Cat\u00f3lico de Obreros seguindo as directrices do papa Le\u00f3n XIII na s\u00faa enc\u00edclica \"Rerum Novarum\".\nA crise do 98 provocou un certo arrefriamento das s\u00faas posici\u00f3ns rexionalistas e o seu achegamento ao carlismo.\nBra\u00f1as faleceu en 1900, \u00e1 idade de 41 anos. O seu corpo foi trasladado ao Pante\u00f3n de Galegos Ilustres, onde xace nunha tumba coa seguinte inscrici\u00f3n:\nO rexionalismo de Bra\u00f1as base\u00e1base nun catolicismo e un historismo tradicionalista que lle serve para reclamar as liberdades antigas, ao tempo que arremete contra a industrializaci\u00f3n, o liberalismo e o capitalismo, reclamando a volta aos gremios. Para Bra\u00f1as, Galicia e Catalu\u00f1a son as d\u00faas rexi\u00f3ns que m\u00e1is traballan pola s\u00faa independencia e liberdade, mais no caso galego abandonado \"aos seus propios esforzos, v\u00edtima do desprezo e do esquecemento a que a condenan os seus fillos espurios, e a pesar desta angustiosa situaci\u00f3n, lev\u00e1ntase nobre altivez e loita valorosamente pola s\u00faa perdida independencia\"."}
{"id": "16388", "revid": "5863", "url": "https://gl.wikipedia.org/wiki?curid=16388", "title": "El Libred\u00f3n", "text": "El Libred\u00f3n foi un diario cat\u00f3lico-tradicionalista que se publicou en Santiago de Compostela entre 1881 e 1887.\nHistoria e caracter\u00edsticas.\nSubtitulado \"Peri\u00f3dico cat\u00f3lico, pol\u00edtico e literario\", veu substitu\u00edr a \"El Porvenir\". Fundado por Andr\u00e9s Rey Varela e polo editor Jos\u00e9 Mar\u00eda Paredes, en cuxos obradoiros tipogr\u00e1ficos se imprimiu na primeira etapa. Axi\u00f1a pasou a ser o seu propietario e director Antonio Toledo Quintela ata a s\u00faa morte en abril de 1885. Na primeira etapa tivo como redactores a Juan Barcia Caballero, Manuel Barja Cerdeira, Santiago L\u00f3pez Mosquera e Alfredo Bra\u00f1as.\nSegunda \u00e9poca.\nSubtitulado \"Peri\u00f3dico cat\u00f3lico\", converteuse nun peri\u00f3dico clerical, no que s\u00f3 aparec\u00edan noticias relacionadas coa Igrexa. Edit\u00e1base na imprenta do Seminario. Cesou en 1883.\nTerceira \u00e9poca.\nReapareceu en 1885, coa direcci\u00f3n de Alfredo Bra\u00f1as ata o 1 de xaneiro de 1887. Os redactores eran Constante Amor Neveiro e Hermenegildo Calvelo e entre os colaboradores estiveron Juan Barcia Caballero, Salvador Cabeza de Le\u00f3n, Antonio L\u00f3pez Ferreiro e Ram\u00f3n Segade Campoamor. Durante o tempo en que Bra\u00f1as foi director, o xornal sumouse a posici\u00f3ns claramente rexionalistas. O \u00faltimo director foi Hermenegildo Calvelo. Cesou o 20 de marzo de 1887 por dificultades econ\u00f3micas. Foi substitu\u00eddo por \"El Pensamiento Galaico\", xa de car\u00e1cter claramente carlista."}
{"id": "16389", "revid": "5863", "url": "https://gl.wikipedia.org/wiki?curid=16389", "title": "El Regional", "text": "El Regional foi un xornal editado en Lugo entre 1884 e 1931.\nHistoria e caracter\u00edsticas.\nSubtitulado \"Diario de Lugo\" (que despois variou por \"Diario ilustrado de Lugo\"), apareceu en outubro de 1884. Fundado por Jos\u00e9 Fern\u00e1ndez Carballo, era un peri\u00f3dico rexionalista vencellado ao Partido Republicano Federal que fundou Aureliano Pereira. Definiuse como o primeiro xornal rexionalista galego e continuador de \"El Diario de Lugo\". Aureliano Pereira foi o seu director ata 1893. Posteriormente foi dirixido por Manuel Amor Meil\u00e1n, Benigno Varela P\u00e9rez e Jos\u00e9 Vega Blanco. Public\u00e1ronse en \"El Regional\" novelas, lendas e estudos hist\u00f3ricos, ademais de colaboraci\u00f3ns literarias e un follet\u00edn. O xornal mant\u00edvose ata 1931."}
{"id": "16390", "revid": "22570", "url": "https://gl.wikipedia.org/wiki?curid=16390", "title": "Los Monegros", "text": "Los Monegros \u00e9 unha comarca aragonesa dividida entre as provincias de Zaragoza e Huesca. A s\u00faa capital \u00e9 Sari\u00f1ena. \u00c9 co\u00f1ecida polo seu clima semides\u00e9rtico, que comporta secas cr\u00f3nicas.\nXeograf\u00eda.\nA serra de Alcubierre cruza a comarca de noroeste a sueste, alcanzando a s\u00faa maior altura no \"monte Oscuro\", con 822 m. O clima \u00e9 semi\u00e1rido con escasa pluviosidade e altas temperaturas no ver\u00e1n. Hai moitas lagoas, salgadas e balsas, que forman o complexo endorreico m\u00e1is importante de Europa. Destacan a lagoa de Sari\u00f1ena e a da Praia.\nLimita ao norte coa Hoya de Huesca, ao leste co Somontano de Barbastro, o Cinca Medio e o Bajo Cinca, ao oeste coa comarca de Zaragoza e ao sur coa Ribera Baja del Ebro e o Bajo Arag\u00f3n-Caspe.\nTurismo.\nEntre o seu patrimonio art\u00edstico destaca o Mosteiro de Sigena e a Cartuxa da Nosa Se\u00f1ora das Fontes.\nEn decembro de 2007 f\u00edxose p\u00fablico que nos Monegros estaba previsto constru\u00edr o macrocomplexo de lecer \"Gran Scala\" que, con varios parques tem\u00e1ticos e casinos, ser\u00eda un dos principais centros de lecer de Europa, a\u00ednda que o proxecto non parece prosperar, sen\u00f3n que est\u00e1 en punto morto."}
{"id": "16391", "revid": "56817", "url": "https://gl.wikipedia.org/wiki?curid=16391", "title": "La Regi\u00f3n Gallega (Santiago de Compostela)", "text": "La Regi\u00f3n Gallega foi un xornal rexionalista liberal que se editou en Santiago de Compostela en 1886.\nHistoria e caracter\u00edsticas.\nSubtitulado \"Diario pol\u00edtico independiente de intereses materiales y morales de Galicia\", ti\u00f1a como lema \"Todo por Galicia y para Galicia\". Apareceu o 1 de outubro de 1886. Fundado por Faustino de Orantes, que era o seu propietario, esta dirixido por Manuel Murgu\u00eda. Sostivo o ideario rexionalista; publicou unha serie de artigos de Murgu\u00eda baixo o t\u00edtulo \"\u00bfQu\u00e9 es naci\u00f3n?\". Mantivo pol\u00e9micas con \"El Correo Gallego\" e \"El Clamor del Pa\u00eds\". Cesou a s\u00faa publicaci\u00f3n a mediados de decembro de 1886."}
{"id": "16392", "revid": "5863", "url": "https://gl.wikipedia.org/wiki?curid=16392", "title": "Galicia Humor\u00edstica", "text": "Galicia Humor\u00edstica foi un peri\u00f3dico rexionalista que se publicou en Santiago de Compostela en 1888.\nHistoria e caracter\u00edsticas.\nSubtitulado \"Revista quincenal de costumbres, cuentos, agudezas, an\u00e9cdotas y tipos gallegos (...) y gerogl\u00edficos\", ti\u00f1a unha periodicidade quincenal. O primeiro n\u00famero apareceu o 15 de xaneiro de 1888. Estaba dirixido por Enrique Labarta Pose, e contou con colaboraci\u00f3ns de Alfredo Bra\u00f1as, Antonio de la Iglesia e Manuel Amor Meil\u00e1n. Cesou a s\u00faa edici\u00f3n no mes de agosto de 1888. Foi continuado en 1890 por \"La Peque\u00f1a Patria\"."}
{"id": "16395", "revid": "98629", "url": "https://gl.wikipedia.org/wiki?curid=16395", "title": "Illas Ons", "text": "As Illas Ons son un arquip\u00e9lago nas r\u00edas baixas formado pola illa de Ons e a illa de Onza ou Onceta e outros illotes, como o das Freitosas, o Centulo e a Laxe do Crego. O arquip\u00e9lago das Ons, ao igual que demais illas atl\u00e1nticas galegas, son unha barreira natural das r\u00edas e as Ons pechan a boca da r\u00eda de Pontevedra. A illa de Ons \u00e9 alongada e cun relevo pouco marcado. A s\u00faa pendente descende cara o leste, cara ao interior da r\u00eda. A s\u00faa costa exterior \u00e9 acentuada e ten m\u00faltiples furnas, escollos e paredes verticais no fondo mari\u00f1o. A costa interior est\u00e1 resgardada e presenta praias e areeiros nos fondos. A illa de Onza \u00e9 arredondada e cunha costa rochosa.\nNamentres que as demais illas do parque natural deixaron de estar habitadas na d\u00e9cada de 1970, a illa de Ons segue habitada. Acadou o seu m\u00e1ximo de ocupaci\u00f3n na d\u00e9cada dos 1960, no marco do plan de repoboaci\u00f3n do Instituto Nacional de Colonizaci\u00f3n, cando esta ti\u00f1a n\u00facleos os poboaci\u00f3n do Ca\u00f1o, o Curro, o Canexol, Pereir\u00f3, Cucorno, Chan da P\u00f3lvora e o Centulo, e que acoll\u00edan a case 500 persoas. En 2018 na illa de Ons resid\u00edan 65 persoas e tivo unha taxa de ocupaci\u00f3n tur\u00edsticas relevante. A s\u00faa poboaci\u00f3n reside en vivendas rurais na costa do leste. As leiras destas aldeas mostran a\u00ednda h\u00f3rreos e pequenas colleitas.\nOs primeiros xacementos arqueol\u00f3xico das illas est\u00e1n no Chan de P\u00f3lvora e no Cano de Ons onde hai gravados rupestres que poder\u00edan datar do neol\u00edtico \u00e1 idade de bronce. Na illa de Ons at\u00f3panse dous castros, pouco estudados, que son o Castelo dos Mouros e Cova da Loba. Na praia de Canexol hai restos dunha salgadura romana para peixe. As illas menc\u00edonaas por primeira en vez por escrito Afonso III en 899 cando as chama illas \"Aones\" e as doou ao poder compostel\u00e1. No medievo puido ter asaltos viquingos e ter un mosteiro. As illas puideron quedar despoboadas desde o final do medievo ata o s\u00e9culo XVIII polos asaltos como o de nav\u00edos ingleses. No s\u00e9culo XIX fortificouse a illa de Ons e repoboouse, acadando un m\u00e1ximo a mediados do s\u00e9culo XX. Desde o final da segunda guerra mundial as illas pasaron a ser administradas polo estado e a despoboarse, ata ser declaradas como espazos con interese de protecci\u00f3n.\nO litoral das Ons, que conta con m\u00faltiples espazos protexidos da marus\u00eda, e a riqueza de nutrientes das augas que afloran nas r\u00edas favorecen a presenta dun ecosistemas mari\u00f1o cunha alta riqueza biol\u00f3xica. Na s\u00faa costa interior, m\u00e1is resgardada, os areeiros son h\u00e1bitats que acollen a especies de interese, como bivalvos. Na s\u00faa superficie destacan as barreiras dunares, como a praia e duna de Melide, os cant\u00eds e as matogueiras e queiroas. As\u00ed \u00e9, que as Ons desde o 2001 est\u00e1n protexidas por diferentes lexislaci\u00f3ns. Forman parte do parque nacional das Illas Atl\u00e1nticas de Galicia, est\u00e1n dentro do ZEC Complexo Ons \u2013 O Grove, constit\u00faen o espazo de protecci\u00f3n de aves ZEPA Illas de Ons e Onza, est\u00e1n dentro do OSPAR das Illas Atl\u00e1nticas de Galicia e son un proxecto de protecci\u00f3n de aves dentro do SEO/BirdLife.\nXeograf\u00eda.\nO arquip\u00e9lago das illas Ons est\u00e1 formado por d\u00faas grandes illas e varios illotes:"}
{"id": "16398", "revid": "197", "url": "https://gl.wikipedia.org/wiki?curid=16398", "title": "Illa de S\u00e1lvora", "text": "A Illa de S\u00e1lvora est\u00e1 situada na boca da r\u00eda de Arousa. Pertence na actualidade \u00e1 parroquia de Agui\u00f1o (concello de Ribeira), creada no ano 1959. Anteriormente a illa depend\u00eda da parroquia de Carreira, a que fora durante moitos s\u00e9culos a parroquia m\u00e1is poboada e rica da comarca, as\u00ed como a m\u00e1is antiga. Xunto cos illotes Vionta, Herbosa e Noro e as Sagres forma o arquip\u00e9lago de S\u00e1lvora, integrado xunto cos de C\u00edes, Ons e Cortegada no Parque nacional das Illas Atl\u00e1nticas no ano 2002.\nDurante anos estivo poboada e tivo actividade agr\u00edcola, gandeira e pesqueira, pero est\u00e1 case deserta desde 1972. Na illa, que foi de titularidade privada ata 2007, at\u00f3panse, amais da aldea, oito h\u00f3rreos, un lavadoiro e a fonte da Telleira ou de Santa Catarina, un almac\u00e9n de finais do s\u00e9culo XVIII ampliado cara 1963 con d\u00faas torres con aire de pazo, unha antiga taberna reconvertida en capela, un faro, un peirao, un cruceiro, dous mu\u00ed\u00f1os e a estatua dunha serea. A parte do interior da r\u00eda conta con areais frecuentados por mergulladores deportivos.\nEtimolox\u00eda.\nSegundo E. Bascuas, \"S\u00e1lvora\" \u00e9 unha forma de orixe paleoeuropea, derivada da ra\u00edz indoeuropea \"*sae-\" 'ondada, auga que fl\u00fae, corrente'. Este top\u00f3nimo figura rexistrado no ano 899 como \"insulam Saluare\".\nHistoria.\nNo ano 899 o rei Afonso II d\u00f3aa ao cabido catedralicio de Santiago, que a reclama co fin de obter recursos para o seu sustento. Esta doaz\u00f3n, que inclu\u00eda Ons, Tambo, Arousa, C\u00edes e Framio, confirmouna o rei de Galicia Ordo\u00f1o II ao bispo Sisnando no ano 911. Xa no ano 1120 a illa fora invadida por naves sarracenas que se refuxiaron nela esperando reforzos cando se dispo\u00f1\u00edan a invadir estas terras, m\u00e1is a tardanza daquela axuda, fixo que os nav\u00edos cristi\u00e1ns enviados por orde do arcebispo de Santiago se apoderasen das naves invasoras, freando por longo tempo estas incursi\u00f3ns. A partir de ent\u00f3n, esta illa desco\u00f1ecida comeza a ser ambicionada pola nobreza do momento. O desinterese do Cabido Compostel\u00e1n por S\u00e1lvora, fixo que a partir desa \u00e9poca, os veci\u00f1os de Carreira ocuparan a illa para utilizala como terreos de cultivo, chegando a establecerse nela permanentemente anos m\u00e1is tarde.\nNo ano 1770, o comerciante coru\u00f1\u00e9s Jer\u00f3nimo de Hijosa instalou por poder unha f\u00e1brica de secado e salgadura de peixe, que en 1960 engad\u00edronselle d\u00faas torres e ameas, e hoxe \u00e9 co\u00f1ecida como \"O Almac\u00e9n\", sendo a primeira factor\u00eda de salgadura de Galicia.\nPor esta illa comezar\u00edan os preitos no ano 1789 entre os veci\u00f1os de Carreira encabezados polo seu cura p\u00e1rroco, Manuel Acu\u00f1a e Malvar, contra \"Don Vicente Caama\u00f1o Valera e Gayoso, Cavallero da orde de San Juan de Malta, Brigadier da Real Armada, Veci\u00f1o da Vila de Ferrol\", ao obter este unha Real C\u00e9dula para instalar unha pesqueira de at\u00fans que ademais da illa ocupar\u00eda unha concesi\u00f3n de catro leguas ao redor dela, co que os mari\u00f1eiros de Carreira quedar\u00edan practicamente sen poder faenar nestas augas, o cal ser\u00eda unha ru\u00edna para as s\u00faas econom\u00edas familiares.\nA principios do s\u00e9culo XIX, as dificultades econ\u00f3micas fan que os habitantes de Carreira se despracen \u00e1 illa para traballar como caseiros de explotaci\u00f3ns agr\u00edcolas e gandeiras. Consol\u00eddase unha pequena aldea con oito casas ao redor dunha praza e d\u00faas fontes de auga potable. A poboaci\u00f3n era de 60 persoas e co\u00f1ec\u00edaselles polo nome da casa que habitaban.\nOs caseiros pagaban ao amo (a familia Otero-Goyanes) a metade das recollidas agr\u00edcolas e a metade do gando nado na illa da s\u00faa propiedade.\nS\u00e1lvora e o Concello de Ribeira foron honrados como \"moi humanitarios\", e especialmente catro mulleres foron condecoradas como Hero\u00ednas de S\u00e1lvora, polo auxilio aos n\u00e1ufragos do vapor-correo \"Santa Isabel\", no ano 1921 e que deixar\u00eda tras de si un rastro de 213 mortos.\nO principal lugar de relaci\u00f3n social era a taberna, situada \u00e1 beira do antigo almac\u00e9n de salgadura, lugar onde se reun\u00edan os pescadores. Esa taberna converter\u00edase cara a 1960 na capela de Santa Catarina, patroa da illa.\nO Ministerio de Obras P\u00fablicas constru\u00edra en 1862 un faro, ao bordo sur da illa. A illa foi expropiada polo estado en 1904, que constru\u00edu a pista, o peirao, e inaugurou en 1921 o faro actual, de maior altura e se cadra non ben situado, polo que posteriormente houbo que voar toneladas de rochas que dificultaban o seu alcance no sector noroeste. O MOP constru\u00edu un pequeno peirao na \"praia do Almac\u00e9n\", fronte \u00e1 taberna que o xa marqu\u00e9s consorte de Revilla, m\u00e1is tarde, converteu na Capela de Santa Catarina.\nEn 1958 a familia Otero-Goyanes recuperou a propiedade da illa, xunto cos illotes de Vionta e Noro, estando a illa libre de cargas fiscais e sendo o prezo de compra ao estado espa\u00f1ol de 1.293.758 pesetas da \u00e9poca. Joaqu\u00edn Otero Goyanes, Xeneral Auditor da Armada, conseguiu unha concesi\u00f3n dos bens do estado, en r\u00e9xime de usufruto por 99 anos, que na pr\u00e1ctica polas condici\u00f3ns da concesi\u00f3n supuxo unha cesi\u00f3n da titularidade de praias, cami\u00f1os e fontes, que en seis ocasi\u00f3ns foi ratificada polos tribunais.\nEn 1960 Joaqu\u00edn Otero reconstru\u00edu a fonte da Telleira, cham\u00e1ndoa fonte de Santa Catarina, adornada cos banzos da escaleira de caracol do faro vello, outros restos foron empregados nas torres engadidas ao almac\u00e9n e nun lavadoiro, transp\u00f3rtase \u00e1 illa un tractor e inst\u00e1lase un xerador el\u00e9ctrico. Todo iso con fondos do servizo de extensi\u00f3n agraria. \nPouco durar\u00edan xa os colonos, que reclamados pola instalaci\u00f3n en terra de industrias propiedade da familia, decidiron irse a vivir ao continente. A\u00ednda as\u00ed o \u00faltimo habitante abandonou a aldea en 1972.\nEn marzo de 2007 a Illa foi adquirida por Caixa Galicia por 8,5 mill\u00f3ns de euros e a finais dese mesmo ano o Ministerio de Medio Ambiente exerceu o seu dereito de tenteo, comprando S\u00e1lvora, Vionta e Noro por esa mesma cantidade. A Xunta de Galicia, que figura como titular da paraxe desde o 1 de xullo de 2008, conxuntamente co Ministerio de Medio Ambiente iniciaron os traballos para rehabilitar o enclave."}
{"id": "16402", "revid": "785", "url": "https://gl.wikipedia.org/wiki?curid=16402", "title": "Lagoa", "text": "Unha lagoa \u00e9 unha masa de auga depositada nunha depresi\u00f3n ou vagoada do terreo de tama\u00f1o inferior a un lago.\nEn Galicia existiu ata o seu desecamento a partir do ano 1958 unha das lagoas de auga doce m\u00e1is grandes da Pen\u00ednsula Ib\u00e9rica: a lagoa de Antela."}
{"id": "16406", "revid": "98629", "url": "https://gl.wikipedia.org/wiki?curid=16406", "title": "Cangrexo", "text": "Ch\u00e1manse cangrexos ou caranguexos a diversos crust\u00e1ceos malacostr\u00e1ceos da orde dos dec\u00e1podos, especialmente aos da suborde dos braqui\u00faros.\nOs membros da orde dos dec\u00e1podos, caracterizados por teren cinco pares de patas, comprenden, entre outros, os crust\u00e1ceos m\u00e1is apreciados gastronomicamente, como lagostas, lumbrigantes, centolas ou n\u00e9coras. Ademais existen diversas especies que tam\u00e9n se denominan cangrexos como, por exemplo, o cangrexo violinista, o cangrexo dos coqueiros ou os cangrexos de r\u00edo.\nEtimolox\u00eda.\nO nome \"cangrexo\" deriva dun diminutivo da voz do baixo lat\u00edn \"cangro\", que \u00e1 s\u00faa vez procede do lat\u00edn \"cancer, cancris\".\nCaracter\u00edsticas.\nO que te\u00f1en en com\u00fan todos os chamados cangrexos \u00e9 o seu car\u00e1cter bent\u00f3nico, \u00e9 dicir, que viven vagando sobre o fondo. S\u00f3 algunhas especies da familia dos port\u00fanidos (\"Portunidae\") desenvolveron secundariamente un h\u00e1bito nect\u00f3nico, isto \u00e9, poden nadar en vez de andar s\u00f3 polo fondo (e por iso se lles chama cangrexos nadadores (\"Natantia\"). \nOutro trazo com\u00fan, compartido con alg\u00fans outros dec\u00e1podos, \u00e9 que o primeiro par de patas locomotoras converteuse evolutivamente nun par de quel\u00edpodos (pinzas), que empregan para a captura e manipulaci\u00f3n do alimento, para o cortexo, ou para a disputa territorial.\nExisten m\u00e1is de 4.000 especies de animais que son ou que poden ser chamados cangrexos. A maior\u00eda viven dentro da auga ou preto dela, a\u00ednda que alg\u00fans son de h\u00e1bitos fundamentalmente terr\u00edcolas e s\u00f3 van \u00e1 auga para reproduc\u00edrense.\nOs cangrexos, mesmo os \"nadadores\", non adoitan seren grandes nadadores, sen\u00f3n que se desprazan polo fondo sobre as s\u00faas patas, e en moitos casos son capaces de transitar f\u00f3ra da auga e mesmo de gabear polas palmeiras.\nComo artr\u00f3podos que son, os cangrexos est\u00e1n dotados dun exoesqueleto cuxo compo\u00f1ente principal \u00e9 a quitina, que a mi\u00fado adquire gran dureza porque adoita estar mineralizado con carbonato c\u00e1lcico.\nComo para o resto dos artr\u00f3podos, o crecemento require duna \u00e9cdise ou muda do exoesqueleto, ocasi\u00f3n que moitas especies aproveitan para a reproduci\u00f3n."}
{"id": "16409", "revid": "89787", "url": "https://gl.wikipedia.org/wiki?curid=16409", "title": "Manuel Garc\u00eda Barros", "text": "Manuel Garc\u00eda Barros (\"Ken Keirades\"), nado no lugar de Ulla (Berres, A Estrada) o 16 de novembro de 1876 e finado en Callobre (A Estrada) o 11 de abril de 1972, foi un mestre, escritor e xornalista galego.\nTraxectoria.\nNado nunha familia labrega, Manuel Garc\u00eda Barros comezou sendo pastor e torneiro e estudou por libre a carreira de maxisterio na Escola Normal de Santiago de Compostela, que rematou en 1905, para ocupar a praza de mestre de primeiro ensino na parroquia de Rub\u00edn (A Estrada). No ano 1906 casou para Callobre con Carme Insua, onde viviu o resto da s\u00faa vida.\nXa en 1903, cando estaba a realizar o servizo militar en Vigo, comezou a colaborar en revistas e a tomar contacto cos movementos culturais de Vigo, moi especialmente co teatro. No ano 1907, e por mor do seu labor como director do xornal \"El Estradense\", pasou por primeira vez pola cadea, feito que se volveu repetir no ano seguinte, acusado de calumnias.\nEn 1916 a sociedade de instruci\u00f3n \u201cUni\u00f3n de Rub\u00edn\u201d conc\u00e9delle unha distinci\u00f3n con motivo do \u201ctriunfo alcanzado por la escuela de su direcci\u00f3n [Rub\u00edn], en el Certamen Escolar celebrado en Lagartones\"\nNos primeiros anos do s\u00e9culo foi nomeado vicepresidente da Federaci\u00f3n Sindical Agr\u00edcola do concello da Estrada. Os seus contactos e simpat\u00eda cos movementos agrarios de comezos de s\u00e9culo son moi salient\u00e1beis, as\u00ed como cos membros das Irmandades da Fala e posteriormente co Grupo N\u00f3s, moi especialmente co seu grande amigo e soporte cultural Ram\u00f3n Otero Pedrayo. Xa a partir do 1920 pasou a ser un persoeiro reco\u00f1ecido nas letras galegas e no galeguismo, canto m\u00e1is ao ser un dos \u201calma m\u00e1ter\u201d do xornal \"El Emigrado\" (1920)\",\" que foi o xornal de maior duraci\u00f3n da Estrada ata hoxe, e no cal colaborou con todo tipo de traballos. Neste \u00faltimo xornal escrib\u00eda unha secci\u00f3n chamada \"Rexoubas\" na cal, usando o pseud\u00f3nimo \"Ken Keirades\", promoveu unha afamada campa\u00f1a contra o caciquismo. En 1925 participa na viaxe ao Pico Sagro con Castelao.\nNo ano 1927 aprobou as oposici\u00f3ns de Mestre Nacional, co seu primeiro destino en Pep\u00edn (Castrelo do Val). O golpe de Estado do 18 de xullo de 1936 provoca que sexa detido e levado ao \"cuartelillo\" de Tabeir\u00f3s, onde estivo a piques de ser paseado polos falanxistas. Foi suspendido de emprego e soldo por orde do gobernador civil, cando xa fora trasladado a unha parroquia da beira (San Pedro de Ancorados). O 20 de maio de 1940 publ\u00edcase a orde para separar definitivamente a Manuel Garc\u00eda Barros do servizo como mestre nacional. Este emprego non lle foi xamais restitu\u00eddo. Na s\u00faa casa de Callobre agoch\u00e1ronse Ramiro Alfonso Castro Dono e Jos\u00e9 Mar\u00eda S\u00e1nchez Brea.\nNo ano 1955 foi levado de novo ao c\u00e1rcere, xunto con Francisco Fern\u00e1ndez del Riego e Domingo Lemos Su\u00e1rez, no seu caso simplemente por lle atoparen unhas revistas (\"Bohemias\") que lle mandaran dende Cuba: \u201cdiversas revistas de car\u00e1cter comunista editadas en Buenos Aires por los rojos en el exilio\u201d\nNo ano 1957 foi nomeado membro correspondente da Real Academia Galega.\nTraxectoria literaria.\nOs seus primeiros escritos xa sa\u00edran da s\u00faa pluma a finais do s\u00e9culo XIX, sendo nestes comezos case en exclusiva poemas, que apareceron publicados por separado nos m\u00e1is variados medios.\nO seu primeiro artigo co\u00f1ecido publicouse en \"Luz y Sombra\" de Vigo no ano 1898. A partir de aqu\u00ed \u00e9 destacable o seu labor xornal\u00edstico, especialmente no semanario \"El Estradense\", unha publicaci\u00f3n agr\u00edcola-social que se comezou a publicar no 1906 e na cal participou con artigos, relatos curtos etc. e da cal foi director. O peri\u00f3dico deixou de se publicar en 1909. Tam\u00e9n publicou colaboraci\u00f3ns po\u00e9ticas e literarias en \"Eco de La Estrada\". O 15 de setembro de 1916 recibe un acc\u00e9sit nun premio literario en Pontevedra e a s\u00faa foto sae en \"Vida Gallega.\"\nNo ano 1920 creouse o xornal \"El Emigrado\", publicaci\u00f3n financiada polos \"Hijos del Ayuntamiento de La Estrada\" de Cuba. Neste xornal comezou a publicar periodicamente os seus \u201cConti\u00f1os da terra\u201d e comezou a ser reco\u00f1ecido e respectado no eido cultural galego e no movemento galeguista. No ano 1924, o seu conto \"O f\u00fatbol en Malpocados\" foi premiado nos xogos florais de Santiago. No Nadal de 1926 p\u00faxose en escena a s\u00faa pequena peza teatral \"Carta da Habana\" (publicada na \"Revista C\u00e9ltiga\", Edici\u00f3ns Fervenza, 2002) no Sal\u00f3n Novedades da Estrada en solidariedade con Cuba, arrasada por un treb\u00f3n o 20 de outubro dese ano. No 1929, o seu longo traballo \"Falemos na nosa fala\" ga\u00f1ou o Certame Literario de Exaltaci\u00f3n da Muller Galega (Pontevedra). Posteriormente recolleu os contos e relatos breves que fora sacando en \"El Emigrado\", e publicounos so o t\u00edtulo \"Conti\u00f1os da terra\" (N\u00f3s, 1930). \nEn 1933 comeza a s\u00faa secci\u00f3n \"Aguilloadas\" no xornal \"EI Pa\u00eds\" de Pontevedra. En 1939 redacta e difunde clandestinamente \"Divagaciones sobre lo discutible e indiscutible\". En 1942 remata de escribir \"Aventuras de Alberte Qui\u00f1oi\". En 1943 escribe \"Para el buz\u00f3n del padre P.\" En 1952 presenta \"Fi\u00fanchos\" ao concurso literario do Centro Galego. \"Contos de Fi\u00fanchos\" est\u00e1n inclu\u00eddos en \"Enredos\". En 1958 \"O Gaiteiro de Lugo\" edita varias poes\u00edas s\u00faas.\nDesde ent\u00f3n non chegou a ver publicadas m\u00e1is obras, malia pasar toda a vida escribindo. No ano do seu pasamento, meses despois, sa\u00edu \u00e1 r\u00faa \"Aventuras de Alberte Qui\u00f1oi\", a pesar de que xa fora finalista nun concurso literario convocado polo Centro Gallego de Buenos Aires no 1949. \nToda a s\u00faa obra est\u00e1 escrita en galego, excepto un artigo: \"Divagaciones sobre lo discutible y lo indiscutible\", no cal se manifestaba contra a guerra e o fanatismo relixioso. V\u00e9n recollido no \"Pensamento \u00a0galeguista da posguerra. Antolox\u00eda\". publicado pol'A Nosa Terra en 1997."}
{"id": "16411", "revid": "1888", "url": "https://gl.wikipedia.org/wiki?curid=16411", "title": "El Estradense", "text": "El Estradense foi un semanario que se publicou na Estrada entre 1906 e 1909.\nHistoria e caracter\u00edsticas.\nSubtitulado \"Semanario agr\u00edcola-social\", apareceu o 15 de decembro de 1906 dirixido por Benigno P\u00edo Losada. A partir do 13 de xu\u00f1o de 1908 foi o seu director Manuel Garc\u00eda Barros, que xa colaboraba co peri\u00f3dico dende o inicio e publicou nel moitos relatos curtos. Outros colaboradores do xornal foron Miguel Losada Losada, Laurentino Espinosa Valladares, Eduardo Cajide, Manuel Nodar Mag\u00e1n (que asinaba \"Le\u00f3n Armand\u00fa\"), Manuel Mu\u00ed\u00f1os Gra\u00f1a (cos pseud\u00f3nimos \"Xan da Ulla\" e \"Farruc\"), e Manuel Leyes e Camilo Pardo que se encargaban das secci\u00f3ns humor\u00edsticas e sat\u00edricas; a partir de 1907 tam\u00e9n escribe Ant\u00f3n Losada Di\u00e9guez.\nSa\u00edu \u00e1 luz para contrarrestar a influencia de \"Voz del Pueblo\", que aparecera unhas semanas antes, a\u00ednda que os dous se declaraban riestristas, isto \u00e9 partidarios do Marqu\u00e9s de Riestra quen dende hab\u00eda anos vi\u00f1a controlando politicamente a provincia de Pontevedra, \"El Estradense\" ti\u00f1a unha ideolox\u00eda tradicionalista de corte agrarista oposto a Faustino Ulloa Est\u00e9vez, cacique liberal que controlaba o concello da Estrada. Ademais intentaba contrarrestar o agrarismo liberal-democr\u00e1tico e republicano que comezaba a coller pulo nas parroquias do concello. Tivo que suspender a s\u00faa edici\u00f3n en varias ocasi\u00f3ns debido \u00e1 censura pol\u00edtica e o seu director Manuel Garc\u00eda Barros sufriu prisi\u00f3n por este motivo. Cesou a s\u00faa publicaci\u00f3n co n\u00famero 108 o 9 de xaneiro de 1909.\nSegunda \u00e9poca.\nReapareceu en 1918 como portavoz antiriestrista. Estaba dirixido por Manuel Garc\u00eda Barros e entre os colaboradores figuraba Ant\u00f3n Losada Di\u00e9guez.\nTerceira \u00e9poca.\nVolveu reeditarse en marzo de 1935 en Santiago de Compostela co subtitulo \"Peri\u00f3dico agrario\" e vinculado con \"El Emigrado\". En xullo de 1935 foi secuestrado polo alcalde da Estrada."}
{"id": "16413", "revid": "6504199", "url": "https://gl.wikipedia.org/wiki?curid=16413", "title": "Reloxo", "text": "Denom\u00ednase reloxo a un instrumento destinado a medir o tempo. Os reloxos util\u00edzanse desde a antig\u00fcidade, a\u00ednda que a s\u00faa precisi\u00f3n aumentou espectacularmente no \u00faltimo s\u00e9culo. A precisi\u00f3n do \u00faltimo reloxo at\u00f3mico desenvolvido pola Oficina Nacional de Normalizaci\u00f3n (NIST) dos EEUU, o NIST-F1, posto en marcha en 1999, \u00e9 da orde dun segundo en 20 mill\u00f3ns de anos.\nHistoria.\nCrese que os grandes reloxos de pesos e rodas foron inventados en Occidente polo monxe beneditino Gerberto (Papa, co nome de Silvestre II, de fins do s\u00e9culo X) a\u00ednda que xa con algunha anterioridade se co\u00f1ec\u00edan no Imperio bizantino.\nNon consta a s\u00faa aplicaci\u00f3n en monumentos p\u00fablicos (salvo no interior dos mosteiros) ata os primeiros anos do s\u00e9culo XIV.\nReloxos de sal\u00f3n.\nOs reloxos figuraron durante s\u00e9culos como pezas importantes no mobiliario de sal\u00f3ns, para o cal se constru\u00edan con diversas formas decorativas. Prescindindo do reloxo de area, que v\u00e9n us\u00e1ndose desde as civilizaci\u00f3ns grega e romana para medir lapsos curtos e prefixados, os reloxos foron usados en cantidade moi pequena ata finais do s\u00e9culo XIII ou mediados do s\u00e9culo XIV, \u00e9poca na cal se inventou o motor de resorte real, difund\u00edndose o uso do reloxo-moble no s\u00e9culo XVI.\nDesta \u00e9poca cons\u00e9rvanse alg\u00fans exemplares moi curiosos nos Museos do Louvre, Berl\u00edn e Vea, que te\u00f1en a forma exterior dun edificio coroado cunha pequena c\u00fapula onde se acha o \"time\" ou camp\u00e1 das horas.\nO reloxo de peto.\nOs reloxos de peto invent\u00e1ronse en Francia a mediados do s\u00e9culo XV, pouco despois de aplicarse \u00e1 reloxar\u00eda a mola espiral. Ao comezo ti\u00f1an forma cil\u00edndrica, variando moito, e desde o comezo do s\u00e9culo XVI constru\u00edronse en Nuremberg con profusi\u00f3n e en forma ovoide, de onde deriva o nome de \"ovos de Nuremberg\", cr\u00e9ndose inventados nesta cidade alem\u00e1.\nClases de reloxos.\nAcost\u00famanse distinguir pola maneira en que calculan o paso do tempo:\nPartes do reloxo.\nO reloxo con esfera tradicional adoita contar con agullas para as horas, os minutos e os segundos. Ademais pode contar con espertador ou calendario.\nFuncionamento.\nReloxos electr\u00f3nicos.\nUn reloxo electr\u00f3nico \u00e9 un reloxo no que a base de tempos \u00e9 electr\u00f3nica ou electromec\u00e1nica, ao igual que a divisi\u00f3n de frecuencia. A exactitude do reloxo depende da base de tempos, que pode consistir nun oscilador ou nun adaptador que, a partir dunha referencia, xera un sinal peri\u00f3dico.\nO divisor de frecuencia \u00e9 un circu\u00edto dixital formado por unha sucesi\u00f3n de contadores ata obter unha frecuencia de 1\u00a0Hz, que permite mostrar segundos. Se se quere mostrar d\u00e9cimas, a divisi\u00f3n detense ao chegar aos 10\u00a0Hz. Esta frecuencia pasa ao m\u00f3dulo de presentaci\u00f3n, que pode ser de car\u00e1cter electr\u00f3nico ou mec\u00e1nico, onde outros divisores van separando os segundos, minutos e horas para presentalas mediante alg\u00fan tipo de pantalla.\nReloxos mec\u00e1nicos.\nOs reloxos mec\u00e1nicos carecen na maior\u00eda dos casos de compo\u00f1entes electr\u00f3nicos; este tipo de reloxos conta cun sistema mec\u00e1nico fabricado xeralmente en metal, onde a forza motora precisa para po\u00f1er en marcha a maquinaria v\u00e9n proporcionada por un resorte motor ou por medio de pesas conectadas por cadeas ou cables.\nNa cultura popular \u00e9 com\u00fan referirse \u00e1 carga do resorte motor como \"dar corda\", mais este voc\u00e1bulo \u00e9 err\u00f3neo, e s\u00f3 se pode aplicar aos reloxos de pesas, nos que literalmente se d\u00e1 corda a un cilindro dentro do reloxo para que deste xeito contin\u00fae o descenso da pesa que lle d\u00e1 movemento. Dentro dun resorte hai unha banda de aceiro temperado que, ao arrolarse xera unha forza de torsi\u00f3n empregada polo reloxo para mover o mecanismo. Por medio dun tren de engrenaxes red\u00facese a forza e aumenta a velocidade, finalizando nunha roda dentada de xeito especial, chamada roda de escape, que conecta cunha peza chamada \u00e1ncora. Esta peza enc\u00e1rgase de converter o movemento rotatorio das engrenaxes nun desprazamento lateral de esquerda a dereita que se transmite a un volante ou a un p\u00e9ndulo para proverlles a enerx\u00eda suficiente para oscilar. \u00c9 o contacto entre estas d\u00faas pezas, a roda de escape e a \u00e1ncora, o que produce o \"tic-tac\". Finalmente, o p\u00e9ndulo ou o volante marcan o paso do tempo e co\u00f1\u00e9cense co nome de \u00f3rgano regulador. O reloxo emprega as s\u00faas oscilaci\u00f3ns ou alternancias constantes para determinar o paso do tempo: canto m\u00e1is preciso sexa o mecanismo, menos variaci\u00f3ns haber\u00e1 na periodicidade das oscilaci\u00f3ns.\nC\u00f3mpre salientar que, a\u00ednda que os reloxos de pulso, que empregan volantes como \u00f3rgano regulador, lograron niveis de exactitude sorprendentes o p\u00e9ndulo e a s\u00faa oscilaci\u00f3n peri\u00f3dica regular contin\u00faan a ser o padr\u00f3n de medici\u00f3n do tempo ou \u00f3rgano regulador m\u00e1is exacto nos reloxos mec\u00e1nicos.\nNormalmente o n\u00famero de engrenaxes ou rodas que pos\u00fae un reloxo mec\u00e1nico \u00e9 consecuencia directa do tempo estimado no que o resorte ou a pesa lle fornecer\u00e1 enerx\u00eda suficiente para funcionar; se un reloxo mec\u00e1nico (un espertador, por exemplo) est\u00e1 constru\u00eddo para almacenar 24 horas de marcha, o n\u00famero de rodas ser\u00e1 xeralmente de cinco, dende a engrenaxe do resorte ata a roda de escape; por outra banda, se se trata dun reloxo de parede onde a reserva de marcha est\u00e1 dese\u00f1ada para durar 192 horas (oito d\u00edas), ent\u00f3n se engadir\u00e1 unha roda extra xusto despois do resorte motor para as\u00ed aumentar a velocidade do mecanismo de escape en relaci\u00f3n \u00e1 velocidade de rotaci\u00f3n do resorte motor, expandindo deste xeito a autonom\u00eda de funcionamento do mecanismo, a\u00ednda que nestes casos se requiren resortes m\u00e1is poderosos para compensar a perda de forza causada polo aumento na relaci\u00f3n das engrenaxes; finalmente, a hora am\u00f3sase sempre en formato anal\u00f3xico, por medio de agullas, que empregan o xiro das engrenaxes internas, usualmente a roda primeira para os reloxos dun d\u00eda e a roda segunda para os de oito d\u00edas, para converter o movemento do tren de engrenaxes en indicaci\u00f3ns comprensibles para os usuarios, que realizan a lectura da hora fix\u00e1ndose na posici\u00f3n das agullas fronte a unha escala horaria fixa no reloxo.\nNos reloxos mec\u00e1nicos, a agulla dos minutos, a diferenza da das horas, non pos\u00fae un tren de engrenaxes independente que axuste a relaci\u00f3n para marcar a hora, sen\u00f3n que se atopa fixado \u00e1 roda que usualmente engrena co resorte motor. Esa roda pos\u00fae un eixe que sobresae na fronte da maquinaria, co\u00f1ecido como can\u00f3n, onde se conecta coa agulla dos minutos, polo que esta roda xira exactamente unha vez cada sesenta minutos. O can\u00f3n realiza unha reduci\u00f3n de velocidade empregando un pequeno tren de engrenaxes localizado na parte frontal do reloxo xusto entre a agulla dos minutos e a das horas. A relaci\u00f3n entre ambas as agullas ser\u00eda ent\u00f3n de 1/12, onde por cada volta da agulla das horas a dos minutos debeu xirar doce veces. Este mecanismo tam\u00e9n se atopa nos reloxos electr\u00f3nicos con lectura anal\u00f3xica."}
{"id": "16415", "revid": "88215", "url": "https://gl.wikipedia.org/wiki?curid=16415", "title": "Didi", "text": "Valdir Pereira, Didi ou \"O Pr\u00edncipe Et\u00edope\" (as\u00ed era chamado) \u00e9 un futbolista, bicampi\u00f3n mundial co Brasil nas copas do mundo de 1958 e 1962. Foi un dos medios m\u00e1is t\u00e9cnicos da historia do F\u00fatbol, e un dos \"culpables\" de que ao f\u00fatbol brasileiro se lle comezara a chamar \"f\u00fatbol-samba\". Canto aos clubs, foi un dos l\u00edderes do Clube Botafogo de Futebol e Regatas.\nDe entre o seu legado queda a \"Folla seca\", que consiste nun golpeo ao bal\u00f3n facendo que baixe de s\u00fapeto. Isto enganaba os porteiros, xa que daba a impresi\u00f3n de que os seus disparos \u00edan por riba do longueiro, cando en vez diso ca\u00edan facendo un estra\u00f1o que remataba no fondo das mallas. Tam\u00e9n foi o inventor da \"paradi\u00f1a\" nos lanzamentos de penalti, xesto que Pel\u00e9 rematar\u00eda de perfeccionar."}
{"id": "16416", "revid": "114", "url": "https://gl.wikipedia.org/wiki?curid=16416", "title": "Didi(football player)", "text": ""}
{"id": "16420", "revid": "23204", "url": "https://gl.wikipedia.org/wiki?curid=16420", "title": "Obelisco", "text": "Un obelisco (do grego \"obeliskos\", 'pequeno espeto', polo lat\u00edn \"obeliscus\") designa un piar labrado illado, con remate en forma de pir\u00e1mide, de secci\u00f3n cadrada ou rectangular que se estreita na parte superior e que ten funci\u00f3n ornamental. Os obeliscos antigos fac\u00edanse dunha \u00fanica pedra (mon\u00f3litos).\nObeliscos antigos.\nObeliscos exipcios.\nOs obeliscos constitu\u00edan unha parte relevante da arquitectura dos antigos exipcios, que os colocaban en pares a ambos os dous lados da entrada dos templos. O material m\u00e1is habitual era o granito, pero tam\u00e9n se utilizaban a cuarcita e o basalto. O remate, ou piramidi\u00f3n, recobr\u00edase frecuentemente de l\u00e1minas de ouro. Os primeiros constru\u00edronse durante o Imperio Antigo, mais o m\u00e1is antigo que se conserva \u00e9 de Sesostris I, fara\u00f3n da XII dinast\u00eda, en Heli\u00f3polis. Sobreviven vinte e sete, m\u00e1is un incompleto que fica nunha canteira de Asu\u00e1n.\nO obelisco simbolizaba o \"outeiro primordial\", o denominado \"benben\", sobre o cal apareceu o sol por primeira vez. Este s\u00edmbolo solar difundiuse por todo o Exipto desde Heli\u00f3polis. Simbolizaba posteriormente o deus sol Ra e durante o breve per\u00edodo de reforma relixiosa de Akhenat\u00f3n dic\u00edase que era o raio petrificado de at\u00f3n, o disco solar. Pens\u00e1base tam\u00e9n que o deus exist\u00eda dentro da estrutura.\nOs obeliscos exipcios f\u00f3ra de Exipto.\nAos romanos marabill\u00e1banlles os obeliscos, de tal xeito que hai o duplo de obeliscos en Roma dos que fican en Exipto. Nesta cidade o m\u00e1is not\u00e1bel \u00e9 o que se ergue na Praza de San Pedro, que mide 25 m e fora colocado no ano 37 no muro do Circo de Ner\u00f3n. Para transportalo desde Exipto foi preciso constru\u00edr unha embarcaci\u00f3n xigantesca, como narra Plinio o Vello. M\u00e1is de 1.500 anos despois, Sisto V qu\u00edxoo desenterrar e erguer de novo en fronte da nova Bas\u00edlica de San Pedro, para o que fixeron falta 1.000 homes, 140 carros e 47 gr\u00faas.\nHerodes o Grande imitou aos seus patronos romanos erguendo outro obelisco de granito exipcio no hip\u00f3dromo da s\u00faa capital nova de Cesarea, no norte de Xudea. Descoberto polos arque\u00f3logos, foi reposto no seu lugar.\nEn Constantinopla, o emperador Teodosio I tam\u00e9n ergueu un obelisco en 390 no seu hip\u00f3dromo, onde a\u00ednda se atopa.\nOutros obeliscos percorreron distancias a\u00ednda m\u00e1is longas. Fora do mundo romano, os m\u00e1is co\u00f1ecidos son os dous que se chaman Agulla de Cleoplatra en Londres e Nova York e o da Praza da Concordia de Par\u00eds.\nOs 28 obeliscos exipcios co\u00f1ecidos at\u00f3panse nas seguintes localizaci\u00f3ns:\nOs romanos tam\u00e9n esculpiron os seus propios obeliscos ao estilo exipcio e co\u00f1\u00e9cense cinco obeliscos romanos antigos en Roma. Na Praza da Rep\u00fablica de Arles, Francia, hai un do s\u00e9culo IV.\nAsiria.\nOs obeliscos tam\u00e9n eran co\u00f1ecidos para os asirios. Un deles \u00e9 o Obelisco Negro do rei Shalmaneser III, do s\u00e9culo IX a.C., actualmente no Museo Brit\u00e1nico.\nObeliscos axumitas.\nNo Reino axumita de Etiop\u00eda ergu\u00e9ronse moitos obeliscos, o m\u00e1is not\u00e1bel dos cales \u00e9 o Obelisco de Axum, de 24 m, esculpido arredor do s\u00e9culo IV. Foi saqueado polos italianos despois da Segunda guerra italo-abisinia, levado a Roma en 1937 e colocado na Piazza di Porta Capena. En 2003 o goberno italiano decidiu devolvelo.\nObeliscos modernos.\nDesde o Renacemento, o obelisco converteuse nunha forma arquitect\u00f3nica habitual, especialmente funeraria, e p\u00f3dense achar obeliscos por todo o mundo. Son moi frecuentes, por exemplo, nos cemiterios norteamericanos.\nDestacan os seguintes:"}
{"id": "16423", "revid": "72012", "url": "https://gl.wikipedia.org/wiki?curid=16423", "title": "Ficus", "text": "Ficus \u00e9 un x\u00e9nero de arbori\u00f1as da familia \"Moraceae\". Entre as especies do x\u00e9nero \u00e1chanse as figueiras e os ficus. Hai m\u00e1is de 1.000 especies de figueiras no mundo, especialmente en climas tropicais e subtropicais (o x\u00e9nero \"Ficus\" \u00e9 un dos maiores do reino vexetal). O representante tipo \u00e9 a figueira (\"Ficus carica\"), cultivada en Galiza. Hai tam\u00e9n especies ornamentais.\nDescrici\u00f3n.\nAs figueiras alcanzan normalmente porte arb\u00f3reo, a\u00ednda que algunhas especies non crezan moito e permanezan como arbustos, outros te\u00f1an h\u00e1bito rubidor, e haxa at\u00e9 especies rastreiras. En todos os casos son plantas le\u00f1osas, moitas con tronco de forma irregular, ou escultural, con ra\u00edces adventicias e superficiais. As follas son alternas, usualmente providas de l\u00e1tex. As flores son diminutas, unisexuais, reunidas nunha inflorescencia especial denominada sic\u00f3ns, que consiste nun recept\u00e1culo pechado, coas flores inseridas no interior, e un orificio de sa\u00edda no \u00e1pice, ou \"ost\u00edolo\". Os froitos son aquenios que madurecen dentro do propio sinconio, d\u00e1ndoselle o nome de figo \u00f3 conxunto.\nAs principais diferenzas entre as especies danse no porte, forma do tronco, forma, textura e consistencia das follas, cor, textura e forma dos sinconios etc. Hai 4 subx\u00e9neros de \"Ficus\" separados entre si por caracter\u00edsticas microsc\u00f3picas nas s\u00faas pequenas flores, e pola ocorrencia de plantas unisexuais ou hermafroditas.\nEcolox\u00eda.\nAs figueiras pos\u00faen un dos sistemas de reproduci\u00f3n m\u00e1is curioso da natureza. As s\u00faas flores, encerradas nos sinconios, non te\u00f1en contacto directo co ambiente exterior, de forma que o pole non pode ser transferido dunha planta a outra espontaneamente.\nHai unha serie de especies de vespas min\u00fasculas que se aproveitan da protecci\u00f3n do sinconio para depositar os seus ovos. Procuran sinconios cuxas flores femininas estean maduras, e depositan os ovos nos seus ovarios, de modo que as larvas se alimentar\u00e1n das sementes. Cando atinxen a fase adulta, os machos rapidamente fecundan \u00e1s femias e morren (sen xamais teren sa\u00eddo dos figos). As femias ent\u00f3n procuran sa\u00edr polo ost\u00edolo, escalando as paredes internas do sinconio. \u00c9 neste momento que as flores masculinas est\u00e1n maduras, de modo que depositan o seu pole sobre as femias antes destas ga\u00f1aren a liberdade. As femias ent\u00f3n repetir\u00e1n o seu ciclo, buscando un sinconio con flores femininas para depositar os seus ovos, e ao mesmo tempo fertilizar as flores que non ser\u00e1n inoculadas.\nAlgunhas especies de figueiras s\u00f3 producen figos con flores masculinas ou femininas. Neste caso, \u00e9 com\u00fan que os sinconios \"masculinos\" presenten flores femininas est\u00e9riles, incapaces de producir sementes, mais que a\u00ednda as\u00ed servir\u00e1n de alimento \u00e1s larvas das vespas, asegurando que o proceso antes descrito ocorra.\nEspecies.\nUnhas 830 especies aceptadas das m\u00e1is de 2.700 descritas e uns 75 t\u00e1xones infra-espec\u00edficos aceptados dos m\u00e1is de 800 descritos.\nPrecauci\u00f3ns.\nDe entre as cerca de 1.000 especies de figueiras hai moitas velenosas e moitas con froitos comest\u00edbeis. As especies do subx\u00e9nero \"Pharmacosyce\" son case todas t\u00f3xicas, mentres que os outros tres subx\u00e9neros son predominantemente inofensivas. Por\u00e9n, a principal diferenza entre estes grupos reside nas min\u00fasculas flores inseridas no interior dos sinconios, cuxa observaci\u00f3n pode escapar aos ollos at\u00e9 mesmo dun bot\u00e1nico profesional. Polo tanto, antes de consumir figos desco\u00f1ecidos, ou usar o seu l\u00e1tex ou as s\u00faas follas para fins medicinais, procure un bot\u00e1nico que poida identificar as especies correctamente, \u00e9 dicir se a especie en cuesti\u00f3n \u00e9 adecuada ao consumo.\nV\u00e9xase tam\u00e9n.\nBibliograf\u00eda.\nCarauta, J. P. P. &amp; Dias, B. E. (2002). \"Figueiras do Brasil\". Editora UFRJ. 211 pp."}
{"id": "16424", "revid": "98629", "url": "https://gl.wikipedia.org/wiki?curid=16424", "title": "Manuel Lugr\u00eds Freire", "text": "Manuel Lugr\u00eds Freire, nado en Sada o 11 de febreiro de 1863 e finado na Coru\u00f1a o 15 de febreiro de 1940, foi un poeta, ensa\u00edsta e dramaturgo galeguista, un dos principais animadores da pol\u00edtica e da cultura galegas de principios do s\u00e9culo XX. Fundou o primeiro peri\u00f3dico americano redactado en lingua galega. Foi director ou cofundador da Escola Rexional de Declamaci\u00f3n, da Real Academia Galega, do sindicato Solidaridad Gallega, das Irmandades da Fala e do Partido Galeguista e membro do Seminario de Estudos Galegos. Foi pai do pintor Urbano Lugr\u00eds Gonz\u00e1lez. En 2006 dedic\u00f3uselle o D\u00eda das Letras Galegas.\nTraxectoria.\nFoi fillo de Manuel Lugr\u00eds e Socorro Freire. O pai de Manuel ti\u00f1a un almac\u00e9n de sal no porto, pero perdeuno por problemas administrativos, polo que axi\u00f1a chegaron as dificultades econ\u00f3micas. As\u00ed, ao rematar os estudos primarios, Manuel viuse obrigado a estudar para escrib\u00e1n no concello de Oleiros, ata onde \u00eda andando dende a s\u00faa casa en So\u00f1eiro. \u00c9 daquela cando escribe \"Nociones generales de mitolog\u00eda\". Emigrou a Cuba aos vinte anos (1883), chamado polo seu irm\u00e1n m\u00e1is vello Pl\u00e1cido, entre as guerras. Al\u00ed traballou como contable na firma Otamendi Amiel, formou parte do Centro Galego dende 1884 e foi o director (e fundador) do primeiro xornal americano editado integramente en lingua galega, \"A Gaita Gallega\" (1885-1889), tras colaborar con \"El Eco de Galicia\" de Waldo \u00c1lvarez Insua, no que a s\u00faa primeira colaboraci\u00f3n fora un poema intitulado \"Nostalxia\". A declaraci\u00f3n de principios aparece no seu artigo \"O noso pensamento\". N\u00b4\"A Gaita Gallega\" colaborou durante as primeiras seis entregas pero, pelexado con Ram\u00f3n Armada Teixeiro, deixouna. Foi un dos fundadores de \"La Tierra Gallega\". Foi tam\u00e9n vogal da xunta directiva do Centro Gallego de La Habana. En Cuba publicou \"Soidades\" (poes\u00edas prologadas por Manuel Curros Enr\u00edquez), a novela curta \"O penedo do crime\" e \"A costureira da aldea\", obra de teatro costumista que tam\u00e9n se representou. Escribiu tam\u00e9n a obri\u00f1a \"De Galicia a Lavapi\u00e9s\", en resposta a unha obra que pretend\u00eda ridiculizar os galegos.\nVolveu a Galiza en 1896 acompa\u00f1ado da cubana de ascendencia espa\u00f1ola Concepci\u00f3n Orta Iglesias, instalouse na Coru\u00f1a e continuou o seu labor literario, mentres que segu\u00eda empreg\u00e1ndose como cont\u00e1bel. Ingresou na Sociedad An\u00f3nima Aguas de La Coru\u00f1a, da que foi socio accionista e primeiro empregado. Relacionouse cos rexionalistas coru\u00f1eses, tomando parte en todas as actividades galeguistas do momento, como a Cova C\u00e9ltica, xunto con Murgu\u00eda, Pondal e outros. En 1897 entrou na directiva da Liga Gallega da Cru\u00f1a, presidida por Salvador Golpe, como secretario.\nEn 1898 naceu a s\u00faa filla Socorro e morreu a s\u00faa muller, o que lle causou unha forte depresi\u00f3n. En 1901 publicou \"Noitebras\", libro de poemas na que mestura pesimismo persoal e composici\u00f3ns de intenci\u00f3n social e m\u00edtica. Ao ano seguinte casou con Purificaci\u00f3n Gonz\u00e1lez Varela, irm\u00e1 do pintor e escritor rexionalista Urbano Gonz\u00e1lez, coa que ter\u00eda cinco fillos.\nPulou pola creaci\u00f3n da Escola Rexional de Declamaci\u00f3n (1903), que fundou con Galo Salinas e foi presidente dela. Tivo como especial preocupaci\u00f3n a de fornecer de textos \u00e1 nova entidade, teimando retirar a literatura galega do costumismo predominante. Todos os seus textos te\u00f1en unha carga reivindicativa forte. A Escola presentouse cunha peza de Galo Salinas e, durante o ano que durou, a totalidade das montaxes foron sobre obras do propio Lugr\u00eds Freire: \"A Ponte\" (1903), \"Minia\" (1904) e \"Mareiras\" (1904). Lugr\u00eds Freire foi o primeiro autor teatral galego en utilizar a prosa. \u00c9 tam\u00e9n o m\u00e1ximo representante do teatro social ou de tese.\nEn 1904 participou na fundaci\u00f3n da Asociaci\u00f3n da Prensa de Coru\u00f1a e en 1906 da Real Academia Galega. Lugr\u00eds Freire foi o primeiro en utilizar o galego nun mitin: foi o 6 de outubro de 1907 en Betanzos, nun acto do sindicato Solidaridad Gallega, do que tam\u00e9n fora fundador, public\u00e1ndose o discurso o d\u00eda 19 de outubro dese mes no xornal A Nosa Terra. Participou noutros moitos actos p\u00fablicos na comarca da Coru\u00f1a e tivo un destacado papel dentro da masoner\u00eda galega. En 1908 pasou a ser membro do Consello Redactor d\u00b4\"A Nosa Terra\", publicaci\u00f3n na que aparecer\u00edan desde o primeiro n\u00famero (4 de agosto) unha serie de contos populares baixo o t\u00edtulo xen\u00e9rico de \"A car\u00f3n do lar\".\nAbandonado o teatro, retomou a poes\u00eda e escribiu tam\u00e9n numerosos relatos curtos, que reuniu en 1909 en \"Contos de Asieumedre\".\nEn 1916 participou na creaci\u00f3n da Irmandade da Fala da Coru\u00f1a. En 1919, como suplemento do peri\u00f3dico \"El Noroeste\", publicou \"Versos de loita\", pero o seu mellor libro po\u00e9tico foi \"Ardencias\" (1927), que est\u00e1 dedicado \u00e1 xuventude galega.\nEn 1922 publicou unha \"Gram\u00e1tica do idioma galego\", seguidora da \"Gram\u00e1tica\" de Saco y Arce, pero a primeira nesta lingua, e ao ano seguinte ingresou como socio correspondente no Seminario de Estudos Galegos cun discurso sobre Pondal. O 5 de maio de 1924 foi nomeado fillo predilecto de Sada.\nEn 1930 participou na elaboraci\u00f3n do programa do Partido Autonomista Republicano Agrario para a campa\u00f1a electoral e na constituci\u00f3n da Federaci\u00f3n Republicana Gallega. Neste ano tam\u00e9n se lle dedicou unha r\u00faa na s\u00faa vila natal. En maio do ano seguinte, participou na redacci\u00f3n do \"Anteproyeito de Estatuto da Galiza\" promovido polo Seminario de Estudos Galegos e en decembro na redacci\u00f3n dos estatutos do Partido Galeguista. En 1932, xunto con Alexandre B\u00f3veda, redactou o anteproxecto definitivo do Estatuto, por encarga da Asemblea de Municipios de Galicia.\nO 28 de abril de 1934 foi nomeado presidente da Real Academia Galega, mais renunciou o 20 de agosto do ano seguinte por problemas de sa\u00fade. Pouco antes participara como orador no acto de inauguraci\u00f3n do monumento a Manuel Curros Enr\u00edquez na Coru\u00f1a, xunto do presidente da Rep\u00fablica Espa\u00f1ola, Niceto Alcal\u00e1-Zamora. Tam\u00e9n foi nomeado socio de m\u00e9rito do Instituto Hist\u00f3rico do Minho, de Viana do Castelo.\nO seu labor xornal\u00edstico foi tam\u00e9n extenso. Asinou cons pseud\u00f3nimos de Asieumedre, L.U. Gris, K. \u00d1oto e Roque das Mari\u00f1as.\nLugr\u00eds Freire morreu na Coru\u00f1a ao ano de finalizar a Guerra civil espa\u00f1ola, no medio da persecuci\u00f3n da actividade galeguista e o drama de ver dous fillos en bandos distintos da guerra, debido \u00e1s circunstancias: Secundino no Quinto Rexemento en Madrid e Urbano Lugr\u00eds, que logo destacar\u00eda como pintor, recrutado polo bando nacional. Est\u00e1 enterrado no Cemiterio de Santo Amaro da Coru\u00f1a.\nO D\u00eda das Letras Galegas de 2006 estivo dedicado a Manuel Lugr\u00eds Freire."}
{"id": "16427", "revid": "98629", "url": "https://gl.wikipedia.org/wiki?curid=16427", "title": "Gran Val do Rift", "text": "O Gran Val do Rift \u00e9 un complexo de fallas tect\u00f3nicas que se estende por m\u00e1is de 5.000\u00a0km, no sentido norte-sur, dende o norte de Siria ata o centro de Mozambique, o seu largo var\u00eda entre os 30 aos 100\u00a0km e a fondura duns poucos centos a moitos milleiros de metros. Formouse pola separaci\u00f3n no norte das placas tect\u00f3nicas de Arabia e \u00c1frica, que comezou hai 35\u00a0000\u00a0000 de anos, e no sur seguiu hai 15\u00a0000\u00a0000 de anos coa separaci\u00f3n das placas tect\u00f3nicas africana e ar\u00e1bica.\nHistoria e caracter\u00edsticas.\nXeograf\u00eda.\nA parte norte do Rift f\u00f3rmaa o val do r\u00edo Xord\u00e1n, que corre cara ao sur dende o lago Hula e o mar de Galilea ata o mar Morto, dende al\u00ed o Rift oc\u00fapao o Wadi Arabah e despois o golfo de Aqaba e o mar Vermello.\nNo Tri\u00e1ngulo afar ou Depresi\u00f3n de Danakil ten lugar a confluencia de tres placas, a de Arabia e as d\u00faas africanas, a nubia e a somal\u00ed. Na desembocadura sur do Mar Vermello o Rift ten unha bifurcaci\u00f3n: o golfo de Ad\u00e9n cara ao leste que se corresponde coa divisi\u00f3n entre a pen\u00ednsula ar\u00e1biga e \u00c1frica e contin\u00faa como parte da cordal central do Oc\u00e9ano \u00cdndico; a outra ponla segue para o suroeste por Djibuti, para se separar entre o Val do Rift occidental e o Val do Rift oriental, que abrangue Etiop\u00eda, Kenya e Tanzania, o Lago Niasa e o r\u00edo Chire, terminando no Zambeze, aqu\u00ed sit\u00faanse algunhas das monta\u00f1as m\u00e1is altas de \u00c1frica, como os Montes Virunga, os Montes Mitumba e os Montes Ruwenzori, e os lagos do Val do Rift.\nEn Tanzania, un pouco ao norte do Lago Niasa, o val div\u00eddese unha vez m\u00e1is, cunha p\u00f3la que segue para o noroeste e despois para o norte, formando o lago Tanganica que fai fronteira entre a Rep\u00fablica Democr\u00e1tica do Congo e Tanzania e Burundi, segue polo lago Kivu que separa Ruanda do Congo, os lagos Eduardo e Alberte, cunha das nacentes do Nilo que o separan de Uganda, co\u00f1ecido como Rift occidental ou albertino, onde se atopan a maior\u00eda dos grandes lagos Africanos xa mencionados. O lago Vitoria at\u00f3pase entre os dous ramos do Val do Rift.\nVulcanismo.\nA concentraci\u00f3n volc\u00e1nica \u00e9 alta: Kilimanjaro, monte Kenya, monte Karisimbi, monte Nyiragongo, monte Meru e monte Elgon, as\u00ed como o cr\u00e1ter Highlands en Tanzania. O volc\u00e1n Ol Doinyo Lengai contin\u00faa activo, \u00e9 o \u00fanico volc\u00e1n de natrocarbonatite do mundo. Outra zona volc\u00e1nica extremamente activa \u00e9 o Tri\u00e1ngulo Afar.\nEn Kenya o Val \u00e9 m\u00e1is fondo ao norte de Nairobi, aqu\u00ed os lagos non te\u00f1en sa\u00edda ao mar polo que te\u00f1en un alto contido en sales, entre os m\u00e1is importantes lagos destacan lago Magadi que \u00e9 case s\u00f3lido \"sodium carbonate\", o lago Elmenteita, o lago Baringo, o lago Bogoria e o lago Nakuru son todos moi alcalinos. O Lago Naivasha ten fontes de auga doce, o que lle permite ter unha elevada biodiversidade.A separaci\u00f3n das placas contin\u00faa, polo que dentro duns poucos mill\u00f3ns de anos, o Oc\u00e9ano \u00cdndico asolagar\u00e1 a \u00c1frica Oriental e formarase unha grande illa coa rexi\u00f3n da costa de \u00c1frica.\nAntropolox\u00eda.\nO Gran Val do Rift \u00e9 unha gran fonte de descubrimentos antropol\u00f3xicos, en especial na \u00e1rea co\u00f1ecida como Piedmont, debido a que as rapidamente erosionadas monta\u00f1as cubriron o val con sedimentos e unha contorna natural favorable para a conservaci\u00f3n de restos f\u00f3siles. Os \u00f3sos de numerosos hom\u00ednidos antecesores dos modernos humanos atop\u00e1ronse aqu\u00ed, inclu\u00edndo os de Lucy, un esqueleto case completo de australopithecus, descuberto por Donald Johanson. Richard e Meave Leakey tam\u00e9n fixeron un significativo traballo nesta rexi\u00f3n.\nPatrimonio Mundial.\nO Sistema de lagos de Kenya no Gran Val do Rift foi inscrito pola UNESCO como Patrimonio da Humanidade.\nV\u00e9xase tam\u00e9n.\nLigaz\u00f3ns externas.\nPrograma Rift Albertino "}
{"id": "16429", "revid": "98629", "url": "https://gl.wikipedia.org/wiki?curid=16429", "title": "Tomate", "text": "O tomate () ( do n\u00e1huatl \"tomatl\" ) \u00e9 a froita da tomateira (Solanum lycopersicum; Solanaceae), a\u00ednda que impropiamente tratado como \"legume\", amplamente cultivada e consumida polos pobos da Am\u00e9rica do Sur e central precolombianas, e hoxe co\u00f1ecida en todo o mundo.\nOrixe.\nA maior\u00eda dos bot\u00e1nicos atrib\u00fae a orixe do cultivo e consumo (e mesmo a selecci\u00f3n xen\u00e9tica) do tomate como alimento \u00e1 civilizaci\u00f3n inca do antigo Per\u00fa, o que deducen por a\u00ednda persistir naquela rexi\u00f3n unha gran variedade de tomates salvaxes e algunhas especies de domesticados (verdes) s\u00f3 al\u00ed co\u00f1ecidas.\nCrese que o tomate da variedade \"Lycopersicum cerasiforme\" \u00e9 a ancestral da maior\u00eda das especies comerciais actuais, e que foi levada do Per\u00fa e introducida polos pobos antigos na Am\u00e9rica Central, posto que esta variedade foi amplamente cultivada en M\u00e9xico.\nOutros estudosos pensan que o tomate \u00e9 orixinario do propio M\u00e9xico, non s\u00f3 polo nome pertencer tipicamente \u00e1 maior\u00eda dos dialectos locais (N\u00e1uatls), sen\u00f3n porque as cer\u00e1micas incas non rexistraron o uso do tomate nos utensilios dom\u00e9sticos, como era costume.\nOs primeiros replican a esta obxecci\u00f3n, argumentando que moitas outras froitas e alimentos dos incas tampouco foron representados nas cer\u00e1micas.\nDescuberta do tomate.\n\u00c9 falsa a noci\u00f3n de que, polo longo uso nos mollos das pastas, o tomate te\u00f1a orixe en Italia ou mesmo longo uso na coci\u00f1a italiana.\nO tomate xa se cultivaba 700 anos a.C. en M\u00e9xico, e no antigo Per\u00fa, antes da formaci\u00f3n do Imperio Inca. O tomate sempre se consumiu nas civilizaci\u00f3ns incas, maias e aztecas e pertence a un extenso rol de alimentos da Am\u00e9rica precolombiana desco\u00f1ecidos do Vello Mundo, do cal fan parte o millo, varios tipos de feix\u00f3ns, patacas, froitas como o aguacate, e o cacao (de cuxas sementes se fai o chocolate), ademais de artigos de uso nativo que se difundiran, como a goma de mascar (seiba de Sapota (ou sapoti)) e tabaco.\nOs espa\u00f1ois levaron o tomate a Europa e parece que os primeiros tomates que se cultivaron en Italia eran de cor amarela. En 1554 foron descritos polo bot\u00e1nico italiano Piero Andrea Mattioli como \"pomo d'oro\", maz\u00e1 dourada, de a\u00ed o nome de \"pomodoro\"; na Francia do s\u00e9culo XVIII foron co\u00f1ecidos como \"pomme d'amour\" (ou maz\u00e1 de amor); hoxe os de cor vermella est\u00e1n m\u00e1is estendidos.\nInicialmente o tomate consider\u00e1base velenoso polos europeos e cultivado s\u00f3 para efectos ornamentais. Soamente no s\u00e9culo XIX o tomate pasou a ser consumido e cultivado en escala cada vez maior, inicialmente en Italia, despois en Francia e Espa\u00f1a."}
{"id": "16431", "revid": "1131", "url": "https://gl.wikipedia.org/wiki?curid=16431", "title": "Nasa", "text": "A \"nasa\" \u00e9 unha arte de pesca na que se emprega unha armaz\u00f3n de forma cil\u00edndrica ou troncoc\u00f3nica, de madeira ou metal, recuberta por un pano de rede, cunha boca en forma de funil pola que entra marisco ou peixes, que se deposita no mar para posteriormente recollela. Util\u00edzase en Galiza e no Cant\u00e1brico.\nAs nasas som\u00e9rxense prendidas dun cabo e c\u00e9banse con calquera tipo de carnada de peixe ou v\u00edsceras de animais. As nasas arr\u00edanse d\u00faas veces ao d\u00eda para retirar as pos\u00edbeis capturas. Os crust\u00e1ceos m\u00e1is pescados son a centola, o lumbrigante, a n\u00e9cora, o santiagui\u00f1o e a lagosta. \u00dasase tam\u00e9n para o polbo.\nNo Uruguai tam\u00e9n se utilizan nasas para a pesca de peixes (ollomol). Te\u00f1en forma de camp\u00e1 con d\u00faas bocas. Pola inferior entra a captura e pola superior ret\u00edrase."}
{"id": "16432", "revid": "23204", "url": "https://gl.wikipedia.org/wiki?curid=16432", "title": "Pesca con mosca", "text": "A pesca con mosca \u00e9 unha modalidade de pesca na que a isca \u00e9 unha mosca artificial realizada artesanalmente con plumas e que leva un anzol.\nConsiste en arrebolar a mosca sen ning\u00fan tipo de chumbo cuns r\u00e1pidos movementos cara a atr\u00e1s e adiante, e ten que caer suavemente na superficie da auga, coma se fose un aut\u00e9ntico insecto que acaba de caer a\u00ednda vivo sen saber o que lle agarda debaixo da auga, presto a dar un chimpo ao aire e atrapalo entre a dentame. As capturas son normalmente troitas.\nO m\u00e1is semellante \u00e1 pesca con mosca que se practicaba en Galicia pode ser o \"Floreo\", posiblemente orixinario da Terra Cha. Se ben a modalidade da pesca con mosca v\u00e9n importada de pa\u00edses como Inglaterra ou os EUA. O motivo do \u00e9xito entre os pescadores galegos \u00e9 fundamentalmente a espectacularidade das picadas e as fermosas pelexas que se mante\u00f1en entre o pescador e o peixe."}
{"id": "16433", "revid": "5312", "url": "https://gl.wikipedia.org/wiki?curid=16433", "title": "Dorna", "text": "A dorna \u00e9 unha embarcaci\u00f3n de pesca t\u00edpica das R\u00edas Baixas de aproximadamente 4,50 metros de eslora e 1,60 metros de manga, para unha dorna de 9 cuartas de quilla, coa proa redonda que sobresae da cuberta, a popa lanzada, chata e pequena, e quilla pronunciada. Evoluciona cunha \u00fanica vela de relinga (\u00e1s veces ponselle un pequeno foque a modo de torment\u00edn usado para capear os temporais), os vellos po\u00f1\u00edan a vela a \"crus\" eliminando superficie v\u00e9lica, e leva dous remos de apoio para cando vai \"calma podre\". Xeralmente leva dous tripulantes, o patr\u00f3n \u00e1 cana e o mari\u00f1eiro \u00e1s drizas, que \u00e9 quen se ocupa do izado da vela e axuda nas manobras de cambio, a\u00ednda que poden ir tres persoas abordo con relativa comodidade ou incluso ser patroneada por un \u00fanico tripulante.\nProcedencia.\nSegundo diversos estudos, realizados entre outros polo sueco Staffan M\u00f6rling sobre as dornas do Mar de Ons ou polo galego Xaqu\u00edn Lorenzo na r\u00eda de Arousa, este tipo de embarcaci\u00f3n poder\u00eda ter unha procedencia viquinga, debido \u00e1s similitudes formais e de construci\u00f3n cos \"drakkar\" dos viquingos. Segundo esta teor\u00eda a dorna toma recursos formais e construtivos dos nav\u00edos viquingos, que poder\u00edan ter chegado nas frecuentes invasi\u00f3ns dos pobos do norte de Europa que pretend\u00edan asediar Santiago de Compostela durante a Alta Idade Media, con caracter\u00edsticas de pouco calado, evoluci\u00f3n a vela (con aparellos moi sinxelos), roda de proa sobre a cuberta, ba\u00f1eira aberta etc.\nCaracter\u00edsticas formais.\nA dorna \u00e9 unha embarcaci\u00f3n totalmente fabricada de madeira, constru\u00edda en calime coas t\u00e1boas da obra viva xustapostas, montando unhas sobre outras, reducindo o risco de v\u00edas de auga e simplificando a construci\u00f3n, o que lle confire maior estabilidade \u00e1 costa dunha perda de hidrodin\u00e1mica (este tipo de construci\u00f3n denom\u00ednase \"de escarva ou calime\").\nA quilla da dorna non abrangue toda a eslora, xa que pola parte de popa hai un terzo de lanzamento do casco que a quilla non soporta. As cadernas sobresaen da cuberta, formando toletes ou apoios dos remos nuns casos (tres toletes para dous remos, un a popa e dous na li\u00f1a media, para o avance normal a remo, e dous toletes de menor tama\u00f1o a proa usados con remos pequenos para a pesca con espello), e noutros casos puntos que serven de gu\u00eda para a disposici\u00f3n de li\u00f1as ou de paso da escota. Leva un tem\u00f3n de grande tama\u00f1o que se prolonga por debaixo do lanzado de popa ata a quilla, actuando como orza ademais de como tem\u00f3n, gobernado mediante unha cana de madeira, xeralmente dunha soa peza. Coa aparici\u00f3n do motor mari\u00f1o de explosi\u00f3n, a dorna sufriu un redese\u00f1o da estampa de popa, introduc\u00edndoselle unhas pezas de madeira que permiten o acoplamento dun pequeno motor foraborda.\nMedidas.\nAs dornas med\u00edronse tradicionalmente en cuartas de quilla (aproximadamente 21\u00a0cm cada cuarta) e polgadas, e segundo o tama\u00f1o da quilla, pod\u00edase sabe-lo tama\u00f1o da dorna.\nPr exemplo: unha dorna de nove cuartas de quilla menos d\u00faas polgadas ven tendo unha eslora entre perpendiculares de 4,60 m aproximandmente.\nVariantes.\nExisten moitas variantes segundo o uso ou a forma de construci\u00f3n:"}
{"id": "16435", "revid": "15490", "url": "https://gl.wikipedia.org/wiki?curid=16435", "title": "Chalana", "text": "A chalana \u00e9 unha pequena embarcaci\u00f3n, coa popa rectangular (en \"espello\"), a proa triangular e o fondo plano, sen quilla; ten capacidade para unha ou d\u00faas persoas. Outra caracter\u00edstica \u00e9 a ausencia de tem\u00f3n. Adoita manexarse a remo, cos que se dirixe sen maior problema sempre que as condici\u00f3ns meteorol\u00f3xicas sexan boas (a falta de quilla fai que sexan pouco manobrables nun mar revolto).\nA funci\u00f3n da chalana \u00e9, principalmente, a de servir de embarcaci\u00f3n auxiliar para acceder \u00f3 peirao desde o barco de pesca, ou a este desde o peirao. Permite o transporte da pesca, dos aparellos e dos propios mari\u00f1eiros nun e noutro sentido. Este recurso \u00e9 necesario especialmente cando o calado do porto non permite achegarse directamente \u00f3s barcos de maior tama\u00f1o ou cando este debe permanecer, pola raz\u00f3n que sexa, a certa distancia do molle.\nPero tam\u00e9n serven para auxiliar nas propias operaci\u00f3ns de pesca, sobre todo no caso do cerco real. O barco de pesca transporta a chalana sobre a cuberta ata o punto onde se atopa o peixe. Localizado este, o barco queda \u00f3 pairo e arr\u00edase a chalana cun ou dous mari\u00f1eiros, suxeitando un dos extremos da rede. Agora, o barco comeza a estender o cerco mentres avanza en c\u00edrculo ata volver a coincidir coa chalana, momento no que se pecha a rede se se iza a bordo. Como partir dese momento a chalana xa non \u00e9 precisa para a pesca, \u00edzase de novo a bordo.\nNoutras ocasi\u00f3ns, os mari\u00f1eiros utilizan a chalana para determinadas actividades pesqueiras, como a pesca con li\u00f1a, con espello ou a recollida de nasas (se son poucas, claro), ou ben cando se pesca sobre fondos areosos e pouco profundos.\nExcepcionalmente, cando se dedican a mover carga entre barco e porto, poden contar con motor.\nAdoitan ser nomeadas co mesmo nome c\u00f3 barco \u00f3 que auxilian.\nConstantino Garc\u00eda recolle en Ares, Sada, Razo, Laxe, O Grove e Mar\u00edn esta denominaci\u00f3n para designar un tipo de embarcaci\u00f3n similar pero coa proa e a popa chatas, cortadas verticalmente, que noutras localidades costeiras se denomina gamela."}
{"id": "16437", "revid": "1410", "url": "https://gl.wikipedia.org/wiki?curid=16437", "title": "Ba (mitolox\u00eda)", "text": "Ba \u00e9 un concepto da mitolox\u00eda exipcia que designan os distintos compo\u00f1entes espirituais da alma humana ou aspectos da personalidade. Trad\u00facese frecuentemente como \"alma\". O \"ba\" est\u00e1 asociado \u00e1 divindade e ao poder e os deuses te\u00f1en varios \"bas\". Designa tam\u00e9n a capacidade para tomar diferentes manifestaci\u00f3ns, que son tam\u00e9n, pola s\u00faa vez, \"bas\", como o touro Apis de Ptah. O \"ba\" ten forma de ave con cabeza humana e o do defunto p\u00f3dese mover libremente no mundo inferior e retornar \u00e1 terra."}
{"id": "16438", "revid": "85894", "url": "https://gl.wikipedia.org/wiki?curid=16438", "title": "Monte Louro, Louro, Muros", "text": "Monte Louro \u00e9 un lugar situado na parroquia de Louro, no concello coru\u00f1\u00e9s de Muros. O monte est\u00e1 concretamente na parroquia sobre a banda norte da r\u00eda de Muros e Noia.\nA estrada pasa entre o monte e a praia de Louro, situada entre as puntas Carreiro e Lens. Forma parte do zona especial de conservaci\u00f3n (ZEC) Monte e lagoa de Louro e ten un interese xeol\u00f3xico especial por ser un inselberg gran\u00edtico, ou monte que destaca nunha chaira, rodeado dunha plataforma de abrasi\u00f3n."}
{"id": "16439", "revid": "55340", "url": "https://gl.wikipedia.org/wiki?curid=16439", "title": "Elspeth Huxley", "text": "Elspeth Jouceline Huxley, nada o 23 de xullo de 1907 en Londres e finada o 10 de xaneiro de 1997 en Tetbury (Gloucestershire), foi unha escritora, xornalista e oficial colonial brit\u00e1nica.\nTraxectoria.\nNada en Londres, chegou en 1912 cos seus pais a Thika, na actual Kenya, para abrir unha plantaci\u00f3n de caf\u00e9. En 1925 marcha a Inglaterra e aos Estados Unidos para estudar, a\u00ednda que retorna periodicamente cos seus pais. en 1929 converteuse en axudante da oficina de prensa de Empire Marketing Board, en 1932 deixa o seu traballo e viaxa por toda a zona, e publica os seus primeiros libros, entre eles \"Lord Delamere and the making of Kenya\", unha biograf\u00eda do famoso colono. Formou parte da Comisi\u00f3n para a revisi\u00f3n da Constituci\u00f3n da Federaci\u00f3n de Rhodesia, e a\u00ednda que comezou avogando polo colonialismo, m\u00e1is tarde apoiou a independencia dos pa\u00edses africanos.\nEscribiu m\u00e1is de 30 libros, entre eles descatan \"The Flame Trees of Thika\" e \"The Mottled Lizard\" nos que conta as s\u00faas experiencias nos seus primeiros anos en \u00c1frica."}
{"id": "16440", "revid": "22570", "url": "https://gl.wikipedia.org/wiki?curid=16440", "title": "Ka", "text": "Na relixi\u00f3n exipcia, o ka (\"k3\") \u00e9 o elemento incorp\u00f3reo da personalidade individual, unha especie de representaci\u00f3n da enerx\u00eda vital conservadora e xeradora, posiblemente ligado en orixe \u00e1 fertilidade sexual.\nO \"ka\" constitu\u00eda como un \"dobre\" da persoa viva, que a abandonaba no momento da morte. Pod\u00eda entrar nela despois da morte cando a s\u00faa supervivencia estaba asegurada ao recibir as ofrendas funerarias. Pensaban que o \"ka\" cre\u00e1bao Chnum nunha roda de oleiro ou que pasaba de pais a fillos a trav\u00e9s do seme. Cr\u00edan tam\u00e9n que o \"ka\" se sustentaba con comida e bebida, e por iso fac\u00edanlles ofrendas aos mortos. Desta comida, os mortos tomaban non o seu aspecto f\u00edsico, sen\u00f3n o seu \"kau\".\nO \"ka\" represent\u00e1base habitualmente como unha segunda imaxe do invididuo, o que motivou que os primeiros exipt\u00f3logos traducisen \"ka\" por \"dobre\"."}
{"id": "16441", "revid": "85894", "url": "https://gl.wikipedia.org/wiki?curid=16441", "title": "Villeneuve-d'Ascq", "text": "Villeneuve-d'Ascq \u00e9 unha cidade (61\u00a0920 hab. en 2015) situada no norte de Francia. Est\u00e1 na rexi\u00f3n administrativa francesa de Alta Francia e no departamento \"(d\u00e9partement)\" franc\u00e9s do Norte.\nCidades irm\u00e1s.\nVilleneuve-d'Ascq est\u00e1 irmandada coas seguintes cidades:"}
{"id": "16445", "revid": "6477694", "url": "https://gl.wikipedia.org/wiki?curid=16445", "title": "Monte Pindo", "text": "O monte Pindo \u00e9 un macizo gran\u00edtico de 627 metros de altura que se atopa no concello coru\u00f1\u00e9s de Carnota.\nO monte Pindo xunto con outros ecosistemas como as praias de Carnota, forma parte da zona especial de conservaci\u00f3n (ZEC) de Carnota - Monte Pindo dentro da Rede Natura 2000. Ese ZEC de \"Carnota - Monte Pindo\" ten unha superficie de 4\u00a0629 ha e abrangue os concellos de Carnota, Mazaricos, Cee e Dumbr\u00eda, entre as r\u00edas de Corcubi\u00f3n e a de Muros e Noia.\nHistoria.\nA xeomorfolox\u00eda do monte Pindo caracterizada polos relevos en bolos de granito inspirou as historias e lendas locais de deidades, esculturas, ou monstros e xigantes m\u00edticos. Algunhas versan sobre do r\u00edo Xallas, xa que a s\u00faa fervenza do \u00c9zaro tira as s\u00faas augas directamente sobre a auga salgada do mar. Neste monte atop\u00e1ronse restos arqueol\u00f3xicos, coma petr\u00f3glifos, \u00fatiles de bronce e restos dunha suposta antiga ermida.\nNo s\u00e9culo X Sisnando (bispo de Iria Flavia) ordenou a construci\u00f3n do Castelo de San Xurxo nas beiras do monte coma protecci\u00f3n ante os ataques dos piratas medievais. Diversas familias nobres de Galiza habit\u00e1rono ata que o castelo foi destru\u00eddo no ano 1467 nas Revoltas Irmandi\u00f1as. Nesta contorna existiron outros dous castelos, Canedo e Penafiel, pero deles s\u00f3 queda pegada na documentaci\u00f3n medieval e non se conservan restos materiais determinantes m\u00e1is que unha inscrici\u00f3n en lat\u00edn nunha pedra illada:\nEsta inscrici\u00f3n fai referencia \u00e1 excomu\u00f1\u00f3n que no ano 1130 lanzou o arcebispo Xelm\u00edrez contra o Conde de Traba, por ter prisioneiro no seu castelo ao Arcediago de Trast\u00e1mara Arias Mu\u00f1iz.\nIniciativa de parque natural.\nColectivos arredor do movemento ecoloxista ADEGA e a Sociedade Galega de Historia Natural iniciaron no 2010 un movemento social para conseguir a declaraci\u00f3n do monte Pindo como parque natural. A iniciativa xorde froito de vagas de incendios e turismo na zona e al\u00e9gase que a declaraci\u00f3n garantir\u00eda a protecci\u00f3n da fauna e flora, e dos puntos xeol\u00f3xicos de interese do monte. Ese ano, e partir deste movemento, constitu\u00eduse a asociaci\u00f3n \"Monte Pindo Parque Natural\" co fin de que o monte fose declarado como tal.\nIncendio en 2013.\nO d\u00eda 11 de setembro de 2013 declarouse un serio incendio forestal no monte Pindo, cunhas condici\u00f3ns meteorol\u00f3xicas desfavor\u00e1beis de seca e vento. A madrugada do d\u00eda 12 de setembro decretouse o nivel 1 de alerta, cando o lume xa calcinara unhas 1\u00a0000 hect\u00e1reas e chegara at\u00e9 o mar e ao \u00c9zaro. Segundo a consellar\u00eda do Medio Rural o d\u00eda 13 de setembro acadou as 2\u00a0000 hect\u00e1reas. O incendio ti\u00f1a un \u00fanico foco, na Cima da Arca, mais de grandes dimensi\u00f3ns. O 13 de setembro, a asociaci\u00f3n monte Pindo cualificou o lume de \u00abatentado\u00bb e convocou unha protesta o 6 de outubro de 2013 en Compostela co obxectivo de declarar o monte parque natural.\nXeolox\u00eda.\nO Monte Pindo componse de rochas plut\u00f3nicas hercinianas, granitoides. En parte do norte do monte at\u00f3panse granitos de d\u00faas micas e no sur, cara o oeste, grantoides bi\u00f3ticos. O sistema do monte formouse no paleozoico, entre o Devoniano, o Carbon\u00edfero e o Permiano.\nO seu cume ch\u00e1mase \"A Moa\" e acada os 627 metros de altura. Ao p\u00e9 do monte esta o litoral, con praias formadas no holoceno, como a Carnota, e fervenzas de alta ca\u00edda sobre do mar: a do \u00c9zaro.\nFlora e fauna.\nA flora e fauna do monte Pindo est\u00e1 catalogada dentro da ZEC \"Carnota - Monte Pindo\".\nO seu conxunto natural incl\u00fae ao carballo anano (\"Quercus lusitanica\"), especie distribu\u00edda polo sur da Pen\u00ednsula Ib\u00e9rica e o norte de Marrocos que ten no Pindo o seu \u00fanico asentamento en territorio galego. A especie at\u00f3pase catalogada como vulnerable no cat\u00e1logo galego de especies ameazadas en Galicia, xa que se distrib\u00fae por un pequeno asentamento dun s\u00f3 quil\u00f3metro cadrado de superficie. Esta especie, declarada en alto risco de extinci\u00f3n, coexiste con outros carballos coma os \"Quercus robur\" e \"Quercus pyrenaica\", pi\u00f1eiros coma o \"Pinus pinaster\", \"Pinus radiata\" e \"Pinus sylvestris\", e mais con loureiros (\"Laurus nobilis\"), acivros (\"Ilex aquifolium\"). Tam\u00e9n ten algunhas especies case desaparecidas, coma o lirio de monte. Hai exemplares de cabri\u00f1a e fento de escasa ocorrencia.\nAccesos.\nAcceso desde O Pindo.\nA ruta m\u00e1is salient\u00e1bel \u00e9 a subida tradicional que comeza na parte posterior da Igrexa de San Clemente na aldea do Pindo, situada no concello de Carnota, a medio cami\u00f1o entre Muros e Cee. Desde al\u00ed, a trav\u00e9s de carreiros sinalizados, p\u00f3dese acadar o cumio en aproximadamente d\u00faas horas e media. Xa no principio hai un panel explicativo do ascenso. A subida com\u00e9zase cruzando unha pequena ponte sobre un regato e contin\u00faase por un estreito cami\u00f1o delimitado polos dous lados por ringleiras de pedras. Cara \u00e1 metade da subida, aparecen as ru\u00ednas do antigo castelo de San Xurxo, na actualidade un monte de pedras amoreadas. A vexetaci\u00f3n \u00e9 m\u00e1is escasa neste punto.\nAo chegar aos primeiros cumios o carreiro toma direcci\u00f3n nordeste e logo norte, para acceder \u00e1 plataforma p\u00e9trea pola parte leste. Ao chegar ao cumio tense unha panor\u00e1mica da zona, co Cabo Fisterra, a r\u00eda de Corcubi\u00f3n, a desembocadura do r\u00edo Xallas e gran parte do litoral galego aos p\u00e9s, xunto cun conxunto de petr\u00f3glifos.\nAcceso desde Quilmas.\nA ruta por este acceso comeza desde unha pista que sae da estrada xeral C-550, na zona m\u00e1is ao sur do n\u00facleo de Quilmas, e que vai dereita ao Chan das Lamas. Desde a\u00ed, d\u00e9bese bordear a chaira polo lado esquerdo. Ao chegar \u00e1 propia aba do monte Pindo, p\u00f3dese seguir pola pista situada ao lado esquerdo para chegar case ata o castelo de San Xurxo, ou ben tomar a ruta sinalizada para comezar o ascenso ao monte Pindo do xeito habitual.\nAcceso desde O Fieiro.\nCont\u00e9n menos barreiras f\u00edsicas que os restantes accesos. A aldea do Fieiro at\u00f3pase atravesando desde Dumbr\u00eda o encoro do \u00c9zaro e continuando pola pista asfaltada. Xa no lugar, t\u00f3mase un desv\u00edo por unha pista de terra a man dereita da v\u00eda asfaltada, a partir da cal comeza a ascensi\u00f3n sinalizada con marcas de pintura e croios amontoados polos sendeiristas. Este acceso rev\u00e9lase como o m\u00e1is axeitado para visitar directamente o monte Penafiel (formaci\u00f3n gran\u00edtica cun rechamante aspecto piramidal) ou a Cova da Xoana.\nO Monte Pindo na cultura popular galega.\nC\u00f3ntase que o castelo de San Xurxo foi o castelo da Ra\u00ed\u00f1a Lupa , e que al\u00ed deixou agochado o seu tesouro, sen que a\u00ednda ningu\u00e9n dese con el. Pero outros din que houbo un home que atopou no monte Penafiel, e recolleu, tres cargas de cornos de cabuxa; ao baixar ao pobo ofreceu alg\u00fans \u00e1s xentes do Pindo, que rexeitaron porque \"ti\u00f1an cornos de cabuxa a montes e moreas\", as\u00ed que marchou \u00e1 s\u00faa casa e al\u00ed rascou un dos cornos e descubriu que todos eran de ouro. A lenda asegura que formaban parte do tesouro da ra\u00ed\u00f1a Lupa. \u00c9 m\u00e1is, a ra\u00ed\u00f1a Lupa est\u00e1 soterrada na \"Moa\", co seu tesouro, repartido en sete mill\u00f3ns de moedas de ouro \u00f3s seus p\u00e9s e outro tanto baixo a s\u00faa cabeza; ou ben, a cabeza da ra\u00ed\u00f1a descansa sobre unha almofada de ouro. \nTam\u00e9n se cre que os mouros agocharon no Pindo un total de nove tesouros cando tiveron que fuxir da cristiandade.\nDise tam\u00e9n que unha das pedras m\u00e1is singulares, a \"Pedra Cabalgada\", ameazaba caer sobre a vila de Pindo, o que asustou tanto aos veci\u00f1os que intentaron movela por todos os medios ao seu alcance, pero sen o conseguir.\nTam\u00e9n se asegura que en tempos hist\u00f3ricos houbo un incendio no monte que se prolongou durante sete anos, acabando con toda a vexetaci\u00f3n presente.\nNo inmenso penedo do cume da \"Moa\" quedaron marcadas as ferraduras do cabalo do ap\u00f3stolo Santiago, cando este subiu at\u00e9 al\u00ed para botar f\u00f3ra os mouros.\nXunto \u00e1 \"Moa\" \u00e1brese a cova da Xoana. Uns din que foron os mouros os que a escavaron e outros cren que foron os fuxidos da Guerra civil. Tampouco hai acordo sobre a orixe do nome, e dise que v\u00e9n do nome de \"Xoana\" que os naturais daban a unha aguia que ani\u00f1aba no monte; tam\u00e9n se co\u00f1ece como \"Revertedemos\", que alude a que al\u00ed se \u00eda para expulsar os demos da xente posu\u00edda. De feito, dise que al\u00ed sub\u00eda un abade para confesar \u00e1s xentes.\nDise que at\u00e9 esta cova da Xoana sub\u00edan tam\u00e9n as meigas e bruxas para celebraren os seus aquelarres"}
{"id": "16447", "revid": "408", "url": "https://gl.wikipedia.org/wiki?curid=16447", "title": "O Pindo, O Pindo, Carnota", "text": ""}
{"id": "16460", "revid": "1131", "url": "https://gl.wikipedia.org/wiki?curid=16460", "title": "Nil\u00f3metro", "text": "En Exipto, o nil\u00f3metro era un pozo ancho con escaleira que baixaba at\u00e9 a camada fre\u00e1tica e permit\u00eda as\u00ed observar as flutuaci\u00f3ns no nivel da auga por riba do curso baixo do r\u00edo Nilo. Cada templo ti\u00f1a un, que lle serv\u00eda para calcular a intensidade da inundaci\u00f3n anual e, en consecuencia, os impostos debidos para ese ano.\nOs nil\u00f3metros m\u00e1is famosos foron o da illa Elefantina, en Asu\u00e1n, e o da illa de Roda, no Cairo."}
{"id": "16467", "revid": "22570", "url": "https://gl.wikipedia.org/wiki?curid=16467", "title": "Piramidi\u00f3n", "text": "O piramidi\u00f3n era a pedra de pequenas dimensi\u00f3ns que serv\u00eda de remate nos obeliscos ou tam\u00e9n a \u00faltima pedra que se colocaba na c\u00faspide das pir\u00e1mides. O piramidi\u00f3n estaba decorado e converteuse por dereito propio nun obxecto simb\u00f3lico, empregandose como trazo m\u00e1is impresionante das pequenas pir\u00e1mides de ladrillo das tumbas privadas do Imperio Novo do Antigo Exipto (Deir el-Medina, Saqqara) e do Per\u00edodo Tard\u00edo (Abidos). Nestes casos, decor\u00e1banse con escenas de adoraci\u00f3n ao sol ou referidos \u00e1 s\u00faa viaxe na barca solar.\nPor extensi\u00f3n, ch\u00e1maselle tam\u00e9n piramidi\u00f3n a calquera pir\u00e1mide de base ancha e pouca altura que se aplica a modo de remate sobre alg\u00fans elementos arquitect\u00f3nicos ou decorativos."}
{"id": "16484", "revid": "98629", "url": "https://gl.wikipedia.org/wiki?curid=16484", "title": "Grou", "text": "O grou, feminino gr\u00faa, ou grou com\u00fan, \"Grus grus,\" \u00e9 unha especie de ave da orde dos gruiformes e familia dos gr\u00faidos, pertencente ao x\u00e9nero \"Grus\".\nA beleza dos grous e as s\u00faas espectaculares danzas de apareamento fascinaron \u00f3s seres humanos dende tempos remotos. Na mitolox\u00eda grega estaban consagrados a Apolo, Dem\u00e9ter e Hermes. Era s\u00edmbolo da astucia e da vixilancia e era considerada a ave da boa fortuna. No imperio chin\u00e9s era s\u00edmbolo de sabedor\u00eda, da vida longa a idade e as relaci\u00f3ns entre pai e fillo. Tam\u00e9n \u00e9 un s\u00edmbolo da fortuna e a vida longa no Xap\u00f3n. Na her\u00e1ldica simboliza a atenci\u00f3n e o estado de espreita continuo. \u00c9 o paxaro-s\u00edmbolo da Armenia.\nSistem\u00e1tica.\nDescrici\u00f3n.\nA wapecie foi descrita en 1758 por Linneo na p\u00e1xina 141 da 10\u00aa edici\u00f3n do seu \"Systema Naturae\", co nome de \"Ardea grus\".\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9m polos sin\u00f3nimos:\nSubespecies.\nReco\u00f1\u00e9cense d\u00faas subespecies:\nNota taxon\u00f3mica.\nDe acordo cos estudos de ADN o grou \u00e9 parente pr\u00f3ximo do grou americano (\"Grus americana\"). As especies \"Grus monachus\", \"Grus nigricollis\" e \"Grus japonensis\" sonlle tam\u00e9n pr\u00f3ximas.\nCaracter\u00edsticas.\nComo t\u00f3dolos representantes do x\u00e9nero \"Grus\" \u00e9 unha ave grande, coas patas e o pescozo longos. Miden entre 110 e 130\u00a0cm e alto e te\u00f1en unha envergadura alar duns 220 a uns 245\u00a0cm. Caracter\u00edzanse polo debuxo branco e negro da cabeza e o pescozo e por unha placa vermella sen plumas na cabeza. O bico e fino e en forma de cu\u00f1a, duns 10\u00a0cm de longo. A plumaxe \u00e9, ag\u00e1s na cabeza e o colo, gris clara con diversos matices e gradaci\u00f3ns. As aves case brancas ou moi escuras son, por\u00e9n, excepcionais.\nA cola \u00e9 as plumas r\u00e9mixes son negras. As plumas do \u00famero var\u00edan entre o gris e o negro e colgan nos exemplares adultos sobre da cola. Na \u00e9poca reprodutora a zona dos ombreiros e do lombo ten tons que van do casta\u00f1o escuro \u00f3 cor da terra. Os sexos son dif\u00edciles de distinguir a simple vista, malia que os machos son algo meirandes c\u00e1s femias. Os primeiros pesan entre 5 e 7 quilogramos, as segundas entre cinco e seis.\nOs exemplares que acaban de empezar a voar te\u00f1en a plumaxe uniformemente casta\u00f1a agrisada, coa cabeza da cor da \u00e1rea con tons avermellados e sen o debuxo branco e negro dos adultos. Nos exemplares dun ano aparece un debuxo pouco marcado na cabeza e o pescozo, que acaba de definirse nas aves de dous anos, que son xa practicamente id\u00e9nticas \u00f3s adultos.\nA muda anual das plumas m\u00e1is pequenas ten lugar dende primeiros de ano ata o outono. A muda completa das aves adultas ten lugar en ciclos de tres ou catro anos.\nO voo dos grous.\nCando engalan mante\u00f1en en xeral o pescozo e a cabeza estirados en forma de arco na direcci\u00f3n do voo durante uns segundos. Despois dalg\u00fans pasos r\u00e1pidos \u00e9rguense do chan e voan co pescozo estricado. Cobren as distancias longas en voo planeado. Os grous son grandes voadores que poden percorrer sen escalas distancias de ata 2.000 quil\u00f3metros, por ben que o m\u00e1is com\u00fan e que fagan etapas de 10 a 100 quil\u00f3metros. As velocidades medias en voo van dos 45 \u00f3s 65\u00a0km/h, pero con ventos de cola poden acadar en certos tramos os 130\u00a0km/h.\nVoz.\nOs grous emiten varios tipos de sons, que xogan un papel importante na s\u00faa vida social. O berro t\u00edpico longo e atrompetado \u00e9 posible grazas \u00e1 caixa de resonancia que forma o seu tubo respiratorio. Son t\u00edpicos os cantos a d\u00fao, que poden ser encetados polo machos ou femias. Nestes casos \u00e1mbolos dous exemplares apuntan co bico cara \u00f3 ceo, colocan o pescozo cara a atr\u00e1s e erguen as \u00e1s. Col\u00f3canse moi preto un do outro e vanse movendo xuntos e parsimoniosamente. O canto a d\u00fao \u00f3ese en momentos de excitaci\u00f3n nos lugares de descanso ou de reuni\u00f3n, habitualmente durante a \u00e9poca reprodutora. Amosa diferenzas individuais reco\u00f1ecibles mediante unha an\u00e1lise de frecuencias, que permiten identificar \u00f3s individuos.\nO berro de alarma \u00e9 emitido por unha ou m\u00e1is aves en casos de perigo e pode o\u00edrse a grandes distancias. En situaci\u00f3ns de perda ou limitaci\u00f3n do contacto visual lanzan un berro de contacto, que serve tam\u00e9n para anunciar a inminencia da engalaxe cando van voar. Os polos emiten trilos suaves como medio de contacto, que se fan p\u00edos asubiantes e altos cando est\u00e1n excitados e de queixume cando piden alimento. Berros \u00e1speros son utilizados polos pais para avisar \u00e1 ni\u00f1ada do perigo.\nDistribuci\u00f3n e h\u00e1bitat.\nAs rexi\u00f3ns de cr\u00eda da especie est\u00e1n situadas no nordeste de Europa e o norte de Asia. Os r\u00edos Weser e Aller marcan \u00f3 seu l\u00edmite oeste, o paralelo 51 o l\u00edmite sur. A perda de bi\u00f3topos axeitados dende comezos do s\u00e9culo XX empurrou entre 300 e 400\u00a0km. cara \u00f3 norte a zona de reproduci\u00f3n dos grous. A perda de territorios de cr\u00eda \u00e9 causada pola drenaxe e posta en cultivo de zonas h\u00famidas, que xunto cos roubos de ovos, a caza e as condici\u00f3ns clim\u00e1ticas fixeron desaparece-la especie de moitas zonas. Algunhas delas est\u00e1n volvendo, por\u00e9n, a ser ocupadas grazas \u00e1s medidas de protecci\u00f3n.\nEn Europa os grous cr\u00edan en Dinamarca, Noruega, Suecia , Finlandia, Polonia, Rep\u00fablica Checa, nordeste de Alema\u00f1a, os Pa\u00edses B\u00e1lticos, Belar\u00fas e norte de Ucra\u00edna. O sur deste pais, Xeorxia, Armenia e a ribeira norte do mar de Aral foron durante s\u00e9culos o l\u00edmite sur dos territorios de cr\u00eda do grou. O leste de e o extremo oriente te\u00f1en poboaci\u00f3ns pouco mestas. En Turqu\u00eda e o T\u00edbet hai poboaci\u00f3ns estables, pero no nordeste da China est\u00e1n a reducirse. Cr\u00edan esporadicamente en Inglaterra, Francia, Italia e nos Pa\u00edses Baixos. No pasado fac\u00edano tam\u00e9n en Roman\u00eda, Iugoslavia, Albania, Bulgaria e Grecia.\nOs seus h\u00e1bitats preferidos son zonas h\u00famidas das terras baixas coma pantanos, zonas de vexetaci\u00f3n anegadas e beiras de lagos. Buscan alimento en zonas de agricultura extensiva, nas beiras dos campos e nas ribeiras. Para descansar utilizan zonas chas e abertas, inclu\u00edndo campos de cultivo e prefiren durmir en zonas acu\u00e1ticas de augas pouco fondas, que lles ofrecen protecci\u00f3n fronte \u00f3s inimigos.\nEmigraci\u00f3n.\nEn inverno dir\u00edxense cara \u00f3 sur seguindo varias rutas, estudadas xa dende o s\u00e9culo XIX. Os exemplares suecos, noruegueses e se cadra os do norte de Finlandia, viaxan seguindo a direcci\u00f3n norte-sur a trav\u00e9s de Suecia. A partida faise, en xeral, entre agosto e outubro. A mediados de agosto empezan a chegar \u00e1s costas alem\u00e1s entre os r\u00edos Oder e o Dars. Outros exemplares cruzan Polonia e Estonia. A migraci\u00f3n dende Alema\u00f1a segue maioritariamente en direcci\u00f3n ata Francia, onde alg\u00fans pasan o inverno. Atravesan Francia en diagonal para chegaren ata \u00f3 sur de Espa\u00f1a onde acaba a viaxe de m\u00e1is das aves, por ben que algunhas contin\u00faan ata o norte de \u00c1frica. O voo de regreso comeza a finais de xaneiro e acada o seu punto m\u00e1ximo a finais de febreiro e primeiros de marzo.O n\u00famero de exemplares que seguen a ruta do oeste de Europa pasou dos 40.000 de primeiros dos anos 1980 a uns 150.000 no 2001..\nAs poboaci\u00f3ns b\u00e1lticas, belarusas, do oeste de Ucra\u00edna, o leste de Polonia , xunta coas finesas e as do noroeste de Rusia viaxan sobre as chairas h\u00fangaras para despois divid\u00edrense en dous grupos: un occidental (unhas 20.000 aves) que, despois de sobrevoar os Balc\u00e1ns e o Adri\u00e1tico chega por Sicilia ata Tunicia, e outro oriental (uns 50.000 exemplares) de traxectoria pouco co\u00f1ecida, e do que alg\u00fans exemplares parece que invernan en Israel e o resto contin\u00faa ata o leste de \u00c1frica..\nOutros grupos parten de Rusia, Belar\u00fas, norte de Ucra\u00edna, Siberia e Casaquist\u00e1n e seguen rutas diversas en direcci\u00f3ns sur, sueste e suroeste. Unha delas atravesa Rusia e outra cruza o Volga e o Ir\u00e1n. M\u00e1is \u00f3 leste outra cruza a Asia central cara Paquist\u00e1n e a India. Outros exemplares cruzan Mongolia para chegaren o centro e sueste da China e outra acada o sueste deste pa\u00eds cruz\u00e1ndoo m\u00e1is \u00f3 leste. Bandos pequenos pasan o inverno en Corea e no Vietnam.\nAlimentaci\u00f3n.\nOs grous comen alimentos de orixe vexetal e animal, inclu\u00edndo pequenos mam\u00edferos, r\u00e9ptiles, peixes, anfibios, caracois, vermes, e insectos., sementes de cereais e xirasois, leguminosas, bagas, landras, verduras, ra\u00edces e patacas.\nDurante os primeiros meses do ano comen principalmente sementes, precisando ata 300 gramos de comida diarios para encher as reservas de enerx\u00eda consumidas despois da emigraci\u00f3n. Durante os inicios do ver\u00e1n predominan na s\u00faa dieta os invertebrados. Cando os polos te\u00f1en xa varias semanas comezan a recibir tam\u00e9n animais meirandes, coma ratos. Durante a \u00faltima parte do inverno e o outono os grous pasan entre o 40 e o 60 por cento do seu tempo buscando alimento, que nesta \u00e9poca est\u00e1 formado basicamente polas novas sementes e insectos.\nReproduci\u00f3n.\nNormalmente forman parellas que duran moitos anos, se cadra toda a vida, a\u00ednda que novos estudos , amosan que os cambios de parella son posibles. Reprod\u00facense por primeira vez cando te\u00f1en entre tres e cinco anos, pero p\u00f3dense unir a unha parella cando te\u00f1en s\u00f3 dous, malia non estar claro se estas parellas continuaran cando empecen a reproducirse.\nO territorio de cr\u00eda.\nAs parellas ocupan simultaneamente en cada rexi\u00f3n un territorio, que, ademais dunha cantidade dabondo de alimento, debe ofrecer seguridade e tranquilidade. Os territorios son meirandes se a oferta de comida \u00e9 escasa, e algunhas investigaci\u00f3ns amosan que poden ter m\u00e1is de 135 hect\u00e1reas. Fan os ni\u00f1os no chan, situados en zonas h\u00famidas, a mi\u00fado pantanosas, no centro do territorio. En zonas reducidas non lles \u00e9 posible agachar o ni\u00f1o detr\u00e1s dalg\u00fan tipo de protecci\u00f3n. A zona acu\u00e1tica escollida para a construci\u00f3n pode ser menor dunha hect\u00e1rea o de ata 10; o fundamental \u00e9 que a profundidade da auga estea entre os 30 e os 60\u00a0cm. Tam\u00e9n \u00e9 importante que dispo\u00f1a dunha voa vista dos arredores. En casos de secas ou baixo nivel de auga, ocupan o territorio pero non fan o ni\u00f1o. Utilizan canas, xuncos e plantas de ribeira, que transportan cami\u00f1ando ata o ni\u00f1o. Este pode ter m\u00e1is dun metro de di\u00e1metro, e adoita estar entre dez e vinte cent\u00edmetros por riba da tona da auga. Os danos causados durante a incubaci\u00f3n e a cr\u00eda son reparados continuamente.\nCortexo e emparellamento.\nAs danzas dos grous poden verse todo o ano, pero pract\u00edcanas con moita m\u00e1is intensidade na \u00e9poca de cr\u00eda, como parte do ritual de cortexo. Te\u00f1en lugar habitualmente \u00f3 amencer en zonas chas e despexadas. As danzas vanse facendo m\u00e1is repetidas segundo avanza o mes de marzo e alcanzan o seu punto m\u00e1ximo co aparellamento. Adoitan acabar cando empeza a construci\u00f3n do ni\u00f1o e a posta.\nDurante a danza macho e femia corren en c\u00edrculos coas \u00e1s abertas e facendo soar o seu berro de trompeta. O ritual incl\u00fae ademais, carreiras curvas e en li\u00f1a recta, xenuflexi\u00f3ns, pulos e lanzamentos \u00f3 aire de anacos de plantas. A femia incita \u00f3 macho a copular erguendo a parte superior do corpo, deixando cae-las \u00e1s e con arrulos. \u00c1 c\u00f3pula seguen cantos a d\u00fao e unha fase de limpeza das plumas. Os d\u00faos seguen a o\u00edrse durante a cr\u00eda e mesmo m\u00e1is tarde como sinal de cohesi\u00f3n da parella.\nA posta e a incubaci\u00f3n.\nPo\u00f1en normalmente dous ovos, cunha separaci\u00f3n de dous ou tres d\u00edas. Os ovos son \u00f3valos alongados cun polo arredondado e outro aguzado, pero forma, tama\u00f1o e peso son variables. A cor b\u00e1sica e casta\u00f1a escura, con tendencias \u00f3 averdesado, o avermellado e o casta\u00f1o vermello. Amosan manchas marr\u00f3ns bastas distribu\u00eddas de xeito irregular, m\u00e1is mestas no polo arredondado do ovo. Miden entre 57 e 66\u00a0mm. \u00f3 ancho e entre 88 e 110 \u00f3 longo. O peso medio \u00e9 de 185 gramos. Macho e femia chocan por quendas entre 29 e 31 d\u00edas. Como a incubaci\u00f3n comeza coa posta do primeiro ovo, un dos polos nace dous ou tres d\u00edas antes c\u00f3 outro. Os grous fan pausas de duraci\u00f3n variable durante a incubaci\u00f3n, e antes volveren a sentar sobre os ovos, v\u00edranos co bico. A duraci\u00f3n media das quendas de incubaci\u00f3n est\u00e1 entre 1,6 e 4,5 horas, pero son m\u00e1is longos pola noite, de ata m\u00e1is de 12 horas. \nAs perdas de ovos est\u00e1n entre o 20 e o 30%, aumentando moito se o ni\u00f1o, por causa da falta de auga, queda exposto \u00f3s depredadores. Cabo deste factor hai que contar o clima fr\u00edo, as molestias, a falla de comida e o roubo de ni\u00f1os.\nOs polos.\nEn comezando os polos \u00e1 sa\u00edren do ovo, os pais permanecen per\u00edodos m\u00e1is longos preto do ni\u00f1o. Cando nacen, os polos pesan entre 120 e 150 gramos. \u00c1s 24 horas poden cami\u00f1ar con seguridade e son guiados fora do ni\u00f1o polos pais cando te\u00f1en unhas 30 horas, os primeiros d\u00edas s\u00f3 en recorridos curtos nos arredores do ni\u00f1o. Durante as primeiras semanas de vida son embicadados polos pais con invertebrados, ata que son capaces de cachalos eles mesmos. Nas primeiras d\u00faas semanas, cando est\u00e1n s\u00f3s no ni\u00f1o, os pitos ap\u00faxanse c\u00f3 bico, e, en ocasi\u00f3ns, o m\u00e1is vello tenta expulsar o m\u00e1is novo. Pouco a pouca a familia vai pasando m\u00e1is tempo en bosques ou campos, a\u00ednda que poden volver \u00f3 ni\u00f1o pola noite. Se este fica desprotexido, buscan un lurgar xeitoso para durmiren. Nunhas 10 semanas os polos son case tan grandes coma os pais e capaces de voaren.\nOs grous adultos s\u00f3 usan berros fortes nas proximidades do ni\u00f1o en situaci\u00f3ns de perigo inminente, para facerse o\u00edr \u00e1 distancia polos polos. Os agresores de pequeno tama\u00f1o son atacados con golpes de bico e de \u00e1s. Cos m\u00e1is fortes utilizan t\u00e1cticas de distracci\u00f3n:: un dos adultos tenta atraer \u00f3 intruso facendo o enfermo, amos\u00e1ndose co pescozo estricado e as \u00e1s ca\u00eddas, e \u00e1s veces coxeando, mentres se afasta da familia. O outro adulto aproveita para escapar cos polos.\nEntre agosto e outubro as familias de grous abandonan os seus territorios de cr\u00eda para dirixirse \u00f3s puntos de reuni\u00f3n. S\u00f3 algunhas familias, en xeral de zonas con pouca densidade de poboaci\u00f3n da especie, permanecen illadas ata o momento da viaxe migratoria.\nA esperanza de vida dos grous, que en catividade chega \u00f3s 40 anos, \u00e9 moito menor nos exemplares salvaxes.\nPautas de conduta.\nA actividade dos grous comezan coas primeiras luces do amencer, cos seus puntos m\u00e1ximos nas \u00faltimas horas da ma\u00f1\u00e1 e primeiras da tarde. Dedican moitas horas a buscar alimentos. \nOs grous forman tres tipos de asociaci\u00f3ns: no ver\u00e1n as parellas reprodutora viven nos seus territorios e os exemplares non reprodutores en grupos. O resto do ano forman grupos conxuntos que antes de partiren para a viaxe migratoria poden ser de miles de individuos. A zona vermella sen plumas da cabeza, que se incha en situaci\u00f3ns de excitaci\u00f3n xoga un papel importante nas relaci\u00f3ns dentro do grupo, o mesmo que as danzas fora do per\u00edodo de cr\u00eda. No outono e especialmente a primeiros de ano vense danzas individuais ou de grupo.\nConduta territorial.\nDentro do territorio de cr\u00eda os grous atacan \u00f3s intrusos s\u00f3 despois de ameazalo. A defensa e principalmente traballo dos machos, pero pode colaborar toda a familia.\nOs grous da mesma categor\u00eda ame\u00e1zanse entre eles enfront\u00e1ndose co pescozo estricado e as plumas ourizadas, case toc\u00e1ndose cos bicos. En pouco tempo seguen os golpes de bico ata que un dos loitadores foxe, perseguido en voo ou \u00e1 carreira polo outro, ata que \u00e9 expulsado do territorio. En loitas m\u00e1is intensas saltan proxectando as patas cara a adiante, tratando de tripar \u00f3 adversario. A ritualizaci\u00f3n da conduta evita posibles feridas: cando unha ave dubida entre fuxir \u00e9 continua-la disputa, pode utilizar t\u00e1cticas dilatorias, como limpa-las plumas ou finxir que pica algo no chan. Nuns poucos casos un dos rivais pode anasarse contra o chan, co pescozo estricado e as \u00e1s abertas, nunha conduta semellante \u00e1 que utilizan as aves na \u00e9poca de cr\u00eda en caso de conflito entre as necesidades reprodutores e o acto reflexo de fuxir.\nOs grupos de \"solteiros\".\nAs aves de entre un e catro anos, que adoitan volver \u00f3 territorio de orixe na \u00e9poca de cr\u00eda, x\u00fantanse en grupos que parten semanas m\u00e1is tarde c\u00f3s adultos reprodutores. Nos seus puntos de destino (en xeral preto dos sitios onde naceron), \u00fanense con adultos que non cr\u00edan. Alg\u00fans permanecen nos lugares utilizados para descansar durante as viaxes migratorias. Dentro destes grupos, que se comportan discretamente e son m\u00e1is axi\u00f1a silenciosos, non hai xerarqu\u00edas establecidas. \nEn ocasi\u00f3ns grupos pequenos de aves non reprodutoras as\u00e9ntanse fora dos territorios tradicionais onde poden dar lugar a futuras \u00e1reas de cr\u00eda. A fidelidade \u00f3 lugar de nacemento e a ocupaci\u00f3n de novos territorios comb\u00ednanse para facilitar a estabilidade e a expansi\u00f3n das poboaci\u00f3ns e facilitar o intercambio xen\u00e9tico.\nEstes grupos comezan a xuntarse nas prazas de reuni\u00f3n previas \u00e1 viaxe cara \u00f3 sur dende finais de xullo, semanas antes de que selle unan as aves reprodutoras.\nZonas de reuni\u00f3n e repouso.\nAs poboaci\u00f3ns locais de grous x\u00fantanse probablemente cada ano no mesmo sitio antes da emigraci\u00f3n. Estas \u00e1reas consisten nunha ou m\u00e1is zonas para durmir, que ocupan simultaneamente ou en sucesi\u00f3n. Nestas zonas seguen un ritmo de actividade rutineiro: pasan a noite durmindo nas augas pouco fondas, \u00f3 amencer espregu\u00edzanse e cando sae o sol marchan voando para buscar comida ou proc\u00farana nas proximidades Nos d\u00edas de n\u00e9boa a s\u00faa xornada empeza m\u00e1is tarde. Entre as \u00faltimas horas da tarde e a chegada da noite vanse concentrando en puntos intermedios nos campos ou en zonas planas antes volver \u00f3 punto de repouso, \u00f3 que volven en grupos ruidosos. \nA vida en grupos facilita a protecci\u00f3n das aves e a aprendizaxe dos xoves inexpertos.\nGrupos de invernada.\nNos cuarteis de inverno as familias desfanse parcialmente e os grupos ocupan territorios que se repiten \u00f3 logo dos anos e que defenden fronte \u00e1 outros grupos. O ritmo de vida \u00e9 semellante \u00f3 das \u00e1reas de descanso.\nConduta migratoria.\nUn ou dous d\u00edas antes de empezar a emigraci\u00f3n masiva, os grous comezan a estar inquedos, berrando e danzando moito e rompendo os ritmos vitais habituais. Os factores que desencadean a emigraci\u00f3n te\u00f1en que ver cos ventos, os cambios de temperatura e as dispo\u00f1ibilidades de alimento.\nParellas ou pequenas familias vanse reunindo nos puntos de partida, ata formaren grupos de miles de aves. Os bandos voan formando cu\u00f1as, \u00e1ngulos de lados desiguais ou li\u00f1as diagonais, para reducir a resistencia do vento e manter o contacto dentro do grupo. Comun\u00edcanse con berros, que son m\u00e1is frecuentes pola noite ou en condici\u00f3ns de mala visibilidade.. A emigraci\u00f3n faise habitualmente por etapas, facendo paradas intermedias de duraci\u00f3n variable..\nActualmente os grous europeos, polo menos en Centroeuropa, adiantan nun mes a chegada \u00f3 continente. A marcha cara \u00f3 sur e intentos de pasa-lo inverno nas zonas de cr\u00eda foron tam\u00e9n observados. Estes cambios etol\u00f3xicos, permiten que en ocasi\u00f3ns poidan substitu\u00edr unha posta perdida po\u00f1endo unha segunda.\nRelaci\u00f3ns con outros animais.\nA \u00e1 que se senten molestados var\u00eda entre 250 e 300 metros. A conduta fronte a outras especies \u00e9 variable. Non adoitan amosar preocupaci\u00f3n pola proximidade de c\u00e9rvidos. Os depredadores son un perigo grande para as parellas reprodutoras, pero cando viven en grupos non se preocupan moito deles. Un grupo de grous def\u00e9ndese conxuntamente. As aves de presa son vixiadas estreitamente e se \u00e9 posible perseguidas ata expulsalas. As parellas atacan \u00f3s raposos e \u00f3s xabar\u00edns, golpe\u00e1ndoos en voo, \u00e9 o mesmo rep\u00edtese no caso de ladr\u00f3ns de ni\u00f1os como os c\u00f3rvidos.\nSe son atacados por unha aguia pescadora agr\u00fapanse rapidamente dando berros de alarma e dirixindo cara \u00e1 ela os picos, a xeito de lanza, se esta segue o ataque. A mi\u00fado votan a voar e golpean \u00f3 atacante c\u00f3s p\u00e9s no lombo. As aguias mari\u00f1as non poden comunmente capturar m\u00e1is que exemplares febles ou enfermos, pero as aguias reais te\u00f1en \u00e9xito mesmo con exemplares sans..\nSituaci\u00f3n e ameazas.\nEvoluci\u00f3n.\nDist\u00ednguense sete poboaci\u00f3ns diferentes:\nAs cifras da t\u00e1boa non son definitivas. Os datos s\u00f3 son recollidos regularmente en Europa e o centro da Rusia europea.\nA validez da valoraci\u00f3n das tendencias \u00e9 limitada, pero \u00e1 especie medra a nivel global, sobre todo no leste e no centro da s\u00faa distribuci\u00f3n. \u00cb unha especie protexida pola Uni\u00f3n Europea (anexo I da directiva de protecci\u00f3n de aves, polo anexo II da Convenci\u00f3n de Bonn e polo anexo II da Convenci\u00f3n de Berna."}
{"id": "16485", "revid": "1822", "url": "https://gl.wikipedia.org/wiki?curid=16485", "title": "Gr\u00faa", "text": ""}
{"id": "16486", "revid": "27155", "url": "https://gl.wikipedia.org/wiki?curid=16486", "title": "Avela\u00ed\u00f1a", "text": "As avela\u00ed\u00f1as, matacand\u00eds ou velairi\u00f1as son insectos tam\u00e9n chamados bolboretas nocturnas, pertencentes \u00e1 orde dos lepid\u00f3pteros. Te\u00f1en h\u00e1bitos nocturnos, se ben \u00e9 certo que tam\u00e9n hai especies crepusculares e di\u00farnas. Antes estaban clasificadas no grupo Heterocera, que xeralmente era considerado suborde, pero este \u00e9 un grupo polifil\u00e9tico, que xa non se utiliza nas clasificaci\u00f3ns m\u00e1is modernas.\nMoitas especies de avela\u00ed\u00f1as son moi ben co\u00f1ecidas no seu estadio larvario a causa dos danos que causan \u00e1 froita e outros produtos da agricultura, ou mesmo aparellos dom\u00e9sticos como roupa e libros, dada a voracidade das eirugas.\nClasificaci\u00f3n.\nMalia as s\u00faas diferenzas, a divisi\u00f3n dos Lepid\u00f3pteros en avela\u00ed\u00f1as e bolboretas pertence por\u00e9n \u00e1 taxonom\u00eda popular, non ten base cient\u00edfica. \u00c1s veces, e para formalizar dalg\u00fan xeito a distinci\u00f3n popular, \u00fasanse os nomes \"Rhopalocera\" (bolboretas) e \"Heterocera\" (avela\u00ed\u00f1as). Tam\u00e9n houbo moitas tentativas de subdividir os Lepid\u00f3pteros en grupos como os \"Microlepid\u00f3pteros\" e \"Macrolepid\u00f3pteros\"; \"Frenatae\" e \"Jugatae\", ou \"Monotrysios\" e \"Ditrysios\". O fallo deses nomes \u00e1 hora de persistir nas clasificaci\u00f3ns modernas d\u00e9bese a que ning\u00fan deles representa un par de \"grupos monofil\u00e9ticos\". A realidade \u00e9 que as bolboretas son un pequeno grupo que xurdiu das avela\u00ed\u00f1as, e estas \u00faltimas son a gran maior\u00eda das especies de lepid\u00f3pteros. Taxonomicamente, as avela\u00ed\u00f1as non son un grupo monofil\u00e9tico. Calc\u00falase que hai arredor de 160.000 especies de avela\u00ed\u00f1as.\nImportancia econ\u00f3mica da avela\u00ed\u00f1a.\nPragas de avela\u00ed\u00f1a.\nAs avela\u00ed\u00f1as, e especialmente as s\u00faas eirugas, son unha praga capital para a agricultura en moitas partes do mundo. A eiruga da especie \"Lymantria dispar\" causa importantes danos nos bosques do nord\u00e9s dos Estados Unidos, onde \u00e9 unha especie invasiva. Nos climas temperados, a \"carpocapsa\" (\"Cydia pomonella\") causa danos devastadores, especialmente nos cultivos frutais. Nos climas tropical e subtropical, a \"Plutella xylostella\" \u00e9 quizais a peor praga nos cultivos e colleitas de brasic\u00e1ceas (familia que engloba as coles, repolos e outras plantas da mesma clase, tam\u00e9n chamadas cruc\u00edferas).\nVarias das avela\u00ed\u00f1as da familia das \"Tineidae\" est\u00e1n comunmente consideradas como pragas porque as s\u00faas larvas devoran tecidos como roupa e cobertores de fibras prote\u00ednicas naturais como a la ou a seda. Por\u00e9n, adoitan atacar menos os materiais mesturados que conte\u00f1an fibras artificiais.\nExisten estudos que amosan que poden ser repelidas polo olor da madeira de cedro e cimbro, pola lavanda, ou por outras esencias naturais. Por\u00e9n, moitos consideran que \u00e9 improbable que isto preve\u00f1a unha infestaci\u00f3n. A naftalina consid\u00e9rase o produto m\u00e1is efectivo, pero hai d\u00fabidas en canto \u00f3s seus efectos na sa\u00fade humana. As larvas de avela\u00ed\u00f1a poden eliminarse conxelando os obxectos infestados durante varios d\u00edas a unha temperatura inferior \u00f3s \u22128\u00a0\u00b0C.\nAs avela\u00ed\u00f1as te\u00f1en unha constituci\u00f3n robusta e a mi\u00fado son m\u00e1is resistentes \u00f3s pesticidas que as moscas ou os mosquitos.\nOs vermes da seda.\nAlgunhas especies de avela\u00ed\u00f1a son criadas en granxa pola s\u00faa rendibilidade econ\u00f3mica. A m\u00e1is co\u00f1ecida delas \u00e9 o verme da seda, a larva domesticada da \"Bombyx mori\", que se cr\u00eda pola seda coa que constr\u00fae a s\u00faa cris\u00e1lida. A industria da seda produce ao redor dos 130 mill\u00f3ns de quilos de seda cr\u00faa \u00f3 ano, cun valor aproximado de 250 mill\u00f3ns de d\u00f3lares.\nCon todo, non toda a seda \u00e9 producida pola \"Bombyx mori\". Hai varias especies de Saturniidae que tam\u00e9n son criadas pola s\u00faa seda, como a \"avela\u00ed\u00f1a do ailanto\" (grupo de especies da \"Samia cynthia\"), o verme de seda do carballo (\"Antheraea pernyi\"), a \"Antheraea assamensis\" e o verme da seda xapon\u00e9s (\"Antheraea yamamai\").\nO \"verme mopane\", eiruga da \"Gonimbrasia belina\", pertencente \u00e1 familia das Saturniidae, \u00e9 un recurso alimenticio moi importante no sur de \u00c1frica."}
{"id": "16494", "revid": "98629", "url": "https://gl.wikipedia.org/wiki?curid=16494", "title": "Mapal\u00e9", "text": "O Mapal\u00e9 \u00e9 unha danza de parellas que bailan con movementos fren\u00e9ticos e er\u00f3ticos. O baile bas\u00e9ase en saltos, ca\u00eddas, persecuci\u00f3ns e enfrontamentos entre a muller e o home. Mapal\u00e9 \u00e9 tam\u00e9n o nome dun peixe e a lenda conta que os pescadores bailaban esta danza para celebrar a boa pesca e cos seus movementos estaban representando o movemento do peixe f\u00f3ra da auga.\nOrixe do Mapal\u00e9.\n\u00c9 unha danza t\u00edpica que se baila en Colombia. Foi levada hai m\u00e1is de catrocentos anos a Cartaxena de Indias polos escravos de Guinea.\nNaceu como canto de pescadores de Mapal\u00e9 ou Chigua, nas ribeiras do R\u00edo Magdalena. Obtivo o seu nome dese peixe famoso polo seu aceite, denominaci\u00f3n que tam\u00e9n se aplica ao tambor de forma cil\u00edndrica que marca o comp\u00e1s.\nMapal\u00e9 \u00e9 unha danza de orixe africana que se baila na costa atl\u00e1ntica e nas ribeiras do r\u00edo Magdalena, de ritmo r\u00e1pido, con palmas constantes dos participantes e de marcada tendencia l\u00fadica.\nO ritmo.\n\u00c9 un dos ritmos m\u00e1is primitivos do folclore atl\u00e1ntico, e no cal se reproducen con not\u00e1bel fidelidade moitos aspectos dos bailes africanos.\n\u00c9 un ritmo r\u00e1pido que se baila e canta con grande axitaci\u00f3n, logrando unha aceleraci\u00f3n constante e case fren\u00e9tica do corpo. Este baile sempre tivo unha carga sexual compaxinada con movementos p\u00e9lvicos e incluso con contorsi\u00f3ns.\nInstrumentos.\nS\u00f3 son precisos dous tambores: \"o chamador\" e o \"tambor maior ou macho\" son suficientes para acompa\u00f1ar esta danza. Actualmente, incorp\u00f3ranse a \"tambora\" e o guache."}
{"id": "16495", "revid": "56817", "url": "https://gl.wikipedia.org/wiki?curid=16495", "title": "Norma (constelaci\u00f3n)", "text": "Norma ou Escuadra \u00e9 unha constelaci\u00f3n do hemisferio sur. O xenitivo, usado para formar nomes de estrelas, \u00e9 Normae. Tam\u00e9n \u00e9 co\u00f1ecida como A Regra, A Regra do Carpinteiro, O Xogo de Regras ou O Nivel, a\u00ednda que formalmente \u00e9 co\u00f1ecida en lat\u00edn como \"Norma et Regula\", que significa \"Escuadra e Nivel\" (ferramentas de carpinter\u00eda).\nAs constelaci\u00f3ns veci\u00f1as son Scorpius, Lupus, Circinus, Triangulum Australe e Ara."}
{"id": "16496", "revid": "1131", "url": "https://gl.wikipedia.org/wiki?curid=16496", "title": "Monte Kenya", "text": "O Monte Kenya (en ) \u00e9 a principal cadea monta\u00f1osa de Kenya e a segunda de \u00c1frica, despois do Kilimanjaro. Os seus cumios m\u00e1is altos son Batian (5.199 m), Nelion (5.188 m) e Lenana (4.985 m). A \u00e1rea arredor da monta\u00f1a est\u00e1 protexida no Parque Nacional Monte Kenya.\nA monta\u00f1a \u00e9 un volc\u00e1n extinto, a \u00faltima erupci\u00f3n data de entre hai 2,6 e 3,1 mill\u00f3ns de anos. As s\u00faas abas incl\u00faen diferentes biomas, as partes m\u00e1is baixas son bosques de clima c\u00e1lido, cambiando a bosques de monta\u00f1a de juniperus e podocarpaceae arredor dos 2.000 metros, cun cinto de bamb\u00fa aos 2.500 m que cambia a un bosque de alta monta\u00f1a de pequenas \u00e1rbores cubertos de carriza. Hai 12 pequenos glaciares esparexidos entre o complexo de 7 cumios.\nO pobo kikuyu cre que a s\u00faa deidade suprema, Ngai, vive no Monte Kenya.\nO misioneiro Johann Ludwig Krapf foi o primeiro europeo en ver o Monte Kenya en 1849. A primeira ascensi\u00f3n da que temos noticias realizouna Halford Mackinder (con Ollier e Brocherel) o 13 de setembro de 1899."}
{"id": "16497", "revid": "22570", "url": "https://gl.wikipedia.org/wiki?curid=16497", "title": "Kon-tiki", "text": "O mon\u00f3lito Kon-tiki (tam\u00e9n escrito Kontiki ou Kon Tiki) ou Barbado \u00e9 unha escultura antropomorfa de Tiwanaku, Bolivia, situada no templete semisubterr\u00e1neo do recinto arqueol\u00f3xico."}
{"id": "16498", "revid": "89787", "url": "https://gl.wikipedia.org/wiki?curid=16498", "title": "Lago Baringo", "text": "O lago Baringo \u00e9, despois do lago Turkana, o lago m\u00e1is ao norte do Gran Val do Rift kenyano. Situado a 975 m de altura, cobre unha \u00e1rea de 108\u00a0km\u00b2, vertendo no lago varios r\u00edos: El Molo, Ol Arabel, Perkerra... Non ten sa\u00eddas, e suponse que as s\u00faas augas se filtran a trav\u00e9s dos sedimentos das f\u00edsgoas do leito volc\u00e1nico do lago. \u00c9 un dos dous lagos de auga doce do Gran Val do Rift en Kenya, o outro \u00e9 o Lago Naivasha.\nNas s\u00faas ribeiras habitan m\u00e1is de 470 especies de paxaros, as\u00ed como tam\u00e9n aves migratorias, nun territorio no que habitan os pobos camus, rendille, turkana e kalenjin, lonxe dos circu\u00edtos tur\u00edsticos, a\u00ednda que \u00e9 unha zona explorada por antrop\u00f3logos e arque\u00f3logos, pois pos\u00fae diversos sitios arqueol\u00f3xicos e paleontol\u00f3xicos do Mioceno e o Plistoceno."}
{"id": "16499", "revid": "25871", "url": "https://gl.wikipedia.org/wiki?curid=16499", "title": "Pobo tarahumara", "text": "Os tarahumaras ou rar\u00e1muris son un pobo nativo de M\u00e9xico especialmente co\u00f1ecidos pola s\u00faa gran habilidade como corredores de longa distancia. Orixinalmente habitaron en case todo o estado de Chihuahua, mais retir\u00e1ronse \u00e1s serras altas como Serra Madre Occidental coa chegada dos espa\u00f1ois no s\u00e9culo XVI. A \u00e1rea de Serra Madre Occidental que habitan no presente \u00e9 chamada tam\u00e9n Serra Tarahumara por mor da s\u00faa presenza.\nA maior\u00eda dos tarahumaras viven a\u00ednda segundo o estilo tradicional, habitando en refuxios naturales como covas ou cant\u00eds, as\u00ed como pequenas cabanas de madeira ou pedra. Os cultivos b\u00e1sicos son o millo e os feix\u00f3ns; por\u00e9n, moitos tarahumaras a\u00ednda practican a transhumancia, criando vacas, cabras e ovellas.\nA lingua tarahumara pertence \u00e1 familia das linguas uto-aztecas. Malia que o seu uso est\u00e1 a descender pola presi\u00f3n da lingua castel\u00e1, a\u00ednda \u00e9 falada pola maior\u00eda."}
{"id": "16500", "revid": "23204", "url": "https://gl.wikipedia.org/wiki?curid=16500", "title": "Garganta de Olduvai", "text": "A garganta de Olduvai \u00e9 unha barranca de 45\u00a0km de longo, parte do Gran Val do Rift, local\u00edzase ao leste da chaira do Serengeti, no norte de Tanzania. O nome prov\u00e9n de Oldupai, o nome masai da \"Sansevieria ehrenbergiana\".\n\u00c9 un dos xacementos paleoantropol\u00f3xicos m\u00e1is importantes do mundo e \u00e9 fundamental no co\u00f1ecemento dos primeiros hom\u00ednidos. Louis Leakey e Mary Leakey foron os primeiros en realizaren escavaci\u00f3ns paleoantropol\u00f3xicas, na d\u00e9cada de 1950, labor que continuou a s\u00faa familia e moitos outros investigadores. Hai mill\u00f3ns de anos o lugar era un gran lago, e as s\u00faas ribeiras estaban formadas por sucesivos dep\u00f3sitos de cinsa volc\u00e1nica. Hai 500.000 anos a actividade s\u00edsmica desviou unha corrente pr\u00f3xima, que asulagou o lago con sedimentos, hoxe apr\u00e9cianse sete capas nas paredes da garganta.\nA estratigraf\u00eda \u00e9 extremadamente fonda e as capas de cinsas e pedras volc\u00e1nicas permiten a dataci\u00f3n radiom\u00e9trica dos achados. Os f\u00f3siles m\u00e1is antigos atopados datan de hai 2,5 mill\u00f3ns de anos.\nO dep\u00f3sito arqueol\u00f3xico m\u00e1is antigo, co\u00f1ecido como capa I, evidencia a existencia de acampamentos con presenza de industria l\u00edtica. Os \u00f3sos desta capa amosan un hom\u00ednido primitivo co\u00f1ecido como \"Australopithecus\" e os primeiros exemplares co\u00f1ecidos de \"Homo habilis\". Na capa II aparece a industria l\u00edtica propia do complexo abbevillense, na que predominan os machados de man bifaciais feitos polo \"Homo erectus\" datados en hai 1,5 mill\u00f3ns de anos. Na capa III e IV predominan as ferramentas achelenses e \u00f3sos f\u00f3siles con caracter\u00edsticas do Home de Neanderthal datado en 600.000 anos. As capas superiores conte\u00f1en ferramentas feitas por humanos modernos.\nNo cinema.\nEn Olduvai situou Arthur C. Clarke o primeiro mon\u00f3lito na s\u00faa novela \"\"."}
{"id": "16505", "revid": "1576", "url": "https://gl.wikipedia.org/wiki?curid=16505", "title": "Trit\u00f3n", "text": "Trit\u00f3n pode referirse a:"}
{"id": "16507", "revid": "1576", "url": "https://gl.wikipedia.org/wiki?curid=16507", "title": "Lugares de Ribas de Sil", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ribas de Sil"}
{"id": "16508", "revid": "1576", "url": "https://gl.wikipedia.org/wiki?curid=16508", "title": "Lugares de Ribeira de Piqu\u00edn", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ribeira de Piqu\u00edn"}
{"id": "16509", "revid": "1576", "url": "https://gl.wikipedia.org/wiki?curid=16509", "title": "Lugares de Riotorto", "text": "Galicia \u2192 Parroquias de Galicia \u2192 Lugares de Galicia \u2192 Lugares de Riotorto"}
{"id": "16510", "revid": "1576", "url": "https://gl.wikipedia.org/wiki?curid=16510", "title": "Lugares de Sarria", "text": "Galicia \u2192 Parroquias de Galicia \u2192 Lugares de Galicia \u2192 Lugares de Sarria"}
{"id": "16511", "revid": "98629", "url": "https://gl.wikipedia.org/wiki?curid=16511", "title": "Lugares do Savi\u00f1ao", "text": "Galicia \u2192 Parroquias de Galicia \u2192 Lugares de Galicia \u2192 Lugares do Savi\u00f1ao"}
{"id": "16512", "revid": "98629", "url": "https://gl.wikipedia.org/wiki?curid=16512", "title": "Lugares de Sober", "text": "Galicia \u2192 Parroquias de Galicia \u2192 Lugares de Galicia \u2192 Lugares de Sober"}
{"id": "16513", "revid": "1576", "url": "https://gl.wikipedia.org/wiki?curid=16513", "title": "Lugares de Samos", "text": "Galicia \u2192 Parroquias de Galicia \u2192 Lugares de Galicia \u2192 Lugares de Samos"}
{"id": "16514", "revid": "1576", "url": "https://gl.wikipedia.org/wiki?curid=16514", "title": "Lugares de Taboada", "text": "Galicia \u2192 Parroquias de Galicia \u2192 Lugares de Galicia \u2192 Lugares de Taboada"}
{"id": "16515", "revid": "1576", "url": "https://gl.wikipedia.org/wiki?curid=16515", "title": "Lugares de Trabada", "text": "Galicia \u2192 Parroquias de Galicia \u2192 Lugares de Galicia \u2192 Lugares de Trabada"}
{"id": "16516", "revid": "1576", "url": "https://gl.wikipedia.org/wiki?curid=16516", "title": "Lugares de Triacastela", "text": "Galicia \u2192 Parroquias de Galicia \u2192 Lugares de Galicia \u2192 Lugares de Triacastela"}
{"id": "16520", "revid": "111586", "url": "https://gl.wikipedia.org/wiki?curid=16520", "title": "Petr\u00f3leo", "text": "O petr\u00f3leo (do lat\u00edn , pedra + , aceite), tam\u00e9n chamado cru de petr\u00f3leo, \u00e9 un l\u00edquido natural que se atopa en formaci\u00f3ns na Terra consistindo nunha complexa mestura de compostos org\u00e1nicos, maiormente hidrocarburos. Os outros constitu\u00edntes son compostos org\u00e1nicos contendo elementos qu\u00edmicos como nitr\u00f3xeno, xofre, os\u00edxeno (chamados xenericamente de compostos NSO) e metais, principalmente n\u00edquel e vanadio.\nO petr\u00f3leo en estado l\u00edquido \u00e9 unha substancia oleosa, inflam\u00e1bel, xeralmente menos densa que a auga, cun cheiro caracter\u00edstico e coloraci\u00f3n que pode variar desde o incoloro ou casta\u00f1o claro ata o negro, pasando por verde e marr\u00f3n.\nO petr\u00f3leo \u00e9 un recurso natural non renov\u00e1bel, e tam\u00e9n actualmente a principal fonte de enerx\u00eda. Del extr\u00e1ense variados produtos, sendo os principais bencinas, \u00f3leo di\u00e9sel, gasolina, alcatr\u00e1n e pol\u00edmeros pl\u00e1sticos.\nO petr\u00f3leo, debido \u00e1 s\u00faa importancia econ\u00f3mica e estrat\u00e9xica, \u00e9 a principal fonte de renda de moitos pa\u00edses, especialmente no Oriente Medio) e leva xa provocado moitas guerras.\nOrixe do petr\u00f3leo.\nTeor\u00eda biox\u00e9nica.\nO petr\u00f3leo \u00e9 o produto da compresi\u00f3n e quecemento da materia org\u00e1nica depositada xunto cos sedimentos. O soterramento progresivo e consecuente subsidencia desa materia org\u00e1nica depositada xuntamente cos sedimentos mari\u00f1os ou lacustres produce a compactaci\u00f3n e formaci\u00f3n dunha rocha chamada rocha xeradora. A materia org\u00e1nica, en estado s\u00f3lido, presente na rocha xeradora \u00e9 chamada quer\u00f3xeno. Co incremento de temperatura, as mol\u00e9culas do quer\u00f3xeno comezan a ser quebradas, xerando compostos org\u00e1nicos l\u00edquidos e gasosos, nun proceso denominado catax\u00e9nese. Para que exista unha acumulaci\u00f3n de petr\u00f3leo \u00e9 necesario que, despois do proceso de xeraci\u00f3n, ocorra a migraci\u00f3n do \u00f3leo e/ou gas a trav\u00e9s das camadas de rochas adxacentes, ata atopar unha rocha selante e unha estrutura xeol\u00f3xica que dete\u00f1a o seu paso, baixo a cal ocorrer\u00e1 a acumulaci\u00f3n do \u00f3leo e/ou gas nunha rocha porosa e perme\u00e1bel chamada rocha reserva. Se ben esta teor\u00eda foi obxecto de moitas discusi\u00f3ns no pasado e que a\u00ednda contin\u00faan na actualidade, segue a ser a de maior aceptaci\u00f3n pola comunidade cient\u00edfica occidental.\nTeor\u00eda abiox\u00e9nica.\nO petr\u00f3leo \u00e9 unha mestura de hidrocarburos primordiais de grande estabilidade termodin\u00e1mica, formados a altas presi\u00f3ns e temperaturas no manto da terra. Gases primordiais como metano, helio e nitr\u00f3xeno conducen o petr\u00f3leo para niveis m\u00e1is superficiais, alox\u00e1ndose en espazos porosos, sobre todo en rochas sedimentares, constitu\u00edndo os reservatorios. Os hidrocarburos son excelentes nutrientes para bacterias primitivas que viven no interior da terra. Esas bacterias contaminan o petr\u00f3leo con mol\u00e9culas biol\u00f3xicas chamadas biomarcadores, al\u00e9n doutros contaminantes tam\u00e9n presentes nos sedimentos. Alg\u00fans metais, sobre todo n\u00edquel e vanadio, mais tam\u00e9n cadmio, ars\u00e9nico, chumbo, mercurio, platinoides entre outros tam\u00e9n est\u00e1n asociados ao petr\u00f3leo e atestan a orixe mant\u00e9lica. Polo tanto o petr\u00f3leo non ser\u00eda un combust\u00edbel f\u00f3sil, sen\u00f3n unha substancia orixinalmente inorg\u00e1nica sobre a cal act\u00faan procesos xeol\u00f3xicos posteriormente retraballados por procesos biol\u00f3xicos.\nPor que o petr\u00f3leo se atopa frecuentemente en cuncas sedimentarias?\nIsto ocorre porque as cuncas sedimentarias enchen depresi\u00f3ns onde ocorreron fallas profundas asociadas con l\u00edmites de placas tect\u00f3nicas (rifts, subduci\u00f3n ou colisi\u00f3n entre d\u00faas placas) comunicando ou estando en proximidade co manto da terra. Algunhas rochas sedimentarias forman bos reservatorios (espazos porosos) e tam\u00e9n boas rochas selantes capaces de reter o petr\u00f3leo neses reservatorios. Os reservatorios con\u00e9ctanse con fallas profundas en sistemas que acada o manto superior, de onde prove\u00f1en os hidrocarburos. O petr\u00f3leo tam\u00e9n ocorre en rochas do embasamento cristalino, por\u00e9n a maior\u00eda das empresas de petr\u00f3leo prefire perforar pozos para buscar nas cuncas sedimentarias, onde probabelmente consideran atopar acumulaci\u00f3ns comerciais en bos e amplos reservatorios.\nAsociaci\u00f3n da ocorrencia de petr\u00f3leo con estruturas profundas.\nA ocorrencia do petr\u00f3leo at\u00f3pase relacionada con estruturas xeol\u00f3xicas profundas na terra, principalmente sobre l\u00edmites crustais de placas tect\u00f3nicas (converxentes como subduci\u00f3n ou colisi\u00f3n continental e l\u00edmites diverxentes). Tam\u00e9n pode ocorrer sobre \u00e1reas onde houbo impacto de meteorito, sempre que as fallas producidas polo impacto atinxan o manto da terra. Isto obs\u00e9rvase na distribuci\u00f3n dos campos de \u00f3leo e gas ao longo dos arcos como na Indonesia, Golfo P\u00e9rsico, nos Apeninos, Alasca, Arco de Barbados en continuidade a Trinidad e Tobago e Venezuela; na evoluci\u00f3n do grande rift do Atl\u00e1ntico Sur e outras cuncas riftox\u00e9nicas.\nXeolox\u00eda do petr\u00f3leo.\nO petr\u00f3leo est\u00e1 asociado con grandes estruturas que comunican a cortiza e o manto da terra. Se ben correntes da xeolox\u00eda seguen a considerar que o petr\u00f3leo pode ser formado a partir de substancias org\u00e1nicas procedentes da superficie terrestre (detritos org\u00e1nicos), isto hoxe non ten sentido. Os avances obtidos na astronom\u00eda e astrof\u00edsica, na xeof\u00edsica, c\u00e1lculos termodin\u00e1micos, estudos de xeoqu\u00edmica da cortiza e do manto, estudos oceanogr\u00e1ficos entre outros, apuntan consistentemente para unha orixe abiox\u00e9nica do petr\u00f3leo.\nA aplicaci\u00f3n de estudos xeol\u00f3xicos na prospecci\u00f3n de petr\u00f3leo incl\u00fae m\u00e9todos xeof\u00edsicos (s\u00edsmica, gravimentr\u00eda, magnetometr\u00eda, imaxes de sat\u00e9lite etc). O petr\u00f3leo ou gas son atopados tanto en terra canto no mar, principalmente nas bacias sedimentares, mais tam\u00e9n en rochas do embasamento cristalino. Os hidrocarburos ocupan espazos porosos nas rochas, sexan eles entre grans ou fracturas. As rochas reservatorios e selantes son estudadas a trav\u00e9s da sedimentolox\u00eda, estratigraf\u00eda e paleontolox\u00eda. Son efectuados estudos das potencialidades das estruturas acumuladoras (\"armadillas\" ou trapas).\nDurante a perforaci\u00f3n dun pozo de petr\u00f3leo, as rochas atravesadas son descritas, procur\u00e1ndose a ocorrencia de indicios de hidrocarburos. Logo despois da perforaci\u00f3n son investigadas as propiedades radioactivas, el\u00e9ctricas, magn\u00e9ticas e el\u00e1sticas das rochas da parede do pozo a trav\u00e9s de ferramentas especiais (perfilaxe) as cales permiten tam\u00e9n identificar e avalar a ocorrencia de hidrocarburos.\nProdutos derivados do petr\u00f3leo.\nO petr\u00f3leo non se utiliza bruto, sen\u00f3n que se separan os seus distintos compo\u00f1entes, cada un destes produtos pode ter diferentes usos. A separaci\u00f3n dos ditos compo\u00f1entes real\u00edzase mediante destilaci\u00f3n, proceso mediante o cal se obte\u00f1en novas mesturas de hidrocarburos, cunha gama de puntos de ebulici\u00f3n m\u00e1is limitada que o petr\u00f3leo orixinal. Deste xeito, o petr\u00f3leo div\u00eddese en diferentes fracci\u00f3ns:"}
{"id": "16523", "revid": "55340", "url": "https://gl.wikipedia.org/wiki?curid=16523", "title": "Raymond Dart", "text": "Raymond Dart, nado en Toowong, Brisbane (Queensland) o 4 de febreiro de 1893 e finado o 22 de novembro de 1988, foi un anatomista e antrop\u00f3logo australiano, co\u00f1ecido polo descubrimento en 1924 dun f\u00f3sil de \"Australopithecus\" en Taung, no noroeste de Sur\u00e1frica.\nTraxectoria.\nEstudou na Universidade de Queensland, na Universidade de Sydney e en Londres, antes de accedera \u00e1 c\u00e1tedra de anatom\u00eda da Universidade de Witwatersrand en Xohanesburgo en 1922. En 1924, un dos seus alumnos levoulle cranio f\u00f3sil que un traballador dunha canteira atopara en Taung. Dart, que lle deu o nome de neno de Taung, examinouno e determinou que se trataba dunha nova especie, \"Australopithecus africanus\". Dart afirmaba que era o iso perdido entre os simios e os humanos, a causa do pequeno tama\u00f1o do seu cerebro, pero semellante aos humanos en dentame e de probable postura erguida.\nO descubrimento de Dart e el propio foron inicialmente duramente criticados polos antrop\u00f3logos m\u00e1is importantes da \u00e9poca, en especial por Arthur Keith, quen afirmaba que o neno de Taung non era outra cousa que un gorila novo. Robert Broom, que posteriormente descubriu dende 1936 m\u00e1is astralopithecinos e confirmou a propia descuberta de Dart, e Wilford Le Gros Clark apoiaron as afirmaci\u00f3ns de Dart.\nActualmente non todas as ideas de Dart te\u00f1en aceptaci\u00f3n hoxe, a s\u00faa afirmaci\u00f3n que os \u00f3sos de gacela, atopados en asociaci\u00f3n co \"Australopithecus africanus\" foron ferramentas usadas por estes non se acepta hoxe. Dapert tam\u00e9n \u00e9 autor da teor\u00eda do simio asasino, a\u00ednda que desenvolvida posteriormente por Robert Ardrey e que tampouco se acepta actualmente.\nEn 1959 publicou as s\u00faas memorias co t\u00edtulo de \"Adventures with the Missing Link\". Dart foi quen suxeriu o nome de \"Homo habilis\"."}
{"id": "16526", "revid": "23204", "url": "https://gl.wikipedia.org/wiki?curid=16526", "title": "Robert Broom", "text": "Robert Broom, nado o de 30 de novembro de 1866 en Paisely, no antigo condado de Renfrewshire (Escocia) e finado o 6 de abril de 1951 en Pretoria (Sur\u00e1frica), foi un m\u00e9dico e paleont\u00f3logo surafricano de orixe escocesa.\nTraxectoria.\nGraduado como m\u00e9dico en 1895 acadou o doutoramento en 1905 na Universidade de Glasgow.\nEn 1897 as\u00e9ntase en Sur\u00e1frica, sendo m\u00faltiplos os seus principais intereses (foi \nantrop\u00f3logo, paleont\u00f3logo, arque\u00f3logo, prehistoriador, escritor, m\u00e9dico, paleoantrop\u00f3logo e profesor de universidade).\nEn Sur\u00e1frica comezou a estudar os r\u00e9ptiles f\u00f3siles antecesores dos mam\u00edferos, pero despois da descuberta do neno de Taung por Raymond Dart interesouse pola paleoantropolox\u00eda.\nEn 1934 comezou a traballar no Museo do Transvaal en Pretoria. A partir de 1936 fixo descubrimentos espectaculares, entre eles fragmentos de seis hom\u00ednidos en Sterkfontein, posteriormente clasificados como australopitecos adultos, as\u00ed como m\u00e1is descubrimentos en Kromdraai e Swartkrans. En 1937, Broom fixo o seu m\u00e1is famoso descubrimento, o \"Australopithecus robustus\". Eses descubrimentos apoiaron as teor\u00edas de Dart.\nPrincipais publicaci\u00f3ns.\nArtigos en revistas.\nEntre os centos de artigos publicados en revistas cient\u00edficas os m\u00e1is importantes son:\nAbreviatura.\nA abreviatura Broom empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "16532", "revid": "89787", "url": "https://gl.wikipedia.org/wiki?curid=16532", "title": "Roedores", "text": "Os roedores (\"Rodentia\") representan a rama m\u00e1is abundante e distribu\u00edda dentro dos mam\u00edferos. Actualmente hai entre 2.000 e 3.000 especies de roedores.\nReco\u00f1\u00e9cense facilmente pola presenza dun \u00fanico par de incisivos superiores de crecemento continuo cunha grosa capa de esmalte na parte dianteira. Os machos pos\u00faen un \u00f3so peneano e as femias \u00fatero dobre.\nIncl\u00fae especies co\u00f1ecidas como esqu\u00edos, marmotas, castores, ratos, h\u00e1msteres, lemmings, ratas, leir\u00f3ns, cobaias, maras, agut\u00eds, pacas, chinchillas etc.\nMorfolox\u00eda.\nA maior\u00eda dos roedores te\u00f1en pata curtas, son cuadr\u00fapedes e son relativamente pequenos. A s\u00faa caracter\u00edstica com\u00fan principal son os dous incisivos, de gran tama\u00f1o e crecemento continuo, situados nos maxilares inferior e superior, e que s\u00f3 est\u00e1n cubertos de esmalte na parte frontal. Na parte interior a dentina queda exposta. A pesar das s\u00faas caracter\u00edsticas com\u00fans, os roedores desenvolveron unha gran variedade de formas segundo o seu h\u00e1bitat e o seu estilo de vida.\nAnatom\u00eda exterior.\nO tama\u00f1o dos roedores var\u00eda entre as especies ananas como \"Mus minutoides\" ou o \"Micromys minutus\", que con frecuencia pesan menos de cinco gramos; e o \"Hydrochoerus hydrochaeris\", o roedor m\u00e1is grande do mundo, que ten unha lonxitude da cabeza \u00e1 cola de entre 100 e 130 cent\u00edmetros, e que pode chegar a pesar entre 50 e 60\u00a0kg. Outros roedores de gran tama\u00f1o son o castor, a pacarana ou a paca. A\u00ednda as\u00ed, a maior\u00eda dos roedores te\u00f1en un tama\u00f1o entre o dun rato e o dunha rata, e miden entre 8 e 30 cent\u00edmetros de longo.\nOs roedores normalmente te\u00f1en unha pelaxe espesa, con pelos longos e curtos. S\u00f3 a cola \u00e9 case calva nalgunhas especies e s\u00f3 existe unha especie que \u00e9 case calva en todo o corpo, a \"Heterocephalus glaber\". \nNa maior\u00eda dos casos, a coloraci\u00f3n do pelo \u00e9 de cores pouco rechamantes que axudan a camuflarse. Normalmente son grises ou casta\u00f1os, mais os roedores que viven no deserto poden ser de cor amarela. De todos os xeitos tam\u00e9n hai pelaxes con moitas cores, como \u00e9 o caso dalg\u00fans esqu\u00edos tropicais.\nA maior\u00eda dos roedores te\u00f1en cola e s\u00f3 nalgunhas formas de grandes dimensi\u00f3ns ou de estilo de vida subterr\u00e1neo a cola \u00e9 rudimentaria e non sobresae ao exterior. Nalgunhas especies arbor\u00edcolas, a cola \u00e9 pr\u00e9nsil, e no caso dos castores exerce como un leme, aplanado e calvo. En numerosas especies a cola pode separarse do corpo con facilidade, para facilitar a fuxida dos predadores; na maior\u00eda dos casos a cola medra de novo parcialmente.\nOs roedores adoitan ter un nariz curto e redondeado na punta do foci\u00f1o. O rinario \u00e9 rudimentario ou nalg\u00fans casos ausente. A cavidade bucal est\u00e1 dividida en d\u00faas partes por unha abertura; a parte interior incl\u00fae os incisivos e a parte posterior incl\u00fae os premolares e os molares. O diastema que hai no medio permite pasar ao labio. \nAdemais, a pel peluda da cara col\u00f3case detr\u00e1s dos incisivos (\"Inflexum pellitum\"). As d\u00faas adaptaci\u00f3ns evitan que no momento de roer se introduzan obxectos estra\u00f1os non dixeribles na boca. O labio superior normalmente est\u00e1 dividido, de xeito que os incisivos son visibles mesmo cando o animal ten a boca pechada. A lingua \u00e9 curta e compacta cunha punta obtusa, que nunca sobresae por riba dos incisivos. As papilas gustativas, presentes ata a punta da lingua, son pequenas e semellantes a un f\u00edo. No caso dos Hystricidae, tam\u00e9n est\u00e1n un pouco agrandadas e duras. Na maior\u00eda das especies, a ra\u00edz da lingua pos\u00fae tres papilas caliciformes.\nMoitas especies te\u00f1en grandes bolsas nas faceiras que chegan ata as orellas e est\u00e1n cubertas de pelo. Estas bolsas poden sacarse de dentro cara a f\u00f3ra para limpalas. No caso dos h\u00e1msteres, as s\u00faas aberturas at\u00f3panse nos \u00e1ngulos da boca, mentres que nos Geomyoidea se atopan na parte exterior das meixelas.\nClasificaci\u00f3n.\nA antiga subdivisi\u00f3n da orde dos roedores en d\u00faas subordes, Sciurognathi e Hystricognathi foi descartada hai tempo. Na actualidade, os roedores div\u00eddense en cinco subordes, segundo o seguinte esquema:\nSuborde Anomaluromorpha\nSuborde Castorimorpha\nSuborde Hystricomorpha\nSuborde Myomorpha\nSuborde Sciuromorpha"}
{"id": "16533", "revid": "7596", "url": "https://gl.wikipedia.org/wiki?curid=16533", "title": "Paranthropus", "text": "O Paranthropus \u00e9 un x\u00e9nero extinto de hom\u00ednidos b\u00edpedes que probablemente descend\u00eda dos \"Australopithecus\". Todas as especies de \"Paranthropus\" foron b\u00edpedes e a maior\u00eda viviron tam\u00e9n no tempo no que as especies do x\u00e9nero \"Homo\", tam\u00e9n descendentes dos \"Australopithecus\", prevalec\u00edan. Os \"Paranthropus\" apareceron hai 2.6 mill\u00f3ns de anos, xusto antes do comezo do Plistoceno, e desapareceron hai 1,3 mill\u00f3ns de anos. O cerebro da maior\u00eda das especies de \"Paranthropus\" ti\u00f1a o tama\u00f1o do 40% do cerebro do home actual, e ti\u00f1a unha altura de entre 1,3 e 1,4 metros e viv\u00edan en zonas boscosas.\nOs \"Paranthropus\" estaban adaptados a unha dieta de ra\u00edces e plantas, a diferenza do \"Homo\" que pod\u00eda comer de todo. \nO nome deullo Robert Broom en 1938, \"Paranthropus\" significa \u00e1 beira do home, nun primeiro momento foron inclu\u00eddos no x\u00e9nero Australopithecino, e non foi ata mediados do s\u00e9culo XX cando se comezou a diferencialos en diferentes x\u00e9neros.\nAs especies de \"Paranthropus\" estaban menos avanzadas intelectualmente cas especies de \"Homo\", a\u00ednda que ti\u00f1an cerebros m\u00e1is grandes c\u00f3s \"Australopithecus\". Hai mesmo evidencia que algunhas especies de \"Paranthropus\" usaban ferramentas semellantes \u00e1s que se usaba no baixo paleol\u00edtico, co\u00f1ecido como cultura Olduvai, a\u00ednda que non tan avanzadas como as usadas polos \"Homo habilis\". Os \"Paranthropus\" desco\u00f1ec\u00edan o uso da linguaxe a o control do lume.\nEspecies.\n\"Paranthropus aethiopicus\", \"Paranthropus boisei\" e \"Paranthropus robustus\".\nA primeira especie descuberta foi \"Parathropus boisei\" en 1959 por Mary Leakey na Garganta de Olduvai, en Tanzania, orixinalmente denominouno \"Zinjanthropus boisei\", posteriormente co\u00f1ecido como \"Australopithecus boisei\" ata que se creou o novo x\u00e9nero, a\u00ednda que non hai consenso xeral entre os cient\u00edficos e alg\u00fans a\u00ednda o seguen adscribindo ao x\u00e9nero \"Australopithecus\"."}
{"id": "16534", "revid": "1131", "url": "https://gl.wikipedia.org/wiki?curid=16534", "title": "H\u00e1mster", "text": "Un h\u00e1mster \u00e9 un roedor pequeno. Existen moitas especies distintas, a maior\u00eda distinguidas polas bolsas expandibles sobre as meixelas, as cales van desde as meixelas ata os ombros. Son roedores pertencentes \u00e1 subfamilia dos m\u00faridos (\"Muridae\"). As distintas especies agr\u00fapanse en varios x\u00e9neros entre os que destacan \"Cricetus\", \"Mesocricetus\" e \"Phodopus\".\nA maior\u00eda dos h\u00e1msteres encontrados en tendas de mascotas son h\u00e1msteres sirios. Os h\u00e1msteres foron empregados en investigaciones cient\u00edficas para o estudo de m\u00faltiples enfermidades.\nDescubrimento do h\u00e1mster sirio.\nEn 1839, o zo\u00f3logo brit\u00e1nico George Waterhouse achou un h\u00e1mster en Siria, cham\u00e1ndoo \"Cricetus auratus\", ou h\u00e1mster dourado. A pel do h\u00e1mster estivo en exposici\u00f3n nun museo brit\u00e1nico. O h\u00e1mster sirio foi ignorado pola ciencia europea durante s\u00e9culo seguinte. \u00d3 redor do ano 1930, o zo\u00f3logo e profesor da universidade de Xerusal\u00e9n Aharoni encontrou unha nai e cr\u00edas de h\u00e1mster no deserto sirio. Para cando regres\u00f3 \u00f3 seu laboratorio, a maior\u00eda escaparan ou morreran. Os h\u00e1msteres remanentes foron doados \u00e1 Universidade de Xerusal\u00e9n, onde foron criados con \u00e9xito. Debido a que eran levemente maiores en tama\u00f1o \u00f3s encontrados por Waterhouse cham\u00f3uselles \"Mesocricetus auratus\", inda que posiblemente se tratase da mesma especie. \"Mesocricetus aratus\" \u00e9 o nome cient\u00edfico actual do h\u00e1mster sirio."}
{"id": "16535", "revid": "23204", "url": "https://gl.wikipedia.org/wiki?curid=16535", "title": "Homo habilis", "text": "Homo habilis \u00e9 unha especie do x\u00e9nero \"Homo\", que viviu aproximadamente entre hai 2 e 1,5 mill\u00f3ns de anos, no comezo do Plistoceno. Descubriuno o equipo de Louis e Mary Leakey o 4 de novembro de 1960 (f\u00f3sil OH 7) na Garganta de Olduvai, en Tanzania. O nome suxeriuno Raymond Dart e finalmente estableceuse en 1964. Ademais de Olduvai atop\u00e1ronse f\u00f3siles en cantidade en Koobi Fora e en moita menor medida no val do r\u00edo Omo.\nInterpr\u00e9tase que foi a primeira especie do x\u00e9nero \"Homo\" en aparecer, e \u00e9 a menos semellante \u00e1 especie humana actual. Ti\u00f1a pequena estatura (1,3 m), as pernas curtas e uns brazos desproporcionadamente grandes comparado co \"Homo sapiens\"; o seu cerebro era a metade do do \"Homo\" actual, entre 600 e 700\u00a0cm\u00b3. P\u00e9nsase que descend\u00eda dunha das especies de \"Australopithecus\".\nO \"Homo habilis\" compartiu a terra con outros b\u00edpedes, como o \"Paranthropus boisei\". Malia iso, o \"H. habilis\", coas s\u00faas innovaci\u00f3ns nas ferramentas e a s\u00faa dieta menos especializada, tivo \u00e9xito e deu lugar a novas especies, mentres os \"Paranthropus\" desapareceron.\nA grande innovaci\u00f3n do \"Homo habilis\" foi a utilizaci\u00f3n de ferramentas de pedra lascada, o que lle deu primac\u00eda sobre os primates. Utiliz\u00e1banas sobre todo para escarvar, non a\u00ednda para cazar como far\u00edan os seus descendentes, dedic\u00e1ndose tam\u00e9n \u00e1 busca de presas, e hai pouca evidencia que controlasen o lume ou empregasen a linguaxe articulada."}
{"id": "16536", "revid": "1987", "url": "https://gl.wikipedia.org/wiki?curid=16536", "title": "Golfo de Aqaba", "text": "O golfo de Aqaba (en \u00e1rabe: Bahr el-Akabah), tam\u00e9n chamado de golfo de Eilat, consiste da ba\u00eda nordeste do mar Vermello e separa a Pen\u00ednsula de Arabia da Pen\u00ednsula do Sina\u00ed.\nOs pa\u00edses ba\u00f1ados polo golfo de Aqaba son o Exipto, Israel, Xordania (a cidade de Aqaba fica na Xordania) e mais a Arabia Saudita.\nA ba\u00eda ten unha extensi\u00f3n duns 175\u00a0km, no seu lugar m\u00e1is amplo mede 29\u00a0km. A maior profundidade acada os 1.827 m.\nA ba\u00eda est\u00e1 considerada como un excelente lugar para o mergullo."}
{"id": "16537", "revid": "98629", "url": "https://gl.wikipedia.org/wiki?curid=16537", "title": "Papa", "text": "Papa \u00e9 como se co\u00f1ece ao bispo e patriarca de Roma, supremo l\u00edder espiritual da Igrexa cat\u00f3lica e tam\u00e9n xefe do Estado do Vaticano. \"Papa\" \u00e9 tam\u00e9n o t\u00edtulo dos patriarcas da Igrexa copta e da Igrexa apost\u00f3lica armenia.\nT\u00edtulos.\nO Papa formalmente ten os t\u00edtulos de \na\u00ednda que no dereito can\u00f3nico sexa apenas referido como \"pont\u00edfice romano\".\nElecci\u00f3n.\nNos comezos da Igrexa, os sucesores de san Pedro eran simplemente os \"bispos de Roma\" e vigairos de Pedro, a partir do 495 comeza a empregarse o t\u00edtulo de vigairo de Cristo. O \"t\u00edtulo\" de papa non exist\u00eda antes de 306 e durante moito tempo foi tan s\u00f3 un t\u00edtulo e de respecto e cortes\u00eda, ata 325, o vigairo de Pedro, co Concilio de Nicea exerc\u00eda tan s\u00f3 a funci\u00f3n dun metropolita como \"bispo de Roma\". A fins do s\u00e9culo VIII o t\u00edtulo estaba xeneralizado para designar os bispos de Roma, pero non foi ata Gregorio IX (1073 - 1085) que se oficializou como o t\u00edtulo formal para os sucesores de Pedro.\nNos primeiros tempos os papas eran elixidos por aclamaci\u00f3n do pobo de Roma (e nalg\u00fans casos por imposici\u00f3n de certos reis), coas consecuentes discusi\u00f3ns e problemas (chegou a haber ata 3 papas ao tempo). Actualmente a elecci\u00f3n dun papa faise a trav\u00e9s de votaci\u00f3n (secreta desde 1274) dos cardeais con menos de 80 anos e reunidos nun conclave. En teor\u00eda, calquera home bautizado pode ser elixido papa, a\u00ednda que se escolla sempre un dos cardeais. O cargo \u00e9 vitalicio, a\u00ednda que houbo renuncias, como a do papa Celestino V.\nO papa est\u00e1 auxiliado pola Curia romana, o goberno da Igrexa cat\u00f3lica. A presenza tradicional do papa en Roma non obriga a que o papa resida na cidade. Tal aconteceu cando, entre 1309 e 1378, a residencia papal estableceuse en Avi\u00f1\u00f3n (sur de Francia).\nFundaci\u00f3n da Igrexa.\nA tradici\u00f3n cat\u00f3lica afirma que, o primeiro xefe da Igrexa cat\u00f3lica (o primeiro papa) foi san Pedro, a quen, Xesucristo dixo \"Ti es Pedro e sobre esta pedra construirei a mi\u00f1a Igrexa\" (Mateu XVI:18-19).\nO evanxeo reflicte a vontade de Xesus de que os seus disc\u00edpulos permanecesen unidos baixo a direcci\u00f3n de Pedro, a quen Cristo deu o nome nun momento solemne, levando os seus ap\u00f3stolos \u00e1 cidade de Cesarea de Filipo: \"\"Ti \u00e9s Pedro e sobre esta pedra, edificarei a mi\u00f1a Igrexa. A ti che darei as chaves do reino dos ceos; e todo o que ligares na terra ser\u00e1 ligado nos ceos, e todo o que desligares na terra ser\u00e1 desligado nos ceos\" (Evanxeo segundo san Mateu, 16, 13-20).\"\nO goberno xer\u00e1rquico da Igrexa cat\u00f3lica bas\u00e9ase posteriormente na autoridade dos sucesores dos Ap\u00f3stolos, chamados Bispos, reunidos en concilio baixo a autoridade do primaz de todos os Bispos, o Bispo de Roma, porque tanto san Pedro como san Paulo morreran en Roma, e de a\u00ed a igrexa da cidade ser reco\u00f1ecida como cabeza das demais. Para o caso de san Paulo, al\u00e9n do testemu\u00f1o das s\u00faas cartas desde a prisi\u00f3n en Roma, existen testemu\u00f1os arqueol\u00f3xicos e escritos do seu martirio en Roma.\nM\u00e1is importante \u00e9 o caso de san Pedro, de quen propiamente se considera que suceden os outros 264 papas. Das escavaci\u00f3ns arqueol\u00f3xicas realizadas na segunda metade do s\u00e9culo XX por baixo do altar maior da bas\u00edlica de San Pedro no Vaticano parece probarse que o t\u00famulo principal al\u00ed situado, xunto a varias inscrici\u00f3ns co nome \"Petrus\", cont\u00e9n vestixios do s\u00e9culo I. Existen adicionalmente testemu\u00f1os escritos. De entre os m\u00e1is importantes est\u00e1n:\nPapel pol\u00edtico.\nHoxe en d\u00eda, o papel pol\u00edtico do papa trad\u00facese principalmente no exercicio dun cargo cerimonial, relixioso e diplom\u00e1tico, a\u00ednda que ata 1870 a autoridade temporal do papa se exerc\u00eda sobre un territorio no centro de Italia, denominado \"Estados Pontificios\", aos que os papas non quixeron renunciar ata seren forzados cando a reunificaci\u00f3n italiana.\nA antig\u00fcidade do estatuto secular e de conduci\u00f3n de asuntos de estado do papa \u00e9 demostrada xa na confrontaci\u00f3n do papa Le\u00f3n I con Atila en 452 e aumentou substancialmente en 754, cando o l\u00edder dos francos Pipino, o Breve doou ao papa un territorio que formar\u00eda a base dos futuros Estados Papais. No ano 800, o papa Le\u00f3n III coroou a Carlos Magno como Emperador, paso decisivo no cami\u00f1o para o Sacro Imperio Romano. Desde esa data tornouse unha tradici\u00f3n a coroaci\u00f3n dos emperadores polo papa, ata Carlos V. Napole\u00f3n Bonaparte fixo revivir esa tradici\u00f3n fac\u00e9ndose coroar do mesmo modo.\nConxuntamente coa posici\u00f3n do papa como rexente territorial e pr\u00edncipe da Cristiandade (especialmente preeminente cos papas do Renacemento como Alexandre VI e Xulio II), e como l\u00edder espiritual do Sacro Imperio Romano (m\u00e1is relevante con papas como Gregorio VII e Alexandre III), o papa, como supremo pont\u00edfice, ten autoridade pol\u00edtica e temporal. Alg\u00fans dos exemplos ao longo da historia son a bula \"Laudabiliter\" en 1155 (que autoriza a Henrique II de Inglaterra a invadir Irlanda), a bula \"Manifestus Probatum\" que reco\u00f1ece a independencia de Portugal, a bula \"Inter Caeteras\" en 1493 (que conduce ao Tratado de Tordesillas no ano seguinte, dividindo o mundo entre Portugal e Espa\u00f1a) ou a bula \"Inter Gravissimas\" de 1582 (que establece o calendario gregoriano, actualmente en uso).\nPapel relixioso.\nO papa disp\u00f3n, para os cat\u00f3licos, de autoridade relixiosa en materia de fe. \u00c9 igualmente quen aproba e preside \u00e1s cerimonias de beatificaci\u00f3n ou canonizaci\u00f3n, e \u00e1 nomeaci\u00f3n de Cardeais. O Concilio do Vaticano I de 1869-1870 definiu o dogma da \"Infalibilidade Papal\", polo cal pronunciamentos solemnes (\"ex-catedra\") do papa a respecto da fe e da moral non presentan posibilidade de erro. Desde que foi establecida, a infalibilidade papal s\u00f3 foi usada unha vez, polo papa P\u00edo XII, nos anos 50.\nSucesores.\nEntre os sucesores de San Pedro foron elixidos 212 italianos, 17 franceses, 11 gregos, 6 sirios, 6 alem\u00e1ns, 3 espa\u00f1ois, 3 norte-africanos, 2 da antiga Dalmacia, 1 portugu\u00e9s, 1 ingl\u00e9s, 1 neerland\u00e9s, 1 cretense e dende o s\u00e9culo XX 1 polaco, 1 alem\u00e1n e, dende 2013, 1 arxentino."}
{"id": "16538", "revid": "138963", "url": "https://gl.wikipedia.org/wiki?curid=16538", "title": "Mu\u00ed\u00f1o", "text": "Un mu\u00ed\u00f1o (do lat\u00edn serodio \"molinum\", por reduci\u00f3n da expresi\u00f3n \"saxum molinum\" 'moa') \u00e9 un artificio para moer algo; o m\u00e1is habitual son os cereais, especialmente o trigo e o millo, para obter fari\u00f1a.\nXeralmente constaban dunha pedra circular fixa sobre a que se move outra de forma troncoc\u00f3nica que ao xirar segue a forma da anterior. Tam\u00e9n pode ter forma de disco e ent\u00f3n ch\u00e1mase \"moa\".\nPara mover a pedra utiliz\u00e1base a enerx\u00eda e\u00f3lica (mu\u00ed\u00f1o de vento), a hidr\u00e1ulica (mu\u00ed\u00f1o de auga), animais (mu\u00ed\u00f1o de sangue) e, en mu\u00ed\u00f1os pequenos, a manual (un exemplo dom\u00e9stico deles son os \"mu\u00ed\u00f1os do caf\u00e9\", a\u00ednda que actualmente son el\u00e9ctricos a maior\u00eda).\nMu\u00ed\u00f1os de vento.\nOs m\u00e1is famosos, grazas a Don Quixote, son os da Mancha, pero hab\u00edaos por todas as partes e moi especialmente no centro e sur de Espa\u00f1a, onde as correntes dos r\u00edos non eran tan importantes como noutros pa\u00edses europeos. A\u00ednda poden verse en Campo de Criptana (Cidade Real) ou en Consuegra (Toledo). Tam\u00e9n son famosos os dos Pa\u00edses Baixos.\nA utilidade dos mu\u00ed\u00f1os de vento para producir enerx\u00eda mec\u00e1nica tense aproveitado para outros usos, como sacar auga, do que son un exemplo os empregados nos \"polders\" dos Pa\u00edses Baixos ou, actualmente, para producir enerx\u00eda el\u00e9ctrica. Pola s\u00faa forma, todos estes artefactos mantiveron o nome de mu\u00ed\u00f1os, o que \u00e1s veces pode dar a impresi\u00f3n equivocada de que a palabra mu\u00ed\u00f1o designa calquera destes ou especificamente os de vento. Concretamente, o nome correcto dos que producen enerx\u00eda el\u00e9ctrica \u00e9 aeroxeradores.\nMu\u00ed\u00f1os de auga.\nOs mu\u00ed\u00f1os de auga ou aceas constru\u00edanse \u00e1 beira dos r\u00edos, realizando unha presa para embalsar auga e conseguir unha diferenza de altura. A auga do encoro corr\u00eda por un canal ou \"cano\" e mov\u00eda unha roda con \"penas\" (p\u00e1s) chamada \"rodicio\", a que \u00e1 s\u00faa vez mov\u00eda as pedras ou \"moas\" do mu\u00ed\u00f1o. \nAo conxunto formado polo encoro e m\u00e1is o cano de alimentaci\u00f3n do mu\u00ed\u00f1o ch\u00e1maselle popularmente caneiro, sendo xunto cos caneiros de pesca elementos caracter\u00edsticos da paisaxe dos r\u00edos galegos.\nEste modo de obter enerx\u00eda mec\u00e1nica utiliz\u00e1base tam\u00e9n noutros usos, como os bat\u00e1ns (tam\u00e9n mencionados no Quixote) ou nos serradoiros.\nActualmente, moitos destes encoros empr\u00e9ganse para producir enerx\u00eda el\u00e9ctrica (enerx\u00eda minihidr\u00e1ulica), pero levando a auga por un conduto cerrado desde o fondo do encoro at\u00e9 unha turbina, que substit\u00fae a roda de p\u00e1s.\nMu\u00ed\u00f1os de sangue.\nEn lugares sen ventos nin r\u00edos aproveit\u00e1beis, constru\u00edronse mu\u00ed\u00f1os de sangue. O mu\u00ed\u00f1o propiamente dito estaba nunha primeira planta e o eixo que mov\u00eda a moa segu\u00eda at\u00e9 a baixa, onde lle cruzaban uns madeiros aos que se enganchaban mulas ou bois, que cami\u00f1aban en c\u00edrculo, para mover a pedra.\nOutros mu\u00ed\u00f1os.\nExisten determinados tipos de mu\u00ed\u00f1os especializados, as\u00ed o mu\u00ed\u00f1o fari\u00f1eiro ou trigueiro para moer trigo ou outros cereais ou o que extrae o aceite das olivas denominado mu\u00ed\u00f1o de aceite.\nA importancia dos mu\u00ed\u00f1os na econom\u00eda rural galega.\nNas zonas rurais de Galicia a\u00ednda se conservan centos de mu\u00ed\u00f1os, a maior\u00eda deles hoxe abandonados - e moitos deles en perigo de derrube - pero que ata mediados do s\u00e9culo XX formaron parte imprescindible da econom\u00eda local.\nNa agricultura de subsistencia que tradicionalmente se practicaba na Galicia rural unha parte fundamental da alimentaci\u00f3n eran os cereais: millo, centeo e en menor medida trigo. Case todas as casas dispo\u00f1\u00edan dun forno onde se coc\u00eda pan unha vez por semana. Normalmente trat\u00e1base de pan de millo, ocasionalmente con mestura de centeo ou trigo.\nO cereal, que se colleitaba no ver\u00e1n, conserv\u00e1base durante todo o ano, sendo a principal reserva alimentaria para os meses do inverno, xunto coas patacas, a carne de porco salgada ou afumada e o leite das vacas.\nO principal problema para a conservaci\u00f3n dos cereais era o ataque dos ratos, por iso o millo gard\u00e1base nos horreos e o trigo e o centeo en huchas, caixas de madeira grandes con tampa. Dese xeito o cereal pod\u00edase conservar sen problema por moitos meses.\nO problema fundamental era que para utilizar o gran hab\u00eda que moelo e transformalo en fari\u00f1a, e esta, en canto se mo\u00eda deb\u00edase utilizar de xeito inmediato porque sen\u00f3n axi\u00f1a comezaba a farelar, torn\u00e1base \u00a0\u00e1cida e inapropiada para o consumo humano.\nPor iso os mu\u00ed\u00f1os eran tan importantes. Utiliz\u00e1banse decot\u00edo e a s\u00faa construci\u00f3n e conservaci\u00f3n eran asuntos vitais."}
{"id": "16539", "revid": "23204", "url": "https://gl.wikipedia.org/wiki?curid=16539", "title": "Lista de papas", "text": "Esta \u00e9 unha lista sucesoria dos papas considerados pola Igrexa cat\u00f3lica, con indicaci\u00f3n dos seus anos de pontificado. Caben algunhas notas:"}
{"id": "16541", "revid": "5796182", "url": "https://gl.wikipedia.org/wiki?curid=16541", "title": "O Carballal, Palas de Rei", "text": "San Sebasti\u00e1n do Carballal \u00e9 unha parroquia do concello de Palas de Rei, situada entre Moredo e Cu\u00ed\u00f1a, con aproximadamente 30 casas segundo o IGE en 2011 ti\u00f1a 40 habitantes (18 homes e 22 mulleres).\nPatrimonio.\nA igrexa parroquial data do s\u00e9culo XII. Amais de celebrar o patr\u00f3n, hai festas o 7 de agosto, d\u00eda de San Mamede."}
{"id": "16544", "revid": "27155", "url": "https://gl.wikipedia.org/wiki?curid=16544", "title": "Insectos", "text": "A dos insectos (nome cient\u00edfico Insecta , 1758) son unha clase de animais invertebrados, e o grupo m\u00e1is grande dentro do filo dos artr\u00f3podos, caracterizados por presentar un par de antenas, tres pares de patas e dous pares de \u00e1s (que, con todo, poden reducirse ou faltar). A ciencia que estuda os insectos denom\u00ednase entomolox\u00eda. O seu nome prov\u00e9n do lat\u00edn \"insectum\", calco do grego \u1f14\u03bd\u03c4\u03bf\u03bc\u03b1, 'cortado no medio'.\nOs insectos comprenden o grupo de animais m\u00e1is diversos da Terra con aproximadamente un mill\u00f3n de especies descritas, m\u00e1is que todos os demais grupos de animais xuntos, e con estimaci\u00f3ns de ata trinta mill\u00f3ns de especies non descritas, co que, potencialmente, representar\u00edan m\u00e1is do 90 % das formas de vida do planeta. Outros estudos m\u00e1is recentes rebaixan a cifra de insectos por descubrir a entre seis e dez mill\u00f3ns de especies.\nOs insectos p\u00f3dense encontrar en case todos os ambientes do planeta, a\u00ednda que s\u00f3 un pequeno n\u00famero de especies se adaptou \u00e1 vida nos oc\u00e9anos. Hai aproximadamente seis mil especies de odonatos (lib\u00e9lulas, cabali\u00f1os do demo), 20\u00a0000 de ort\u00f3pteros (salt\u00f3ns, grilos), 120\u00a0000 de lepid\u00f3pteros (bolboretas e avela\u00ed\u00f1a), 160\u00a0000 de d\u00edpteros (moscas, mosquitos), 9800 de dicti\u00f3pteros (cascudas, t\u00e9rmites, mantis), 5200 piollo, 1900 Pulga, 82\u00a0000 de hem\u00edpteros (chinches, pulg\u00f3ns, cigarras), 375\u00a0000 de cole\u00f3pteros (escaravellos, maruxi\u00f1as), e 153\u00a0000 especies de himen\u00f3pteros (abellas, avespas, formigas). Con iso e todo a biodiversidade dos insectos dimin\u00fae.\nOs insectos non s\u00f3 presentan unha gran diversidade, sen\u00f3n que tam\u00e9n son incriblemente abundantes. Alg\u00fans formigueiros conte\u00f1en m\u00e1is de vinte mill\u00f3ns de individuos e calc\u00falase que hai 1015 formigas vivindo sobre a Terra. Na selva amaz\u00f3nica est\u00edmase que hai unhas 60\u00a0000 especies e 3,2 \u00d7 108 individuos por hect\u00e1rea. Est\u00edmase que hai 200 mill\u00f3ns de insectos por cada ser humano.\nAlg\u00fans pequenos grupos de animais, tales coma os \"col\u00e9mbolos\", \"proturos\" e \"dipluros\", est\u00e1n relacionados cos insectos no subfilo dos hex\u00e1podos. Os insectos verdadeiros (os da clase dos \"Insecta\") dist\u00ednguense do resto dos hex\u00e1podos en parte por seren ectognatos (coas pezas bucais dispostas exteriormente). Moitas especies, a\u00ednda que non todas, te\u00f1en \u00e1s na s\u00faa fase adulta. Os artr\u00f3podos terrestres como os cemp\u00e9s, miri\u00e1podos, escorpi\u00f3ns e ara\u00f1as conf\u00fandense a mi\u00fado cos insectos debido a que te\u00f1en estruturas corporais semellantes, pero non o son.\nAnatom\u00eda externa.\nOs insectos deben o seu nome \u00e1 estrutura metam\u00e9rica do corpo. O corpo dos insectos est\u00e1 formado por tres rexi\u00f3ns principais (denominadas tagmas): cabeza, t\u00f3rax e abdome uniformemente recubiertas por un exoesqueleto.\nExoesqueleto.\nO exoesqueleto ou ectoesqueleto \u00e9 o esqueleto externo que recubre todo o corpo dos insectos e demais artr\u00f3podos, tam\u00e9n \u00e9 co\u00f1ecido como integumento. En insectos est\u00e1 formado por unha sucesi\u00f3n de capas; de dentro cara a f\u00f3ra estas son: a membrana basal, a epiderme ou hipoderma e a cut\u00edcula; a \u00fanica capa celular \u00e9 a epiderme; o resto non pos\u00fae c\u00e9lulas e est\u00e1 composto por algunhas das seguintes substancias: quitina, artropodina, esclerotina, cera e melanina. O compo\u00f1ente r\u00edxido, a esclerotina, cumpre varios papeis funcionais que incl\u00faen a protecci\u00f3n mec\u00e1nica do insecto e o apoio dos m\u00fasculos esquel\u00e9ticos, a trav\u00e9s do chamado endoesqueleto; nos insectos terrestres, o exoesqueleto tam\u00e9n act\u00faa como unha barreira para evitar a desecamento ou perda da auga interna. O exoesqueleto apareceu por primeira vez no rexistro f\u00f3sil hai uns 550 mill\u00f3ns de anos e a s\u00faa evoluci\u00f3n foi cr\u00edtica para a radiaci\u00f3n adaptativa e a conquista de case todos os nichos ecol\u00f3xicos do planeta que os artr\u00f3podos vi\u00f1eron realizando desde o C\u00e1mbrico.\nCabeza.\nA cabeza \u00e9 a rexi\u00f3n anterior do corpo, en forma de c\u00e1psula. Nela enc\u00f3ntranse os \u00f3rganos da alimentaci\u00f3n e diferentes \u00f3rganos sensoriais, os cales son: un par de antenas, ollos simples (ocelos), ollos compostos e as pezas bucais (un par de mand\u00edbulas, un par de maxilas e o labio ou beizo), que var\u00edan moito segundo as ordes estudadas. A parte externa endurecida ou esclerosada da cabeza ch\u00e1mase cranio.\nA cabeza dos insectos est\u00e1 subdividida por suturas nun n\u00famero de escleritos m\u00e1is ou menos diferenciados que var\u00edan entre os diferentes grupos. Tipicamente hai unha sutura en forma de \"E\" investida, estend\u00e9ndose ao longo da parte dorsal e anterior da cabeza, bifurc\u00e1ndose por encima do ocelo para formar d\u00faas suturas diverxentes, as cales se estenden cara a abaixo nos lados anteriores da cabeza. A parte dorsal desta sutura (a base da E) \u00e9 chamada sutura coronal e as d\u00faas ramas anteriores suturas frontais.\nPor outra banda, a cabeza dos insectos est\u00e1 constitu\u00edda dunha rexi\u00f3n preoral e dunha rexi\u00f3n postoral. A rexi\u00f3n preoral cont\u00e9n os ollos compostos, ocelos, antenas e \u00e1reas faciais, inclu\u00eddo o beizo superior, e a parte postoral cont\u00e9n as mand\u00edbulas, as maxilas e os beizos.\nInternamente, o exoesqueleto da c\u00e1psula cef\u00e1lica dos insectos se invaxina para formar as ramas do tentorio que serven como sitios de inserci\u00f3n muscular.\nOllos.\nA maior\u00eda dos insectos te\u00f1en un par de ollos compostos relativamente grandes, localizados dorso-lateralmente na cabeza. A superficie de cada ollo composto est\u00e1 dividida nun certo n\u00famero de \u00e1reas circulares ou hexagonais chamadas facetas ou omatidios; cada faceta \u00e9 unha lente dunha \u00fanica unidade visual. En adici\u00f3n aos ollos compostos, a maior\u00eda dos insectos pos\u00fae tres ollos simples ou ocelos localizados na parte superior da cabeza, entre os ollos compostos.\nAntenas.\nSon ap\u00e9ndices m\u00f3biles multiarticulados. Pres\u00e9ntanse en n\u00famero par nos insectos adultos e a maior\u00eda das larvas. Est\u00e1n formadas por un n\u00famero variable de artellos denominados anten\u00f3meros ou antenitas.\nO labor das antenas \u00e9 eminentemente sensorial, desempe\u00f1ando varias funci\u00f3ns. A funci\u00f3n t\u00e1ctil \u00e9 a principal, grazas aos pelos t\u00e1ctiles que recubren case todos os anten\u00f3meros; tam\u00e9n desempe\u00f1an unha funci\u00f3n olfativa, proporcionada por \u00e1reas olfativas en forma de placas cribadas de poros microsc\u00f3picos distribu\u00eddas sobre a superficie dalg\u00fans anten\u00f3meros terminais. Tam\u00e9n pos\u00faen unha funci\u00f3n auditiva e \u00e1s veces unha funci\u00f3n prensora durante a c\u00f3pula ou apareamento, ao suxeitar \u00e1 femia. Est\u00e1n formadas por tres partes, sendo as d\u00faas primeiras \u00fanicas e uniarticuladas e a terceira comprende un n\u00famero variable de anten\u00f3meros e denom\u00ednanse respectivamente: escapo, pedicelo e flagelo ou fun\u00edculo.\nPezas bucais.\nSon pezas m\u00f3biles que se articulan na parte inferior da cabeza, destinadas \u00e1 alimentaci\u00f3n; trituran, roen ou mastigan os alimentos s\u00f3lidos ou duros e absorben l\u00edquidos ou semil\u00edquidos. As pezas bucais son as seguintes:\nTipos principais de aparellos bucais.\nO aparello bucal dos insectos sufriu diversas especializaci\u00f3ns nos diferentes grupos de insectos, pero de forma xeral segue alg\u00fans modelos b\u00e1sicos que dependen dos h\u00e1bitos alimenticios. Aqu\u00ed c\u00edtanse os tipos m\u00e1is diferenciados e interesantes, escollidos para ilustrar as diversas formas adoptadas por partes hom\u00f3logas, e os diferentes usos a que poden ser aplicadas. Existen moitos outros tipos, gran cantidade dos cales representan estados intermedios entre alg\u00fans dos aqu\u00ed citados:\nT\u00f3rax.\nO t\u00f3rax \u00e9 o tagma ou rexi\u00f3n do corpo situado entre a cabeza e o abdome que est\u00e1 formado por tres segmentos o prot\u00f3rax, o mesot\u00f3rax e o metat\u00f3rax O segmento anterior, m\u00e1is pr\u00f3ximo \u00e1 cabeza, \u00e9 o prot\u00f3rax, sendo as caracter\u00edsticas principais o primeiro par de patas e o pronoto. O segmento medio \u00e9 o mesot\u00f3rax, sendo as principais caracter\u00edsticas o segundo par de patas e as \u00e1s anteriores. O terceiro e m\u00e1is posterior segmento, que linda co abdome, \u00e9 o metat\u00f3rax, que presenta o terceiro par de patas e as \u00e1s posteriores. Cada segmento est\u00e1 delimitado por unha sutura intersegmentaria. Cada segmento ten catro rexi\u00f3ns b\u00e1sicas. A superficie dorsal ch\u00e1mase tergum (ou notum ) para distinguila do tergo abdominal.\nO t\u00f3rax est\u00e1 unido \u00e1 cabeza por unha rexi\u00f3n do pescozo, membranosa, o cerviz. Hai xeralmente un ou dous escleritos pequenos en cada lado do pescozo, os cales ligan a cabeza co prot\u00f3rax.\nAs d\u00faas rexi\u00f3ns laterais ch\u00e1manse pleuras e a cara ventral ch\u00e1mase esterno. \u00c1 s\u00faa vez, o notum do prot\u00f3rax ch\u00e1mase pronoto, o notum do mesot\u00f3rax ch\u00e1mase mesonoto e o notum do metat\u00f3rax ch\u00e1mase metanoto. Seguindo con esta l\u00f3xica, util\u00edzanse a mesopleura e metapleura, as\u00ed como o mesosternum e metasternum.\nOs notos do mesot\u00f3rax e metat\u00f3rax est\u00e1n frecuentemente subdivididos por suturas en dous ou m\u00e1is escleritos cada un.\nA pleura \u00e9 un segmento portador de \u00e1s, forma un proceso alar-pleural que serve como sost\u00e9n para o movemento da \u00e1.\nEn cada lado do t\u00f3rax hai d\u00faas aberturas en forma de fendas, unha entre o prot\u00f3rax e o mesot\u00f3rax e a outra entre o meso e o metat\u00f3rax. Estes son os estigmas, ou sexa as aberturas externas do sistema traqueal.\nPatas.\nAs patas est\u00e1n divididas en cinco segmentos. Consisten tipicamente nos segmentos seguintes:\nAs patas presentan distintas adaptaci\u00f3ns, dependendo do tipo de vida que leve o insecto; adaptadas \u00f3 salto (salt\u00f3ns), \u00e1 escavaci\u00f3n (grilo toupa), \u00e1 depredaci\u00f3n (mantis), a marcha sobre a auga (pita cega), ou \u00e1 recollida e almacenaxe de alimento (abellas).\n\u00c1s.\nAs \u00e1s son ap\u00e9ndices pareados que se encontran localizadas dorso-lateralmente entre os notos e as pleuras no segundo e terceiro segmento tor\u00e1cico, que son consideradas os responsables do \u00e9xito evolutivo dos insectos, son de consistencia membranosa , isto fai posible o movemento da \u00e1. Caracter\u00edzanse por presentar unha nervaci\u00f3n que \u00e9 a responsable de brindarlle a rixidez necesaria para o voo, esta nervaci\u00f3n \u00e9 caracter\u00edstica de cada grupo de insectos e \u00e9 usada para clasificalos. Nas \u00e1s obs\u00e9rvanse moitas variaci\u00f3ns en canto \u00e1 s\u00faa forma e consistencia.\nAs \u00e1s dos insectos var\u00edan en n\u00famero, tama\u00f1o, forma, textura, nervaci\u00f3n, e na posici\u00f3n en que son mantidas en repouso. A maior\u00eda dos insectos adultos te\u00f1en d\u00faas pares de \u00e1s, situadas no meso e metat\u00f3rax; alg\u00fans, como os d\u00edpteros, te\u00f1en un s\u00f3 par (sempre situado no mesot\u00f3rax salvo nos estreps\u00edpteros que as pos\u00faen no metat\u00f3rax) e alg\u00fans non pos\u00faen \u00e1s (por exemplo, formas \u00e1pteras dos pulg\u00f3ns, formigas obreiras, pulgas, etc.).\nNa maior\u00eda dos insectos as \u00e1s son membranosas e poden conter pequenos pelos ou escamas; nalg\u00fans insectos as \u00e1s anteriores son engrosadas, cori\u00e1ceas ou duras e en forma de vaina, esa estrutura \u00e9 co\u00f1ecida como \u00e9litro (nos cole\u00f3pteros). As chinches te\u00f1en o primeiro par de \u00e1s engrosado na s\u00faa base; a este tipo de \u00e1s ch\u00e1maselles hemi\u00e9litros. As lagostas, grilos, cascudas, entre outros insectos primitivos te\u00f1en o primeiro par de \u00e1s angosto e coa consistencia dun pergami\u00f1o; estas reciben o nome de tegminas. As \u00e1s membranosas dos insectos son usadas para voar, aquelas endurecidas como \u00e9 o caso dos \u00e9litros, hemi\u00e9litros, tegminas, cando encartadas serven de protecci\u00f3n ao segundo par de \u00e1s que \u00e9 delicado por ser membranoso e tam\u00e9n ao abdome. As \u00e1s son tam\u00e9n importantes para producir certos sons, para dispersar cheiros e, polo seu dese\u00f1o, te\u00f1en importancia na camuflaxe e o mimetismo.\nA maior\u00eda dos insectos son capaces de dobrar as \u00e1s sobre o abdome cando est\u00e1n en repouso, pero os grupos m\u00e1is primitivos, como lib\u00e9lulas e ef\u00e9meras, non poden facelo e mante\u00f1en as \u00e1s estendidas para f\u00f3ra, ou reunidas encima do corpo.\nAlg\u00fans insectos como grilos e lagostas machos, son capaces de producir un son caracter\u00edstico coas \u00e1s friccionando as d\u00faas \u00e1s anteriores entre si, ou as \u00e1s anteriores coas patas posteriores.\nMoitos insectos como as moscas e abellas, moven as \u00e1s tan rapidamente que se produce un zunido. O zunido, pola s\u00faa frecuencia sonora, \u00e9 un car\u00e1cter espec\u00edfico e en insectos como os mosquitos ou zancudos femias, \u00e9 un elemento usado polas femias para atraer aos machos que voan nun enxame.\nOs insectos son os \u00fanicos invertebrados capaces de voar. No Carbon\u00edfero, algunhas \"Meganeura\" (un grupo relacionado coas lib\u00e9lulas actuais) ti\u00f1an unha envergadura de 75 cm.; a aparici\u00f3n de insectos xigantes parece ter unha relaci\u00f3n directa co contido de os\u00edxeno da atmosfera, que naquela \u00e9poca era do 35 %, comparado co 21 % actual; o sistema traqueal dos insectos limita o seu tama\u00f1o, de modo que elevadas concentraci\u00f3ns de os\u00edxeno permitiron tama\u00f1os maiores. Os maiores insectos voadores actuais, como algunhas bolboretas nocturnas (\"Attacus atlas\", \"Thysania agrippina\") son moito menores.\nAdemais do voo activo, moitos pequenos insectos son tam\u00e9n dispersados polo vento. Este \u00e9 o caso dos pulg\u00f3ns que a mi\u00fado son transportados longas distancias polas correntes de aire.\nAbdome.\nO abdome \u00e9 o tagma m\u00e1is grande do insecto, que tipicamente consta de 11 a 12 segmentos e est\u00e1 menos esclerotizado que a cabeza ou o t\u00f3rax. Cada segmento do abdome est\u00e1 representado por un tergo e un esterno esclerotizados. Os tergos est\u00e1n separados entre si e do esterno ou pleura adxacentes por membranas. Os espir\u00e1culos at\u00f3panse na \u00e1rea pleural. A variaci\u00f3n desta area incl\u00fae a fusi\u00f3n do tergo co esterno para formar escudos continuos dorsais ou ventrais ou un tubo c\u00f3nico. Alg\u00fans insectos te\u00f1en un esclerito na \u00e1rea pleural chamada lateroterxita. Os escleritos ventrais \u00e1s veces denom\u00ednanse laterosternitas. Durante a etapa embrionaria de moitos insectos e a etapa postembrionaria dos insectos primitivos, est\u00e1n presentes 11 segmentos abdominais. Nos insectos modernos hai unha tendencia \u00e1 reduci\u00f3n do n\u00famero de segmentos abdominais, pero o n\u00famero primitivo de 11 mantense durante a embriox\u00e9nese. A variaci\u00f3n no n\u00famero de segmentos abdominais \u00e9 considerable. Se se considera que nos apterigotos son indicativos da forma para os pterigotos, reina a confusi\u00f3n: os protura adultos te\u00f1en 12 segmentos, os col\u00e9mbolos te\u00f1en 6. A familia Acrididae dos ort\u00f3pteros ten 11 segmentos e un esp\u00e9cime f\u00f3sil de zoraptera ten un abdome de 10 segmentos.\nAnatom\u00eda interna.\nSistema nervioso.\nO sistema nervioso dos insectos est\u00e1 formado polo ganglio supraesof\u00e1xico ou cerebro, o ganglio subesof\u00e1xico e unha cadea de ganglios (un por segmento do corpo) colocados ao longo da rexi\u00f3n ventral do corpo, unidos por comisuras. O cerebro est\u00e1 composto pola fusi\u00f3n de tres ganglios (protocerebro, deutocerebro e tritocerebro) os cales innervan os \u00f3rganos e ap\u00e9ndices da cabeza. O ganglio subesof\u00e1xico \u00fanese ao cerebro mediante as comisuras esof\u00e1xicas e est\u00e1 formado pola fusi\u00f3n dos ganglios mandibular, maxilar e labial. A cadea de ganglios ventrais presenta variaci\u00f3ns, observ\u00e1ndose unha tendencia \u00e1 fusi\u00f3n dos mesmos tanto no t\u00f3rax coma no abdome. \nNos insectos existen ademais outros sistemas nerviosos, coma o estomog\u00e1strico, o cal controla os movementos dos sistemas dixestivo, circulatorio e os m\u00fasculos oclusores dos espir\u00e1culos. E por \u00faltimo, o sistema perif\u00e9rico que desempe\u00f1a funci\u00f3ns sensoriais.\nSistema respiratorio.\nA respiraci\u00f3n real\u00edzase na maior\u00eda dos insectos dun modo pasivo (a trav\u00e9s dun gradiente de concentraci\u00f3n de os\u00edxeno), grazas a unha serie de tubos baleiros que no seu conxunto forman o sistema traqueal, os gases respiratorios circulan a trav\u00e9s del. As traqueas \u00e1brense ao exterior a trav\u00e9s dos estigmas ou espir\u00e1culos, en principio un par en cada segmento corporal; logo van reducindo progresivamente o seu di\u00e1metro ata converterse en traqueolas que penetran nos tecidos e achegan os\u00edxeno \u00e1s c\u00e9lulas. \nNa respiraci\u00f3n traqueal o transporte de gases respiratorios \u00e9 totalmente independente do sistema circulatorio polo que, a diferenza dos vertebrados, o flu\u00eddo circulatorio (hemolinfa) non almacena os\u00edxeno. En especies de gran tama\u00f1o coma as lagostas, a difusi\u00f3n pasiva resulta insuficiente, polo que realizan movementos cos m\u00fasculos abdominais para forzaren a circulaci\u00f3n dos gases.\nSistema dixestivo.\nO sistema dixestivo ou canle alimenticia dos insectos \u00e9 un conduto, xeralmente algo enrolado que se estende desde a boca ao ano. Div\u00eddese en tres rexi\u00f3ns: o estomodeo, o mesenter\u00f3n e o proctodeo. Est\u00e1 composto por un tubo de tres secci\u00f3ns que reciben os nomes de intestino anterior (estomodeo), intestino medio (mes\u00e9nteron) e intestino posterior (proctodeo), dos cales o mes\u00e9nteron \u00e9 o encargado da absorci\u00f3n dos nutrientes. A maior\u00eda dos insectos pos\u00fae un par de gl\u00e1ndulas debaixo da parte anterior da canle alimenticia Separando estas rexi\u00f3ns hai v\u00e1lvulas e esf\u00ednteres que regulan o paso do alimento dunha a outra.\nSistema excretor.\nO aparello excretor dos insectos est\u00e1 constitu\u00eddo polos tubos de Malpighi que son tubos cegos que flotan no hemocele, de onde captan os produtos residuais e desembocan na parte final do tubo dixestivo onde son evacuados e eliminados coas feces. Son capaces de reabsorber auga e electr\u00f3litos, co que xogan un importante papel no equilibrio h\u00eddrico e osm\u00f3tico. O seu n\u00famero oscila entre catro a m\u00e1is de cen. Os insectos son uricot\u00e9licos, \u00e9 dicir, excretan principalmente \u00e1cido \u00farico. Excepcionalmente, os tubos de Malpighi modif\u00edcanse en gl\u00e1ndulas produtoras de seda ou \u00f3rganos produtores de luz.\nAlg\u00fans insectos pos\u00faen \u00f3rganos excretores adicionais e independentes do tubo dixestivo, como as gl\u00e1ndulas labiais ou maxilares, e os riles de acumulaci\u00f3n (corpos peric\u00e1rdicos, nefrocitos dispersos polo hemocele, oenocitos epid\u00e9rmicos e c\u00e9lulas do urato).\nSistema circulatorio.\nO sistema circulatorio dos insectos \u00e9 un sistema aberto no cal os \u00f3rganos son ba\u00f1ados directamente polo sangue (hemolinfa). Salvo excepci\u00f3ns, s\u00f3 existe un vaso sangu\u00edneo dividido en c\u00e1maras. A zona posterior deste vaso denom\u00ednase coraz\u00f3n e est\u00e1 dotada de varias aberturas laterais chamadas ost\u00edolos que permiten a entrada de sangue. A parte anterior do vaso ch\u00e1mase aorta e consiste nun tubo recto e sen v\u00e1lvulas. O coraz\u00f3n aspira a hemolinfa da cavidade abdominal e prop\u00falsaa cara \u00e1 cabeza, a trav\u00e9s da aorta, desde onde volve a filtrarse \u00f3s tecidos cara a cavidade abdominal. Nalg\u00fans insectos existen bombas accesorias destinadas a irrigar as patas, as \u00e1s ou as antenas.\nA hemolinfa \u00e9 o l\u00edquido circulatorio. A s\u00faa composici\u00f3n var\u00eda moito dunha especie a outra. As s\u00faas principais funci\u00f3ns son:\nPercepci\u00f3n.\nMoitos insectos pos\u00faen \u00f3rganos moi refinados de percepci\u00f3n; nalg\u00fans casos os seus sentidos poden percibir cousas fora do rango de percepci\u00f3n dos sentidos dos humanos. Por exemplo, as abellas poden ver no espectro ultravioleta e captar os patr\u00f3ns de polarizaci\u00f3n da luz, e certas avela\u00ed\u00f1as macho te\u00f1en un sentido especializado do olfacto que lles axuda a detectar as feromonas das femias a moitos quil\u00f3metros de distancia; as formigas poden seguir na escuridade os rastros olorosos deixadas polas s\u00faas compa\u00f1eiras.\nDebido ao pequeno tama\u00f1o e a simplicidade do seu sistema nervioso, o procesamento que poidan facer das percepci\u00f3ns \u00e9 moi limitado. Por exemplo, en xeral ac\u00e9ptase que a visi\u00f3n dos insectos ofrece moi baixa resoluci\u00f3n dos detalles, especialmente a grandes distancias.\nPor outra banda son capaces de dar respostas sorprendentemente r\u00e1pidas ante est\u00edmulos espec\u00edficos. Por exemplo, o reflexo de correr das cascudas ao percibir nos seus cercos posteriores calquera movemento de aire que delata a presenza dun perigo ao seu ao redor, ou o reflexo das mosca s e lib\u00e9lulas durante o voo de esquivar obst\u00e1culos a alta velocidade.\nReproduci\u00f3n.\nOs insectos presentan sexos separados e frecuentemente moi diferenciados morfoloxicamente entre si, sendo nalg\u00fans casos o macho m\u00e1is grande e de coloraci\u00f3n m\u00e1is rechamante c\u00e1 femia. Reprod\u00facense normalmente por v\u00eda sexual, nalg\u00fans casos tam\u00e9n se poden reproducir mediante partenox\u00e9nese (asexualmente), nalgunhas poucas especies non se co\u00f1ecen machos. Con todo, ademais deste tipo de reproduci\u00f3n sexual, existen especies que poden reproducirse sen aparearse e, mesmo, este pode ser o proceso t\u00edpico de reproduci\u00f3n en varias delas. Estas especies denom\u00ednanse partenoxen\u00e9ticas e o seu tipo de reproduci\u00f3n \u00e9 eminentemente asexual. Este mecanismo de reproduci\u00f3n est\u00e1 bastante distribu\u00eddo na maior\u00eda das ordes de apterigotos. A\u00ednda que \u00e9 moito menos frecuente, existen especies de insectos que son hermafroditas, \u00e9 dicir, levan os dous sexos funcionais no mesmo individuo (por exemplo \"Icerya purchasi\" e \"Perla marginata\").\nUn bo exemplo de especie partenoxen\u00e9tica \u00e9 o insecto pau (\"Dixppus morosus\"). Os machos nesta especie son sumamente escasos e as femias comezan a po\u00f1er ovos non fertilizados en canto maduran. Estes ovos desenv\u00f3lvense e abren con normalidade, dando orixe a novas femias. Deste xeito unha xeraci\u00f3n de femias, xeneticamente id\u00e9ntica \u00e1 anterior, sucede a outra ininterrompidamente. Este tipo de partenog\u00e9nese, na cal os \u00f3vulos se producen sen reduci\u00f3n do n\u00famero cromos\u00f3mico (sen meiose) e as femias dan orixe a m\u00e1is femias, denom\u00ednase partenox\u00e9nese \"telit\u00f3quica\" e \u00e9 o mecanismo usual de reproduci\u00f3n entre os \u00e1fidos.\nDun modo algo diferente, unha abella reina \"(Apis mellifera\") pode po\u00f1er ovos fertilizados (diploides) dos que xorden femias, e ovos sen fecundar (haploides) dos que xurdir\u00e1n machos (os abell\u00f3ns). Neste caso, no que a partenox\u00e9nese prod\u00facese a partir de \u00f3vulos que xurdiron por meiose polo que hai reduci\u00f3n do n\u00famero cromos\u00f3mico, a partenox\u00e9nese denom\u00ednase \"arrenot\u00f3quica\". Este sistema de determinaci\u00f3n do sexo no que as femias son diploides e os machos son haploides denom\u00ednase haplodiploid\u00eda. O mesmo combina a reproduci\u00f3n sexual e asexual dun modo adaptativo e \u00e1chase bastante distribu\u00eddo entre os himen\u00f3pteros.\nA maior\u00eda das especies de insectos po\u00f1en ovos (son ov\u00edparas). Con todo, hai casos nos que as femias paren \u00e1s s\u00faas cr\u00edas, por exemplo nos \u00e1fidos. Os exemplos de viviparidade, a\u00ednda que escasos, son tam\u00e9n moi diversos. Nalg\u00fans casos o ovo \u00e1brese inmediatamente antes de ser posto; noutros, como na mosca tse-tse, desenv\u00f3lvese dentro do corpo da nai e a cr\u00eda non nace sen\u00f3n ata o estado de pupa. Nalg\u00fans insectos parasitos (Strepsiptera, himen\u00f3pteros parasitos) un s\u00f3 ovo posto do modo afeito div\u00eddese repetidamente ata alcanzar unha proxenie de ata 2000 individuos, de igual xenotipo e sexo, fen\u00f3meno co\u00f1ecido como poliembrion\u00eda. As larvas poliembri\u00f3nicas son \u00e1s veces can\u00edbales, polo que se logran establecer poucos adultos.\nUn m\u00e9todo moi singular de reproduci\u00f3n \u00e9 o proceso co\u00f1ecido como paidox\u00e9nese. As larvas de \"Miastor metraloas\", por exemplo, poden reproducirse por si mesmas a partir de ovos non fertilizados existentes no interior dunha gran larva viva. As novas larvas crecen como parasitos no corpo do seu semellante e cando se achan maduras para emerxer, a larva orixinal morre. As cr\u00edas repiten o proceso, de modo que o n\u00famero de larvas contin\u00faa incrementandose, ata que se transforman en insectos adultos.\nOs ovos poden ser colocados solitarios ou en grupos, \u00e1s veces dentro dunha estrutura protectora chamada ooteca. A forma e o tama\u00f1o dos ovos son tan variados como os insectos que os po\u00f1en. Os ovos das bolboretas, por exemplo, adoitan presentar intricados debuxos, cunha superficie cuberta de numerosos realces e nerviaciones. Moitos insectos po\u00f1en os seus ovos nas ra\u00edces, ou nos brotes e tecidos tenros das plantas, ou dentro dos grans dos cereais e mesmo, dentro doutros animais. O lugar onde os insectos depo\u00f1en os ovos, a\u00ednda que variado, non \u00e9 de ning\u00fan modo aleatorio. O obxectivo de escoller coidadosamente o lugar da posta \u00e9 sempre o mesmo: po\u00f1er os ovos no lugar onde as larvas recentemente nadas estean rodeadas de alimento.\nNa maior\u00eda dos insectos a vida reprodutiva dunha femia \u00e9 moi breve e todos os ovos producidos son postos en r\u00e1pida sucesi\u00f3n nun lapso moi curto. Con todo, nalgunhas outras especies, especialmente nos denominados insectos sociais como abellas, formigas e t\u00e9rmites, a vida reprodutora dunha femia dura ata tres anos. Calc\u00falase que a ra\u00ed\u00f1a das t\u00e9rmites, por exemplo, pon un ovo cada dous segundos, d\u00eda e noite, durante un per\u00edodo de 10 anos. Como na comunidade \u00e9 o \u00fanico adulto procreador, a poboaci\u00f3n do termiteiro decrecer\u00eda rapidamente sen ese ritmo de fertilidade.\nOvos de insectos.\nO ovo de insecto \u00e9 o per\u00edodo da vida do insecto que comeza cando o gameto feminino (\u201covocito\u201d) do insecto, e logo da fecundaci\u00f3n o embri\u00f3n en desenvolvemento, viven protexidos por unha casca externa chamada corion, e finaliza cando, ao terminar o desenvolvemento do embri\u00f3n, ocorre a eclosi\u00f3n do primeiro per\u00edodo xuvenil fora do corion. Durante o per\u00edodo de ovo o embri\u00f3n desenv\u00f3lvese a expensas dos nutrientes depositados dentro do corion xunto co ovocito, e debe posu\u00edr a permeabilidade suficiente para que ocorra o intercambio de gases e auga. O ovo como tal nace no aparello reprodutor da nai, cando os nutrientes e a casca externa ao redor do ovocito term\u00ednanse de formar e as c\u00e9lulas que os forman morren por apoptose celular. Logo, por mecanismos variados, o ovo \u00e9 fecundado con seme proveniente do pai, que entra ata o ovocito a trav\u00e9s dun poro no corion (a entrada do seme pode ser facilitada por mecanismos diversos). Nese momento f\u00f3rmase o embri\u00f3n que se desenvolve a expensas dos nutrientes contidos dentro do corion. En xeral a fecundaci\u00f3n ocorre dentro do aparello reprodutivo da nai e logo dela esta deposita o ovo (\u201covipone\u201d) nun ambiente externo seleccionado por ela. O ovo debe posu\u00edr unha morfolox\u00eda e elasticidade suficientes como para pasar polo ovipositor da nai. No ambiente externo o ovo inm\u00f3bil est\u00e1 exposto ao ataque de predadores e pat\u00f3xenos, en consecuencia evolucionaron adaptaci\u00f3ns que achegan ao ovo de protecci\u00f3n mec\u00e1nica, qu\u00edmica, ou de coidado parental. O ovo tam\u00e9n est\u00e1 exposto \u00e1 futura competencia das larvas polo alimento (as larvas en xeral te\u00f1en pouca mobilidade, sobre todo cando est\u00e1n recentemente eclosionadas), polo cal a femia gr\u00e1vida est\u00e1 adaptada a depositar os ovos de forma estrat\u00e9xica, por exemplo sit\u00faaos espazados entre si, ou preto dunha fonte importante de alimento para os futuros xuven\u00eds.\nA morfolox\u00eda do ovo maduro \u00e9 moi variada entre ordes de insectos.\nO ovo nun esquema xeneralizado consta dun ovocito con nutrientes, envolvido pola membrana vitelina (que cont\u00e9n m\u00e1is nutrientes), e 4 capas de corion protector. A ovox\u00e9nese (o proceso de formaci\u00f3n do ovo) tam\u00e9n se atopa bastante conservada evolutivamente.\nNo momento da oviposici\u00f3n p\u00f3dense liberar vol\u00e1tiles que sexan captados por individuos da mesma ou doutra especie, que poden modificar o seu comportamento de acordo \u00e1 informaci\u00f3n obtida.\nO canibalismo de ovos non \u00e9 un fen\u00f3meno estra\u00f1o entre os insectos, o cal suxire que ter\u00e1 un valor adaptativo.\nO a\u00ednda novo campo da ecolox\u00eda qu\u00edmica perm\u00edtenos botar luz sobre as relaci\u00f3ns do ovo depositado no seu substrato e o ambiente e os seus organismos asociados, situaci\u00f3n que ocorre desde o momento da oviposici\u00f3n ata que emerxe o xuvenil do ovo. Atop\u00e1ronse relaci\u00f3ns complexas e de carreira armamentista con predadores, parasitos, pat\u00f3xenos, competidores, microorganismos asociados, e hospedadores e plantas hospedadoras cando as hai.\nMetamorfose.\nA metamorfose \u00e9 un proceso de desenvolvemento postembrionario, mediante o cal os insectos alcanzan a s\u00faa fase adulta (imago), durante a cal chegan \u00e1 madurez sexual, no caso dos \"Pterigota\" desenv\u00f3lvense ademais as \u00e1s. Segundo o tipo de metamorfose que experimentan os insectos, estes son:\nComportamento social.\nOs insectos sociais, como as t\u00e9rmitas, formigas e moitas abellas e avespas son as familias m\u00e1is co\u00f1ecidas de animais sociais. Viven xuntos en grandes colonias altamente organizadas e xeneticamente similares a tal punto que nalg\u00fans casos son consideradas superorganismos. Dise que a abella dom\u00e9stica \u00e9 o \u00fanico invertebrado que desenvolveu un sistema de s\u00edmbolos abstractos de comunicaci\u00f3n en que un comportamento \u00fasase para representar e transmitir unha informaci\u00f3n espec\u00edfica achega do ambiente. Neste sistema de comunicaci\u00f3n, chamado danza da abella, o \u00e1ngulo da posici\u00f3n da abella danzante representa a direcci\u00f3n en relaci\u00f3n ao sol e a duraci\u00f3n da danza representa a distancia \u00e1 fonte de alimento de flores.\nO sistema de comunicaci\u00f3n dos abell\u00f3ns non \u00e9 tan avanzado como o da abella dom\u00e9stica pero eles tam\u00e9n te\u00f1en medios de comunicaci\u00f3n. Por exemplo, \"Bombus terrestris\" aprende m\u00e1is r\u00e1pido como manipular flores cando visita un grupo de flores desco\u00f1ecidas se ve a un coespec\u00edfico forraxeando en tales flores.\nSoamente os insectos que viven en ni\u00f1os ou colonias demostran unha verdadeira capacidade de orientaci\u00f3n espacial ou de navegaci\u00f3n fina. Isto perm\u00edtelles retornar ao seu ni\u00f1o que pode estar a uns poucos mil\u00edmetros de moitos outros similares dos demais membros da agregaci\u00f3n de ni\u00f1os despois dunha viaxe de varios quil\u00f3metros. No fen\u00f3meno co\u00f1ecido como filopatr\u00eda os insectos que hibernan ou pasan un per\u00edodo de dormencia demostran unha habilidade de lembrar unha localidade determinada ata un ano m\u00e1is tarde da \u00faltima vez que a viron. Alg\u00fans insectos emigran longas distancias a outras rexi\u00f3ns xeogr\u00e1ficas cando o cambio de estaci\u00f3n (por exemplo a bolboreta monarca e a esfinxe colibr\u00ed).\nCoidado parental.\nOs insectos eusociais (abellas, avespas, formigas, t\u00e9rmites) constr\u00faen ni\u00f1os, protexen os ovos e prov\u00e9n alimento \u00e1 cr\u00eda. En cambio, a maior\u00eda dos insectos levan vidas moi curtas como adultos e raramente interact\u00faan coa s\u00faa cr\u00eda despois da posta de ovos. Ademais dos insectos eusociais un pequeno n\u00famero de insectos presentan comportamento parental, polo menos vix\u00edan os ovos e nalg\u00fans casos contin\u00faan coidando aos inmaturos e a\u00ednda aliment\u00e1ndoos ata a s\u00faa madurez. Outra forma simple de coidado parental \u00e9 a construci\u00f3n de ni\u00f1os ou refuxios e almacenamento de provisi\u00f3ns antes de depositar os ovos. O adulto non entra en contacto coa s\u00faa cr\u00eda pero proporcionoulle todo o alimento necesario. Este comportamento \u00e9 caracter\u00edstico das especies solitarias que constit\u00faen a maior\u00eda das abellas e das avespas da superfamilia Vespoidea.\nVarias familias de Hemiptera te\u00f1en representantes que practican coidado parental. Isto vese nalgunhas chinches da superfamilia Pentatomoidea en que a nai permanece cos ovos e despois as ninfas. Na familia Belostomatidae \u00e9 o macho que leva os ovos no dorso ata que emerxen as ninfas, ou sexa que se trata de coidado paternal.\nTres grupos de insectos te\u00f1en especies que practican coidado biparental, \u00e9 dicir que ambos os pais coidan \u00e1 cr\u00eda: Blattodea, Coleoptera e Hymenoptera. Na familia Blaberidae de Blattodea, ambos os pais alimentan \u00e1s ninfas por trofalaxia, transmitindo secreci\u00f3ns e alimento de boca a boca. En Coleoptera, os escaravellos peloteiros da familia Scarabaeidae preparan unha pelota de feces para a cr\u00eda e permanecen con ela. O escaravello enterrador (\"Nicrophorus\" e outros da familia Silphidae) prov\u00e9n prea \u00e1 cr\u00eda. Entre alg\u00fans membros da familia Sphecidae de Hymenoptera, como \"Polistes\", os machos vix\u00edan e protexen o ni\u00f1o.\nEcolox\u00eda.\nAlimentaci\u00f3n.\nO r\u00e9xime alimenticio dos insectos \u00e9 sumamente variado. A grandes li\u00f1as poden diferenciarse os seguintes:\nRelaci\u00f3ns interespec\u00edficas.\nOs insectos establecen relaci\u00f3ns moi diversas con outros organismos, que act\u00faan como hospedadores, para conseguir un beneficio. Dependendo do tipo de relaci\u00f3n, poden distinguirse varios niveis de asociaci\u00f3n, a\u00ednda que moitas veces o l\u00edmite entre eles \u00e9 dif\u00edcil de establecer.\nOs insectos comensais aproveitan o alimento sobrante ou as descamaci\u00f3ns, mudas, excrementos, etc.; do seu hospedador, ao que non prexudican. Os formigueiros e termiteiros aloxan moitos insectos comensais, onde en xeral alim\u00e9ntanse da comida almacenada; denom\u00ednanse, respectivamente, mirmec\u00f3filos e termit\u00f3filos. Os insectos fole\u00f3filos viven en tobos de mam\u00edferos e os nid\u00edcolas en ni\u00f1os de aves, sendo \u00e1s veces dif\u00edcil de precisar se se trata de comensais ou de parasitos.\nO mutualismo, en que d\u00faas especies obte\u00f1en beneficio mutuo da s\u00faa relaci\u00f3n, est\u00e1 tam\u00e9n presente entre os insectos; moitas formigas apacentan pulg\u00f3ns, aos que defenden doutros insectos e obt\u00e9n a cambio un l\u00edquido azucrado que os pulg\u00f3ns segregan. Algunhas formigas e t\u00e9rmites cr\u00edan fungos nos seus ni\u00f1os, dos que se alimentan; os fungos atopan un ambiente estable e protexido para o seu desenvolvemento. A polinizaci\u00f3n pode tam\u00e9n considerarse como mutualismo entre insectos e vexetais.\nMoitos insectos pos\u00faen protozoos, bacterias e fungos simbiontes no tubo dixestivo, tubos de Malpighi, g\u00f3nadas, hemoceleetc.; os simbiontes facil\u00edtanlles a dixesti\u00f3n da celulosa ou da sangue e proporci\u00f3nanlles nutrientes esenciais para o seu desenvolvemento, ata o punto que non poden vivir sen eles.\nO parasitismo est\u00e1 tam\u00e9n moi estendido entre os insectos; neste caso, o hospedador sae prexudicado polo parasito, que pode considerarse como un depredador moi especializado. Os ectopar\u00e1sitos viven f\u00f3ra do hospedador e xeralmente son hemat\u00f3fagos (alim\u00e9ntanse de sangue) ou dermat\u00f3fagos (alim\u00e9ntanse da pel); hai grupos enteiros de insectos que son ectopar\u00e1sitos (pulgas, piollos, chinches); cabe destacar tam\u00e9n os parasitos sociais, en que especies de himen\u00f3pteros sociais non te\u00f1en obreiras e fanse adoptar por outras especies coloniais ou recrutan escravos entre as obreiras doutras especies (formigas esclavistas). Os endoparasitos viven dentro do corpo dos seus hospedadores onde se alimentan dos seus \u00f3rganos ou l\u00edquidos internos; \u00e9 un fen\u00f3meno corrente entre as larvas de certos d\u00edpteros, cole\u00f3pteros e estreps\u00edpteros e de moitos himen\u00f3pteros. O hiperparasitismo d\u00e1se cando un insecto par\u00e1sita a outro insecto que \u00e1 s\u00faa vez \u00e9 parasito. Estas relaci\u00f3ns te\u00f1en grande importancia na regulaci\u00f3n das poboaci\u00f3ns de insectos e util\u00edzanse no control biol\u00f3xico de pragas.\nEstratexias defensivas.\nA reacci\u00f3n m\u00e1is com\u00fan fronte a un perigo \u00e9 a fuxida. Alg\u00fans insectos def\u00e9ndense producindo secreci\u00f3ns repugnantes (pestilentes, irritantes, etc., como moitos cole\u00f3pteros e ort\u00f3pteros), mediante actitudes intimidantes (como as \"Mantis religiosa\" que levantan as s\u00faas patas dianteiras e mostran as s\u00faas \u00e1s posteriores de cores rechamantes) ou inmobilizaci\u00f3n reflexa. Outros inoculan substancias t\u00f3xicas mediante as s\u00faas pezas bucais (hem\u00edpteros) ou ovipositors modificados para tal fin (himen\u00f3pteros). Algunhas larvas de lepid\u00f3pteros pos\u00faen pelos urticantes que se cravan na boca dos seus inimigos. Alg\u00fans lepid\u00f3pteros, ort\u00f3pteros e cole\u00f3pteros acumulan nos seus tecidos substancias t\u00f3xicas, xeralmente procedentes da s\u00faa alimentaci\u00f3n.\nMoitos insectos t\u00f3xicos ou picadores pos\u00faen coloraci\u00f3ns vistosas e rechamantes que advirten aos seus depredadores potenciais do seu perigo; este fen\u00f3meno \u00e9 co\u00f1ecido como aposematismo, e \u00e9 unha estratexia que maximiza a efectividade dos mecanismos defensivos, xa que moitos animais aprenden que tal combinaci\u00f3n de cores produciulles unha experiencia desagradable e tenden a evitar repetila. A este respecto, cabe destacar que moitos insectos inofensivos par\u00e9cense en forma, cor ou comportamento a insectos perigosos, co que enganan aos seus depredadores, que os evitan (por exemplo, d\u00edpteros, lepid\u00f3pteros e cole\u00f3pteros que parecen avespas); este fen\u00f3meno denom\u00ednase mimetismo m\u00fclleriano e est\u00e1 moi estendido entre os insectos.\nOs insectos son os mestres indiscutibles da cripse, adaptaci\u00f3n que consiste en pasar inadvertido aos sentidos doutros animais. Son extraordinarias as morfolox\u00edas que imitan obxectos da contorna, como nos Phasmatodea (insecto pau e insecto folla) e alg\u00fans ort\u00f3pteros e lepid\u00f3pteros que se asemellan tam\u00e9n a follas. Moitos insectos imitan as cores da s\u00faa contorna (homocrom\u00eda), o que se acompa\u00f1a con frecuencia dunha inmobilizaci\u00f3n reflexa ante situaci\u00f3ns de perigo.\nImportancia dos insectos para o ser humano.\nOs insectos constit\u00faen unha das clases de animais que m\u00e1is interrelacionados \u00e1chanse coas actividades humanas. Desde os insectos \u00fatiles que nos prov\u00e9n mel ou seda ata os insectos que son velenosos ou transmisores de enfermidades mortais, existe un sinn\u00famero de especies que se achan directa ou indirectamente asociadas ao ser humano.\nInsectos polinizadores.\nDesde hai mill\u00f3ns de anos que as plantas con flor e os insectos iniciaron unha asociaci\u00f3n sumamente estreita que determinou un mecanismo de coevoluci\u00f3n moi singular. As plantas, pola s\u00faa condici\u00f3n de organismos s\u00e9siles, necesitan que os seus gametos masculinos (os grans de pole) sexan transportados dunha planta a outra para que poida ocorrer a polinizaci\u00f3n e, polo tanto, a xeraci\u00f3n de novos descendentes. En moit\u00edsimas especies de plantas (as que se denominan entomofilias, ou \"amantes dos insectos\") pertencentes a moi diversas familias este transporte est\u00e1 a cargo de diversas especies de insectos. A planta necesita atraer aos insectos \u00e1s s\u00faas flores para que estes c\u00fabranse de grans de pole, os que m\u00e1is tarde ser\u00e1n transportados a outras plantas. Para atraelos fan uso dunha cantidade de mecanismos, entre eles a forma da corola, a cor dos p\u00e9talos ou t\u00e9palos e a fragrancia das s\u00faas flores, a\u00ednda que o m\u00e1is importante de todos eles \u00e9 o alimento que poden proverlles: o n\u00e9ctar, utilizado como \"recompensa\" pola s\u00faa funci\u00f3n. A extrema diversidade de tipos, cores e aromas de flores que poden apreciarse nas anxiospermas d\u00e9bese, xustamente, \u00e1 necesidade de atraer diferentes especies de insectos polinizadores. A funci\u00f3n de polinizaci\u00f3n dos insectos util\u00edzase en agricultura xa que permite a produci\u00f3n de moitos cultivos, entre eles o xirasol, moitas especies hort\u00edcolas e froiteiras.\nPragas para a agricultura.\nDesde as orixes da agricultura os insectos vi\u00f1eron ocasionando prexu\u00edzos graves aos cultivos. Existen aproximadamente 5000 especies de insectos (exemplo, as larvas de moitas especies de lepid\u00f3pteros ou os adultos dos ort\u00f3pteros) que se alimentan tanto das follas, como dos talos, ra\u00edces, flores e froitos das especies cultivadas. Os danos que ocasionan poden ser indirectos (diminuci\u00f3n da superficie fotosint\u00e9tica, reduci\u00f3n da capacidade de extracci\u00f3n da auga e nutrientes do solo) como directos (perda de flores que van dar froitos ou os mesmos froitos).\nAdemais, moitas especies (tales como os \u00e1fidos) alim\u00e9ntanse do zume das plantas (un prexu\u00edzo directo xa que extraen os nutrientes que deber\u00edan dirixirse \u00e1s follas e froitos) e tam\u00e9n transmiten un sinn\u00famero de enfermidades, particularmente virus que tenden a deprimir a\u00ednda m\u00e1is os rendementos potenciais dos cultivos. Algunhas das pragas m\u00e1is devastadoras foron a filoxera (vide) e o escaravello da pataca, sen esquecer as pragas de lagostas que periodicamente asolan moitos pa\u00edses africanos,\nPragas dos grans almacenados.\nAs femias de moitas especies de insectos (por exemplo os gurgullos) perforan os grans dos cereais (trigo, millo, arroz, cebada, entre outros) e leguminosas (garavanzos, feix\u00f3ns, por exemplo) para depositar neles os seus ovos. Logo dun per\u00edodo de incubaci\u00f3n dalg\u00fans d\u00edas, nacen as larvas que inmediatamente comezan a alimentarse do endosperma e do embri\u00f3n das sementes, causando cuantiosas perdas econ\u00f3micas.\nPragas da madeira e os bosques.\nA produci\u00f3n e recolecci\u00f3n de madeira non \u00e9 m\u00e1is que unha colleita a longo prazo e, debido aos anos en que esta \"colleita\" tarda en madurar, \u00e1chase exposta durante moito tempo a numerosos perigos, dos que o m\u00e1is serio \u00e9 o ataque dos insectos. Durante o seu crecemento as \u00e1rbores son atacados por dous grandes grupos de insectos: os que atacan a follaxe e os que perforan a cortiza ou a madeira. Os primeiros adoitan ser larvas de bolboretas e himen\u00f3pteros. O segundo grupo est\u00e1 constitu\u00eddo por insectos perforadores, na s\u00faa maior\u00eda larvas de cole\u00f3pteros, como os bupr\u00e9stidos, an\u00f3bidos, bostr\u00edquidos, ceramb\u00edcidos e escol\u00edtidos. Os m\u00e1is dani\u00f1os dos insectos que atacan a madeira, con todo, son as t\u00e9rmites.\nInsectos que transmiten enfermidades.\nMoitas especies de insectos hemat\u00f3fagos (isto \u00e9, que se alimentan de sangue) son vectores de enfermidades infecciosas graves para o ser humano, tales como o paludismo (transmitida polos mosquitos do x\u00e9nero \"Anopheles\"), a enfermidade de Chagas (transmitida por algunhas especies da familia Reduviidae), a enfermidade do so\u00f1o ou tripanosomiasis africana (cuxo vector \u00e9 a mosca tse-tse), a febre amarela e o dengue (o mosquito \"Aedes aegypti\"), tifo (transmitido polos piollos, as pulgas e as carrachas), peste bub\u00f3nica (pulgas das ratas), leishmaniose (mosquitos \"Phlebotomus\"), filar\u00edase e elefantiase (mosquitos \"Anopheles\", \"Culex\", \"Stegomyia\", \"Mansonia\")etc.\nInsectos como alimento.\nOs insectos sempre formaron parte da dieta humana, e actualmente cons\u00f3mense en moitas partes do mundo, principalmente nos pa\u00edses tropicais, debido a que nesas rexi\u00f3ns os insectos son m\u00e1is abundantes e grandes.\nEn Europa s\u00e1bese que os romanos e os gregos ti\u00f1an costumes entomof\u00e1gicas, e mesmo Arist\u00f3teles fai menci\u00f3n do uso culinario das cigarras. S\u00e1bese que os romanos com\u00edan \"vacalouras\".\nCon todo, hoxe en occidente a soa idea para comer insectos causa repugnancia, a\u00ednda que a degustaci\u00f3n doutros artr\u00f3podos, como a lagosta de mar, consid\u00e9rase un manxar. Con todo, noutras rexi\u00f3ns do globo os insectos serven como alimento para alg\u00fans grupos humanos (costume denominado entomofaxia) e para alg\u00fans animais dom\u00e9sticos (peixes, por exemplo). Esas rexi\u00f3ns do mundo incl\u00faen a \u00c1frica, Asia, Australia e Am\u00e9rica Latina. Algunhas t\u00e9rmites son inxeridas en Angola, certas especies de eirugas no Camer\u00fan, unha especie de formiga chamada coloquialmente formiga culona (\"Atta laevigata\") \u00e9 as\u00ed mesmo inxerida no departamento de Santander, (Colombia) e no Congo certas especies de insectos son moi apreciadas polo seu alto contido proteico, graxas, niacina e riboflavina.\nInsectos como medicina.\nA utilizaci\u00f3n de insectos e dos seus produtos como remedio para usos terap\u00e9uticos co\u00f1\u00e9cese como entomoterapia; tr\u00e1tase dun sistema m\u00e9dico tradicional no cal est\u00e1n tam\u00e9n involucradas pr\u00e1cticas como amuletos, feitizos, etc. Moitas especies de insectos son empregadas en diversas culturas como ingredientes de receitas ou como elementos terap\u00e9uticos no tratamento de enfermidades tanto f\u00edsicas como espirituais, en moitos casos s\u00f3 como parte dun ritual, e noutros debido a que os insectos poden conter principios activos de relevancia m\u00e9dica.\nDesde tempos inmemoriais os insectos e alg\u00fans produtos extra\u00eddos deles us\u00e1ronse como medicinas en moitas culturas ao redor do mundo. O papiro Ebers, un tratado m\u00e9dico exipcio datado do s\u00e9culo XVI antes de Cristo conte\u00f1en varios remedios obtidos de insectos e ara\u00f1as. O verme da seda \u00e9 usado na medicina tradicional chinesa desde hai polo menos 3000 anos; as larvas das moscas da carne (Calliphoridae) foron apreciadas desde hai s\u00e9culos para a curaci\u00f3n de feridas infectadas. Moitas especies \u00fasanse vivas, cocidas, mo\u00eddas, en infusi\u00f3n, pomadas e ung\u00fcentos, tanto en medicina preventiva como curativa, as\u00ed como en rituais m\u00e1xico-relixiosos destinados a manter ou mellorar a sa\u00fade do paciente.\nOs insectos son utilizados especialmente para o tratamento de afecci\u00f3ns respiratorias, renais, hep\u00e1ticas, estomacais, card\u00edcas, end\u00f3crinas, neuronais, circulatorias, dermatol\u00f3xicas, oftalmol\u00f3xicas, pancre\u00e1ticas, do sistema reprodutoretc.\nSegundo Medeiros \"et. al.\" estes son alg\u00fans exemplos do uso de insectos como medicamentos:\nAs formigas son \u00fatiles para aliviar numerosas afecci\u00f3ns, como o asma, bronquite, ci\u00e1tica, cefalea, farinxite, tuberculose escorbuto, gota, par\u00e1lise, reumatismo, lepra e verrugas. As moscas com\u00fans (\"Musca domestica\") esmagadas \u00fasanse para eliminar os fur\u00fanculos inmaturos e para tratar a calvicie. O aceite obtido das larvas dos cole\u00f3pteros \"Melolontha vulgaris\" usouse t\u00f3picamente en rabu\u00f1adas e feridas e como tratamento para o reumatismo, e os adultos embebidos en vi\u00f1o crense \u00fatiles para tratar a anemia. As cascudas cocidas ou mo\u00eddas con aceite empreg\u00e1ronse no tratamento da epilepsia e a dor de o\u00eddo, as cadelas de frade para curar a otite e as cigarras fritas nas doenzas da vexiga urinaria. O mel da \"abella do mel\" us\u00e1base durante as cruzadas para tratar doenzas do est\u00f3mago, da pel e dos ollos. A chinche de cama \"Cimex lectularius\" para tratar a obstruci\u00f3n das v\u00edas urinarias e a febre cuaternaria. O cole\u00f3ptero \"Lytta vesicatoria\" usouse tradicionalmente de forma t\u00f3pica como vesicante e para tratar a alopecia e, por v\u00eda oral, prescribiuse como diur\u00e9tico e contra a incontinencia urinaria; durante a Idade Media foi o afrodis\u00edaco por excelencia pola s\u00faa acci\u00f3n sobre o aparello uroxenital que, entre outros efectos, produce priapismo (erecci\u00f3n espont\u00e1nea do pene).\nS\u00e1bese que os insectos son especialmente h\u00e1biles na s\u00edntese de compostos qu\u00edmicos (feromonas, substancias repugnatorias, velenos, toxinas) e en secuestro de t\u00f3xicos das plantas que son logo acumulados, concentrados ou transformados; ademais, dada a s\u00faa enorme diversidade xen\u00e9tica, cabe supo\u00f1er que encerran valiosos compostos farmacoloxicamente activos; non obstante a investigaci\u00f3n farmacol\u00f3xica moderna prestou pouca atenci\u00f3n a este inesgotable potencial.\nDesvantaxes dos insectos para o ser humano.\nDesde a s\u00faa orixe, a humanidade foi afectada, directa ou indirectamente, polos insectos. Ao transcorrer os s\u00e9culos e evolucionar o home, estes pequenos seres fix\u00e9rono tam\u00e9n, convert\u00e9ndose nos seus competidores m\u00e1is eficientes e po\u00f1endo a proba a habilidade daquel para sobrevivir. Os insectos fixeron a s\u00faa aparici\u00f3n na Terra fai aproximadamente 300 mill\u00f3ns de anos, mentres que o home \u00e9 tan novo que apenas conta con 1 mill\u00f3n de anos. Na actualidade, as tres de cuartas partes de todos os animais viventes son insectos; co\u00f1\u00e9cense aproximadamente m\u00e1is de 1 mill\u00f3n de especies, pero a\u00ednda quedan moitas por descubrirse e clasificarse. Desta cifra, calc\u00falase que menos do un por cento das especies son prexudiciais para o home e as s\u00faas pertenzas: os cultivos, os animais dom\u00e9sticos, os grans almacenados, etc.\nEste n\u00famero relativamente pequeno de especies nocivas resulta, con todo, de moita importancia econ\u00f3mica cando se considera a s\u00faa gran habilidade para adaptarse, a capacidade de reproducirse rapidamente en moi curto tempo e o seu gran poder de dispersi\u00f3n; factores todos eles que infl\u00faen para que os insectos desenvolvan poboaci\u00f3ns enormes, que afectan \u00e1 sa\u00fade do home e compiten con el para arrebatarlle o que necesita e desexa. A t\u00edtulo de exemplo, p\u00f3dese citar que unha femia da mosca dom\u00e9stica (\"Musca domestica\"), eficaz diseminadora de xermes pat\u00f3xenos, en condici\u00f3ns favorables e no paso de s\u00f3 tres semanas completou o seu ciclo de ovo adulto e, en s\u00f3 nove xeraci\u00f3ns (m\u00e1is ou menos seis meses), considerando que non haxa mortalidade, os seus descendentes dan lugar \u00e1 fant\u00e1stica cifra de 324 bill\u00f3ns de individuos. As\u00ed mesmo, estimouse que a descendencia dunha parella do picudo do algodoeiro (\"Anthonomus grandis\") \u00e9 aproximadamente de 13 mill\u00f3ns de seres nunha estaci\u00f3n, suficientes para destru\u00edr moitos campos dese cultivo.\nControl de insectos nocivos.\nA loita contra os insectos nocivos ha evolucionado desde a recolecci\u00f3n manual, que a\u00ednda se practica nalg\u00fans lugares, ata m\u00e9todos tan modernos como a aplicaci\u00f3n a\u00e9rea de insecticidas, o desenvolvemento de variedades predadoras resistentes, o uso de inimigos naturais, a liberaci\u00f3n de insectos sexualmente est\u00e9riles e o establecemento de corentenas e regras que limiten a introduci\u00f3n ou dispersi\u00f3n de pragas. Tales m\u00e9todos de loita p\u00f3dense agrupar da seguinte maneira: a) Culturais; b) Uso de insecticidas; c) Biol\u00f3xicos; e d) Preventivos e corentenas.\nMedios culturais.\nA loita cultural incl\u00fae as pr\u00e1cticas rutineiras ou espor\u00e1dicas usadas consciente ou inconscientemente, que destr\u00faen mecanicamente os insectos prexudiciais ou evitan o seu dano.\nCo\u00f1ecendo o agricultor as pragas e os seus h\u00e1bitos, pode destru\u00edr bo n\u00famero delas, a trav\u00e9s das pr\u00e1cticas que segue para a preparaci\u00f3n do seu terreo. Moitos dos estados de desenvolvemento dos insectos nocivos aos diversos cultivos efect\u00faanse no chan; desta maneira o agricultor, a medida que barbecha, rastrexa, ara e cultiva o seu terreo, saca moitas desas delicadas especies \u00e1 superficie, deix\u00e1ndoas expostas \u00e1 voracidade dos paxaros e \u00e1 acci\u00f3n do sol ou doutros axentes desfavorables para o seu desenvolvemento. As regas por inundaci\u00f3n son tam\u00e9n efectivos contra os insectos que viven no chan.\nInsecticidas.\nA loita contra os insectos por medio de substancias qu\u00edmicas (insecticidas) data, polo menos, desde o 1.000 a.\u00a0C., cando xa se falaba de usar o xofre como fumigante para combater as pragas. Os romanos chegaron a utilizar o veratro, planta da familia das melanthi\u00e1ceas, para destru\u00edr ratas ou insectos. Cara ao ano 900 d.\u00a0C., os chineses usaban o ars\u00e9nico contra as pragas que danaban os seus xard\u00edns e foron eles quen descubriron as propiedades t\u00f3xicas das ra\u00edces da leguminosa \"Derris elliptica\" (Roxb). Antes de 1800, os persas descubriron as propiedades t\u00f3xicas do piretro. Este insecticida de orixe vexetal que a\u00ednda ten moita importancia, prep\u00e1rase pulverizando ou extraendo o principio t\u00f3xico das flores da planta \"Crysanthemum cinerariaefolium\" (Trev) da familia das compostas.\nO progreso da industria dos insecticidas no mundo foi lento ata o redescubrimento, en 1939, polo qu\u00edmico su\u00edzo Muller, do famoso DDT, sintetizado por primeira vez polo qu\u00edmico alem\u00e1n Zeidler, en 1874.\nMedios biol\u00f3xicos.\nEntre os m\u00e9todos biol\u00f3xicos figuran os encami\u00f1ados \u00e1 reduci\u00f3n ou supresi\u00f3n dos insectos nocivos por medio do incremento artificial dos seus inimigos naturais ou por introduci\u00f3n e fomento destes. Os inimigos naturais poden ser animais, como protozoarios, nematodos e outros insectos, ou pat\u00f3xenos, como fungos, bacterias e virus.\nEste medio de loita estendeuse recentemente, e na actualidade abarca tanto ao desenvolvemento de plantas resistentes ao ataque das pragas como \u201cprincipio de autodestruci\u00f3n\u201d dos insectos que se constit\u00faen en pragas. Est\u00e1 a se dedicar moita atenci\u00f3n a este procedemento e levanse a cabo estudos nas diversas partes do mundo, nos seguintes aspectos:\n1. Desenvolvemento e diseminaci\u00f3n de substancias qu\u00edmicas ou outros axentes que provoquen esterilidade sexual, a\u00ednda que non afecten e outra forma a vida do insecto.\n2. Produci\u00f3n e liberaci\u00f3n de individuos que pos\u00faan xenes letais que act\u00faen durante o desenvolvemento do insecto.\n3. Liberaci\u00f3n de insectos que distrib\u00faen axentes pat\u00f3xenos espec\u00edficos a eles mesmos.\n4. Distribuci\u00f3n de preparados hormonais que interfiran no desenvolvemento do insecto.\n5. Produci\u00f3n e liberaci\u00f3n de insectos que foron esterilizados sexualmente por medio de radiaci\u00f3ns gamma. Este \u00faltimo m\u00e9todo foi utilizado con grande \u00e9xito na loita contra a \u201cmosca das feridas\u201d na illa de Curazao e en Florida (EE.\u00a0UU.) rexi\u00f3ns das cales foi erradicado este insecto, que tanto dano causa ao gando.\nMedios preventivos e corentenas.\nNeste apartado consid\u00e9ranse inclu\u00eddas as actividades por medio das cales se restrinxe a introduci\u00f3n e dispersi\u00f3n dos insectos nocivos. A tal fin, os diversos pa\u00edses estableceron leis que regulan o tratamento, manexo e tr\u00e1fico de sementes, plantas, animais e produtos derivados. A causa do maior movemento comercial e tur\u00edstico e da rapidez dos transportes modernos, existen moitas m\u00e1is oportunidades para a introduci\u00f3n de insectos en \u00e1reas nas que poden prosperar e converterse en pragas. Isto implica que un maior n\u00famero de inspectores, ben adestrados e que conten cos elementos t\u00e9cnicos necesarios, han de exercer en cada pa\u00eds estreita vixilancia, coidando de aplicar con rigor as normas ditadas e de establecer as leis de corentena respectivas, Para que as corentenas sexan efectivas, deben estar baseadas en estudos que determinen a distribuci\u00f3n xeogr\u00e1fica, veh\u00edculos de transmisi\u00f3n e biolox\u00eda do insecto.\nCompr\u00e9ndese que as corentenas poden ser de car\u00e1cter internacional, nacional ou de ambos. As de car\u00e1cter internacional te\u00f1en por obxecto impedir a introduci\u00f3n de pragas dun pa\u00eds a outro, as dom\u00e9sticas tratan de evitar a dispersi\u00f3n de insectos nocivos dentro do pa\u00eds. Con obxecto de dar unha idea da importancia que te\u00f1en estas medidas preventivas e do traballo que implican, baste citar que en 1960 o servizo de corentena dos EE.\u00a0UU. inspeccionou 139000 avi\u00f3ns, 60000 barcos, 83000 embarques de plantas e os seus derivados e varios mill\u00f3ns de veh\u00edculos provenientes de M\u00e9xico e do Canad\u00e1.\nRexistro f\u00f3sil.\nOs primeiros hex\u00e1podos co\u00f1ecidos son o col\u00e9mbolos \"Rhyniella\" e o insecto \"Rhyniognatha\", que datan do Dev\u00f3nico inferior (hai uns 400 mill\u00f3ns de anos); o primeiro \u00e9 unha especie bastante derivada e parecida aos actuais Isotomidae e Neanuridae; non est\u00e1 clara a posici\u00f3n de \"Rhyniognatha\", a\u00ednda que pos\u00fae unhas mand\u00edbulas dic\u00f3ndilas similares \u00e1s dos monuros, tisanuros e pterigotos. Tam\u00e9n do Dev\u00f3nico inferior son os restos dun arque\u00f3gnato, \"Gaspea palaeoentognatha\".\nPero a diversificaci\u00f3n inicial dos insectos debeu ocorrer moito antes, talvez no Sil\u00farico; as \u00e1s fosilizadas m\u00e1is antigas son do Carbon\u00edfero pero, dado que hai indicios de que \" Rhyniognatha\" puido ter \u00e1s, a radiaci\u00f3n dos insectos alados (Pterygota) debeu ocorrer no Dev\u00f3nico.\nOs primeiros pterigotos (insectos alados) apareceron nos inicios do Carbon\u00edfero. No Carbon\u00edfero medio exist\u00edan xa numerosos insectos, perfectamente diferenciados en polo menos 11 ordes entre os que destacan os Palaeodictyoptera\u2020, Diaphanopterodea\u2020 e Megasecoptera\u2020, que lembran aos odonatos actuais e que nalg\u00fans casos alcanzaron envergaduras de 75\u00a0cm, e os Ephemeroptera que chegaron a alcanzar os 45\u00a0cm de envergadura e dos que existen representantes actuais, moito menores.\nDo Carbon\u00edfero superior data o primeiro achado dun insecto holomet\u00e1bolo; tr\u00e1tase dunha larva eruciforme (en forma de eiruga) de tipo mecopteroide-himenopteroide.\nDurante o Carbon\u00edfero superior e o Permiano inferior aparecen no rexistro f\u00f3sil grandes artr\u00f3podos terrestres (protodonatos de m\u00e1is de 70\u00a0cm de envergadura, ara\u00f1as de m\u00e1is de 1 m). Este feito expl\u00edcase, segundo Graham et \"al.\", porque naquela \u00e9poca, os niveis de os\u00edxeno atmosf\u00e9rico eran moi superiores aos actuais (da orde do 35 % fronte ao 21 % actual); este valor tan alto favoreceu o xigantismo dos artr\u00f3podos, ao poder incrementar a dimensi\u00f3n da s\u00faa sistema traqueal.\nAo longo do Permiano produciuse unha progresiva desertizaci\u00f3n, o que conduciu a importantes cambios na flora e na fauna. Os grandes bosques de licopodios reduc\u00edronse e foron substitu\u00eddos por ximnospermas; os insectos sufriron unha r\u00e1pida evoluci\u00f3n e diversific\u00e1ronse moito. As\u00ed, a finais do Paleozoico exist\u00edan xa 27 ordes e tivo lugar a radiaci\u00f3n dos insectos holomet\u00e1bolos e a extinci\u00f3n dos paleodicti\u00f3pteros.\nDurante o Mesozoico apareceron novas ordes como os d\u00edpteros, tisan\u00f3pteros, odonatos en sentido estrito, himen\u00f3pteros, is\u00f3pteros, mantodeosetc., pero tam\u00e9n se extinguiron ordes paleozoicas (protodonatos, paraplec\u00f3pteros, miom\u00f3pterosetc.). A gran radiaci\u00f3n dos insectos modernos empezou no Tri\u00e1sico; durante o Xur\u00e1sico aparecen algunhas das familias actuais, e no Cret\u00e1ceo, a maior\u00eda das familias modernas xa exist\u00edan. Fai 100 mill\u00f3ns de anos, a organizaci\u00f3n tr\u00f3fica dos insectos estaba xa ben definida, antes de que as anxiospermas aparecesen no rexistro f\u00f3sil.\nOs insectos v\u00edronse pouco afectados pola extinci\u00f3n masiva do Cret\u00e1ceo-Terciario (a que extinguiu aos dinosauros e a outras moitas criaturas); as\u00ed, a entomofauna do Cenozoico est\u00e1 composta principalmente polas familias actuais, do mesmo xeito que fai 100 m.a. (84%). No Xur\u00e1sico e \u00e9pocas anteriores a maior diversidade da fauna de insectos \u00e9 de familias extintas no presente.\nReduci\u00f3n de volume.\nOs insectos alcanzaron o seu m\u00e1ximo tama\u00f1o no Carbon\u00edfero superior e o P\u00e9rmico inferior (hai uns 300 mill\u00f3ns de anos), debido a que nestes per\u00edodos o contido de os\u00edxeno na atmosfera era moi superior ao actual (un 35 % fronte ao 21 % de hoxe) e, dado que o seu aparello respiratorio \u00e9 un sistema de tubos baleiros que percorren todo o corpo (sistema traqueal), se o tama\u00f1o do animal aumenta moito, o aire ten dificultades en difundirse libremente e chegar a osixenar todos os \u00f3rganos internos; ao haber m\u00e1is concentraci\u00f3n de os\u00edxeno no aire pode aumentarse o tama\u00f1o corporal, xa que, a\u00ednda que chegue pouco este cont\u00e9n unha proporci\u00f3n maior de os\u00edxeno.\nR\u00e9cords.\nConsid\u00e9rase que os insectos m\u00e1is grandes son os cole\u00f3pteros do x\u00e9nero \"Goliathus\" polo seu tama\u00f1o de adulto e o seu peso de larva, uns 100 g. O m\u00e1is longo \u00e9 \"Phryganistria chinensis\", medindo 640 mm e o m\u00e1is pequeno \u00e9 o himen\u00f3ptero \"Dicopomorpha echmepterygis\" de apenas 139 \u00b5m.\nO insecto de maior tama\u00f1o que existise foi \"Meganeura\", un protodonato (similares \u00e1s lib\u00e9lulas actuais), cunha envergadura de m\u00e1is de 75 cm de \u00e1s que viviu no Carbon\u00edfero fai m\u00e1is de 300 mill\u00f3ns de anos.\nTaxonom\u00eda.\nOs insectos son a clase de organismos con maior riqueza de especies no planeta (ver T\u00e1boa 1). A clasificaci\u00f3n dos insectos, como se pode esperar dun grupo tan vasto e diverso, \u00e9 intrinada e var\u00eda segundo os autores, distando moito de ser definitiva.\nNa seguinte lista, de corte tradicional, sinal\u00e1ronse cun asterisco as agrupaci\u00f3ns que probablemente sexan parafil\u00e9ticas, e por tanto, sen valor taxon\u00f3mico:\n(Subclase) Apterygota*. Son un grupo parafil\u00e9tico que incl\u00fae aos insectos m\u00e1is primitivos que no curso da evoluci\u00f3n nunca estiveron provistos de \u00e1s nin experimentan metamorfose (insectos amet\u00e1bolos). \u00c1 parte destas d\u00faas caracter\u00edsticas, claramente plesiom\u00f3rficas, non comparten ning\u00fan car\u00e1cter derivado (apomorf\u00eda) que xustifique a existencia deste grupo como entidade taxon\u00f3mica. Os grupos parafil\u00e9ticos desta \u00edndole non son aceptados pola actual taxonom\u00eda clad\u00edstica.\nSubclase: Pterygota (do grego \"pterigotos\", alado) \u00e9 o nome que recibe o grupo dos insectos alados, os membros do cal se caracterizan por presentar \u00e1s nos segmentos tor\u00e1cico segundo (mesot\u00f3rax) e terceiro (metat\u00f3rax). A presenza de \u00e1s sempre vai acompa\u00f1ada dun reforzo do exoesqueleto (esclerotizaci\u00f3n) neses segmentos tor\u00e1cicos, os cales usualmente at\u00f3panse unidos formando a estrutura co\u00f1ecida como Pterotorax. Poden ter desde unha metamorfose simple a unha complexa.\nFiloxenia.\nCoa aparici\u00f3n dos primeiros estudos baseados en datos moleculares e an\u00e1lises combinadas de datos morfol\u00f3xicos e moleculares, parece que a antiga pol\u00e9mica sobre monofilia e polifilia dos artr\u00f3podos quedou superada, xa que todos eles corroboran que os artr\u00f3podos son un grupo monofil\u00e9tico no que se incl\u00faen tam\u00e9n os tard\u00edgrados (o clado deuse en chamar panartr\u00f3podos); a maior\u00eda tam\u00e9n propo\u00f1en a existencia do clado mandibulado. Dentro dos mandibulados tradicionalmente consider\u00e1base que os miri\u00e1podos e hex\u00e1podos eran grupos irm\u00e1ns debido \u00e1s s\u00faas similitudes morfol\u00f3xicas, con todo varios estudos moleculares e f\u00f3siles demostraron que os parentes pr\u00f3ximos dos hex\u00e1podos (inclu\u00eddo insectos) son os crust\u00e1ceos con quen forma o clado Pancrustacea. A hip\u00f3tese de que os miri\u00e1podos e hex\u00e1podos son grupos descartouse en gran medida debido a evidencias f\u00f3siles, no cal suxiren que os hex\u00e1podos evolucionaron dun grupo de crust\u00e1ceos. Tam\u00e9n se propuxo que os miri\u00e1podos poder\u00edan ter unha relaci\u00f3n xen\u00e9tica m\u00e1is pr\u00f3xima aos quelicerados.\nAs relaci\u00f3ns filoxen\u00e9ticas dos artr\u00f3podos en canto a estudos moleculares recentes ser\u00edan as seguintes:\nNo que respecta a a filoxenia interna dos insectos, o seguinte cladograma mostra as relaci\u00f3ns entre os diferentes grupos e as probables agrupaci\u00f3ns monofil\u00e9ticas segundo estudos moleculares recentes:\n \nN\u00f3tese como Apterygota (Archaeognatha + Thysanura), Palaeoptera (Ephemeroptera + Odonata) e Exopterygota (Plecoptera \u2192 Grylloblattodea) aparecen como probables grupos parafil\u00e9ticos."}
{"id": "16545", "revid": "98629", "url": "https://gl.wikipedia.org/wiki?curid=16545", "title": "Salt\u00f3n", "text": "Salt\u00f3n \u00e9 o nome com\u00fan da suborde de insectos herb\u00edvoros Caelifera da orde \"Orthoptera\". Difer\u00e9ncianse da outra suborde de ort\u00f3pteros (\"Ensifera\") en que as antenas son curtas e adoitan ter menos de 30 artellos. Esta suborde incl\u00fae moitas familias de salt\u00f3ns.\nOs salt\u00f3ns poden saltar grandes distancias coas s\u00faas potentes patas traseiras, e nalgunhas ocasi\u00f3ns mesmo son capaces de migrar. Esta circunstancia d\u00e1se cando se concentran demasiados individuos nunha mesma zona. Ante a escaseza de alimento, o seu organismo libera unha serie de hormonas que fomentan a mobilidade das \u00e1s para que os individuos poidan desprazarse voando a outros lugares e evitar as\u00ed a competencia intraespec\u00edfica polo alimento. Algunhas especies, como a \"Locusta migratoria\" e a \"Schistocerca gregaria\", despr\u00e1zanse en grandes enxames minguando as colleitas.\nAlgunhas especies producen ru\u00eddos audibles, usualmente frotando as patas contra as \u00e1s ou o abdome, ou co golpeteo das \u00e1s no voo. Alg\u00fans contan con \u00f3rgano de audici\u00f3n, situado nos costados do primeiro segmento abdominal. As patas traseiras son tipicamente longas e fortes, apropiadas para saltar. Xeralmente contan con \u00e1s, pero s\u00f3 as traseiras son membranosas e lles permiten voar, mentres que as dianteiras son cori\u00e1ceas e non son \u00fatiles no voo. As femias son de maior tama\u00f1o c\u00f3s machos.\nOs ort\u00f3pteros que contan con antenas tan largas ou maiores c\u00f3 seu propio corpo son en realidade grilos de matogueira ou salt\u00f3ns de antenas longas, pertencentes \u00e1 suborde \"Ensifera\", dos que se diferencian tam\u00e9n pola estrutura do ovipositor, as\u00ed como a localizaci\u00f3n do \u00f3rgano auditivo e a forma en que producen os sons caracter\u00edsticos. En termos evolutivos existe unha divisi\u00f3n entre ambas as d\u00faas subordes que data do l\u00edmite Permo-Tri\u00e1sico.\nOs ovos adoitan colocarse nunha substancia escumosa que os protexe durante a incubaci\u00f3n. O n\u00famero de ovos por posta acostuma roldar entre os 400 e 500."}
{"id": "16546", "revid": "98629", "url": "https://gl.wikipedia.org/wiki?curid=16546", "title": "Hem\u00edpteros", "text": "Os hem\u00edpteros (Hemiptera) son unha orde de insectos que comprende de 50\u00a0000 a 80\u00a0000 especies moitos deles chamados chinches, pero tam\u00e9n pertencentes a outros grupos como os das cigarras, \u00e1fidos (pulg\u00f3ns) ou zapateiros, entre outros. O seu tama\u00f1o var\u00eda de 1\u00a0mm a 15\u00a0cm e te\u00f1en unhas pezas bucais chuchadoras caracter\u00edsticas.\nA maior\u00eda dos hem\u00edpteros alim\u00e9ntanse de plantas, usando as s\u00faas pezas bucais chuchadoras e perforadoras para extraer os zumes das plantas. Algunhas especies son parasitas, mentres que outras son predadoras e alim\u00e9ntanse doutros insectos ou outros pequenos invertebrados. Viven nunha ampla variedade de h\u00e1bitats, xeralmente terrestres, a\u00ednda que algunhas especies est\u00e1n adaptadas \u00e1 vida na auga ou na superficie da auga doce. Os hem\u00edpteros son hemimet\u00e1bolos, e te\u00f1en ninfas xoves que lembran bastante aos adultos. Moitos \u00e1fidos poden realizar a partenox\u00e9nese, producindo fillos a partir de ovos non fertilizados; isto facilita que se multipliquen de forma moi r\u00e1pida en condici\u00f3ns favorables.\nAlgunhas especies, como moitos \u00e1fidos, son importantes pragas agr\u00edcolas e danan os cultivos pola a s\u00faa acci\u00f3n directa de zugar os zumes internos da planta, pero tam\u00e9n causan danos indirectos ao seren vectores de graves enfermidades virais. Algunhas poden ser vectores de enfermidades humanas; por exemplo, en Am\u00e9rica Central e do Sur os Triatominae (\"Triatoma\", \"Rhodnius\", \"Panstrongylus\") son importantes vectores da enfermidade de Chagas ou tripanosom\u00edase americana. Os hem\u00edpteros foron criados para a obtenci\u00f3n do pigmento extracto de cochinilla (tam\u00e9n chamada carm\u00edn) e de goma laca. A chinche das camas \u00e9 un parasito hemat\u00f3fago persistente dos humanos. Outras especies foron utilizadas para o control biol\u00f3xico de pragas doutros insectos. As cigarras (carricantas, chicharras ou cantari\u00f1as) foron utilizadas como alimento e aparecen na literatura desde a \"Il\u00edada\" de Homero.\nDiversidade.\nOs hem\u00edpteros son a orde m\u00e1is grande de insectos hemimet\u00e1bolos (que non sofren unha metamorfose completa; a\u00ednda que alg\u00fans exemplos de machos de cocoideos experimentan unha forma de metamorfose completa.) Outras ordes de insectos, m\u00e1is numerosas en especies, te\u00f1en un estadio pupal (\u00e9 dicir, te\u00f1en metamorfose completa ou holometabolismo), como os cole\u00f3pteros, lepid\u00f3pteros, d\u00edpteros e himen\u00f3pteros. O grupo \u00e9 moi diverso. A maior\u00eda de especies son terrestres, entre as que hai varias pragas agr\u00edcolas importantes, pero algunhas enc\u00f3ntranse en h\u00e1bitats de auga doce. Entre estes \u00faltimos est\u00e1n os Corixidae, Gerridae, e Belostomatidae.\nTaxonom\u00eda e filoxenia.\nO rexistro f\u00f3sil dos hem\u00edpteros rem\u00f3ntase ao Carbon\u00edfero (Moscoviano). Os f\u00f3siles m\u00e1is antigos son os Archescytinidae do Permiano inferior e crese que son basais aos Auchenorrhyncha. Os Fulguromorpha e Cicadomorpha aparecen no Permiano supeior, como tam\u00e9n os Sternorrhyncha dos grupos Psylloidea e Aleurodoidea. Os \u00e1fidos e cocoideos aparecen no Tri\u00e1sico. Os Coleorrhyncha rem\u00f3ntanse ao Xur\u00e1sico inferior. Os Heteroptera apareceron no Tri\u00e1sico.\nOs representantes actuais da orde Hemiptera (\u00e1s veces denomindaos Rhynchota) foron situados historicamente en d\u00faas ordes, os Hom\u00f3pteros e os Heteroptera/Hemiptera, base\u00e1ndose en diferfenzas na estrutura das \u00e1s e na posici\u00f3n do rostro. A orde hoxe div\u00eddese en catro ou m\u00e1is subordes, despois de que se estableceu que os \"Homoptera\" eran parafil\u00e9ticos (agora son os Auchenorrhyncha e Sternorrhyncha). O cladograma seguinte bas\u00e9ase nunha an\u00e1lise da filoxenia dos Paraneoptera feita por Hu Li e colegas en 2015, usando secuencias do xenoma mitocondrial e modelos homox\u00e9neos. Sit\u00faa os Sternorrhyncha como clado irm\u00e1n dos Thysanoptera e os piollos, o que fai que os Hemiptera tan como se entend\u00edan tradicionalmente non sexan monofil\u00e9ticos. Por\u00e9n, cando se usaron modelos heterox\u00e9neos, viuse que os Hemiptera eran monofil\u00e9ticos. Crese que o resultado no que os Hemiptera eran considerados non monofil\u00e9ticos foi probablemente debido a artefactos filoxen\u00e9ticos, como unhas taxas de substituci\u00f3n elevadas en Sternorrhyncha en comparaci\u00f3n coas outras subordes de Hemiptera.\nBiolox\u00eda.\nPezas bucais.\nA caracter\u00edstica definitoria dos hem\u00edpteros \u00e9 o seu \"bico\" no cal as mand\u00edbulas modificadas e maxilas forman un \"estilete\" que est\u00e1 envai\u00f1ado dentro dun labio modificado. O estilete pode perforar tecidos e chuchar l\u00edquidos, mentres que o labio o sost\u00e9n. O estilete cont\u00e9n unha canle para o movemento cara ao exterior da saliva e outro para o movemento cara ao interior do alimento l\u00edquido. Unha bomba salivar dirixe a saliva \u00e1 presa; unha bomba cibarial extrae os l\u00edquidos da presa. Ambas as bombas son accionadas por medio de potentes m\u00fasculos dilatadores situados na cabeza. O bico est\u00e1 xeralmente dobrado baixo o corpo cando non se usa. A dieta \u00e9 normalmente de zumes internos de plantas, pero alg\u00fans hem\u00edpteros, como os Reduviidae zugan sangue, e uns poucos son predadores.\nTanto os hem\u00edpteros herb\u00edvoros coma os predadores inxectan encimas para empezar a dixesti\u00f3n extraoralmente (antes de que a comida entre no corpo). Estes encimas son amilases para hidrolizar o amid\u00f3n, poligalacturonase para debilitar as duras paredes celulares das plantas e proteinases para degradar prote\u00ednas.\nA\u00ednda que os Hemiptera var\u00edan amplamente na s\u00faa forma global, as s\u00faas pezas bucais forman un distintivo \"rostro\". Outras especies de ordes de insectos con pezas bucais modificadas formando algo parecido ao rostro e os estiletes dos Hemiptera son alg\u00fans Phthiraptera, mais por outras raz\u00f3ns xeralmente son doados de reco\u00f1ecer como non hem\u00edpteros. De xeito similar, as pezas bucais de Siphonaptera, alg\u00fans Diptera e Thysanoptera lembran superficialmente o rostro dos Hemiptera, pero nun exame m\u00e1is detallado as diferenzas son considerables. Ademais de polas pezas bucais, varias outras ordes de insectos poden confundirse con hem\u00edpteros, pero todas te\u00f1en mand\u00edbulas picadoras e maxilas en vez de rostro. Exemplos son as carrachas e os ps\u00f3cidos, que te\u00f1en ambos antenas multisegmentadas e m\u00e1is longas, e alg\u00fans escaravellos, pero estes te\u00f1en \u00e1s anteriores completamente endurecidas que non se solapan.\nEstrutura das \u00e1s.\nAs \u00e1s anteriores dos Hemiptera son ou enteiramente membranosas, como nos Sternorrhyncha e Auchenorrhyncha, ou parcialmente endurecidas, como na maior\u00eda dos Heteroptera. O nome \"Hemiptera\" procede do grego \u1f21\u03bc\u03b9- (hemi; 'metade') e \u03c0\u03c4\u03b5\u03c1\u03cc\u03bd (\"pteron\"; '\u00e1'), que se refire \u00e1s \u00e1s anteriores de moitos heter\u00f3pteros, que est\u00e1n endurecidas preto da base, pero son membranosas nos extremos. As \u00e1s modificadas desta maneira denom\u00ednanse hem\u00e9litros, por analoxia cos \u00e9litros completamente endurecidos dos cole\u00f3pteros, e aparecen s\u00f3 na suborde Heteroptera. En todas as subordes, as \u00e1s posteriores (que poden non estar presentes) son enteiramene membranosas e xeralmente m\u00e1is curtas que as anteriores. As \u00e1s anteriores poden situarse a modo de tellado sobre o corpo (t\u00edpico dos Sternorrhyncha e Auchenorrhyncha), ou situadas planas sobre o dorso, cos extremos solap\u00e1ndose (t\u00edpicos de Heteroptera). As antenas de Hemiptera constan tipicamente de catro ou cinco segmentos, a\u00ednda que poden ser bastante longos e os tarsos das patas te\u00f1en dous ou tres segmentos.\nProduci\u00f3n de sons.\nMoitos hem\u00edpteros poden producir sons para comunicarse. A \"canci\u00f3n\" dos machos das cigarras ou caricantas, a m\u00e1is alta entre os insectos, \u00e9 producida por uns \u00f3rganos chamados timbais situados na parte inferior do abdome, e util\u00edzana para atraer parellas. Os timbais son discos parecidos \u00e1 membrana dun tambor feitos de cut\u00edcula, que son presionados cara a dentro e a f\u00f3ra repetidamente, facendo un son da mesma maneira que o estalido da tapa met\u00e1lica dun bote de marmelada presionada arriba e abaixo.\nOs sons estridulatorios son producidas entre os Corixidae e Notonectidae acuaticos usando peites tibiais que se fretan contra as cristas rostrais.\nCiclo vital.\nOs hem\u00edpteros son hemimet\u00e1bolos, xa que non sofren unha metamorfose completa, ou cambio completo da fase larvaria \u00e1 de adulto. En vez diso, os individuos novos denom\u00ednanse ninfas e lembran os adultos en maior ou menor grao. As ninfas mudan varias veces a medida que crecen e cada estadio lembra o adulto m\u00e1is que o estadio previo. As xemas das \u00e1s crecen nos estadios ninfais posteriores; a transformaci\u00f3n final implica pouco m\u00e1is que o desenvolvemento de \u00e1s funcionais (se estas non est\u00e1n ausentes) e o funcionamento dos \u00f3rganos sexuais, sen intervenci\u00f3n dun estadio pupal intermedio como nos insectos holomet\u00e1bolos.\nPartenox\u00e9nese e viviparidade.\nMoiros \u00e1fidos son partenoxen\u00e9ticos durante parte do seu ciclo vital, e as femias poden po\u00f1er ovos non fertilizados que dan lugar a fillos que son clons das s\u00faas nais. Todos estes descendentes son femias (telitoquia), polo que o 100% da nova poboaci\u00f3n xerada poder\u00eda po\u00f1er ovos. Moitas especies de \u00e1fidos son tam\u00e9n viv\u00edparos, \u00e9 dicir, as cr\u00edas n\u00e1cenlles vivas en vez de po\u00f1eren ovos. Estas adaptaci\u00f3ns permiten aos \u00e1fidos reproducirse de forma extremadamente r\u00e1pida cando as condici\u00f3ns son as axeitadas.\nLocomoci\u00f3n.\nOs hem\u00edpteros poden usar diversos modos de locomoci\u00f3n, como nadar, patinar sobre a superficie da auga ou saltar, ademais de cami\u00f1ar por terra e voar.\nNataci\u00f3n e patinaxe.\nVarias familias de Heteroptera son acu\u00e1ticas, como os Corixidae, Nepidae e Notonectidae. Son principalmente predadores e te\u00f1en patas adaptadas a remar para desprazarse pola auga. Os Gerridae (zapateiros) viven tam\u00e9n na auga, pero en vez de nadar usan a tensi\u00f3n superficial para manterse en p\u00e9 sobre a superficie da auga e cami\u00f1ar ou patinar sobre ela; entre eles est\u00e1n os do x\u00e9nero \"Halobates\", que son o \u00fanico grupo de insectos verdadeiramente mari\u00f1os.\nPropulsi\u00f3n Marangoni.\nA propulsi\u00f3n polo efecto Marangoni aproveita o cambio na tensi\u00f3n superficial que se produce cando se libera sobre a superficie da auga un surfactante similar a un xab\u00f3n, da mesma maneira que un barco de xab\u00f3n de xoguete se impulsa a si mesmo. Por este m\u00e9todo, os hem\u00edpteros acu\u00e1ticos do x\u00e9nero \"Microvelia\" (Veliidae) poden desprazarse na auga ata a 17\u00a0cm/s, d\u00faas veces m\u00e1is r\u00e1pido do que poden cami\u00f1ar.\nVoo.\nO voo est\u00e1 ben desenvolvido nos hem\u00edpteros, a\u00ednda que a maior\u00eda o usan para movementos a curta distncia e para a dispersi\u00f3n. O desenvolvemento de \u00e1s est\u00e1 \u00e1s veces relacionado coas condici\u00f3ns ambientais. Nos \u00e1fidos, hai tanto formas aladas coma non aladas e as que te\u00f1en \u00e1s orix\u00ednanse en grandes cantidades cando os recursos alimenticios escasean. Os \u00e1fidos e os aleir\u00f3didos poden \u00e1s veces ser transportados a moi longa distancia por correntes ascendentes atmosf\u00e9ricas e ventos de grande altura.\nSalto.\nMoitos Auchenorrhyncha est\u00e1n adaptados ao salto. Os membr\u00e1cidos, por exemplo, choutan ao deprimir rapidamente as s\u00faas patas posteriores. Antes de saltaren, elevan as patas traseiras e os f\u00e9mures est\u00e1n presionados fortemente en indentaci\u00f3ns curvas das coxas. Os membr\u00e1cidos poden chegar a velocidades de salto de ata 2,7 metros por segundo e aceleraci\u00f3ns de ata 250 \"g\". A potencia instant\u00e1nea de sa\u00edda \u00e9 moito maior que a do m\u00fasculo normal, o que indica que a enerx\u00eda se almacena e libera para catapultar o insecto no aire. As cigarras, que son mais grandes, estenden as s\u00faas patas traseiras para choutar en menos dun milisegundo, e aqu\u00ed de novo est\u00e1 implicado o almacenamento el\u00e1stico de enerx\u00eda que se libera de repente.\nSedentarios.\nA maior\u00eda das femias de Stenorrhyncha, en vez de depender dalg\u00fan modo de locomoci\u00f3n, son sedentarias ou completamente s\u00e9siles, e permanecen unidas \u00e1s s\u00faas plantas h\u00f3spede polos seus finos estiletes de alimentaci\u00f3n, que non poden ser retirados da planta doadamente.\nEcolox\u00eda.\nModos de alimentaci\u00f3n.\nHerb\u00edvoros.\nA maior\u00eda dos hem\u00edpteros son fit\u00f3fagos e usan as s\u00faas pezas bucais perforadoras e zugadoras para alimentarse de zumes das plantas. Entre eles est\u00e1n os cicadoideos, cicad\u00e9lidos, membr\u00e1cidos, fulguromorfos, cercopoideos, \u00e1fidos, aleir\u00f3didos, cocoideos, e alg\u00fans outros grupos. Alg\u00fans son mon\u00f3fagos, xa que son espec\u00edficos dunha especie h\u00f3spede e s\u00f3 se encontran nun taxon de planta, outros son olig\u00f3fagos, que se alimentan duns poucos grupos de plantas, mentres que outros son menos exclusivistas e son pol\u00edfagos, que se alimentan de moitos tipos de plantas. A relaci\u00f3n entre os hem\u00edpteros e as plantas parece que \u00e9 antiga e a perforaci\u00f3n e chuchamento de plantas \u00e9 xa evidente no Dev\u00f3nico temper\u00e1n.\nOs hem\u00edpteros herb\u00edvoros poden reducir dasticamente a masa das plantas afectadas, especialmente nos grandes gromos das pragas. \u00c1s veces tam\u00e9n cambian o conxunto de plantas dunha zona ao predar nas sementes ou alimentarse de ra\u00edces de certas especies. Algunhas especies chuchadoras m\u00f3vense dunha planta h\u00f3spede a outra en diferentes \u00e9pocas do ano. Moitos \u00e1fidos pasan o inverno como ovos sobre unha planta h\u00f3spede le\u00f1osa e o ver\u00e1n como femias que se reproducen partenoxeneticamente sobre unha planta herb\u00e1cea.\nO zume do floema, que ten unha alta concentraci\u00f3n de azucres e nitr\u00f3xeno, est\u00e1 baixo presi\u00f3n positiva a diferenza do zume do xilema, m\u00e1is dilu\u00eddo. A maior\u00eda dos Sternorrhyncha e varios grupos de Auchenorrhynchan alim\u00e9ntanse de floema. A alimentaci\u00f3ln de zume floem\u00e1tico \u00e9 com\u00fan nos Fulgoromorpha, a maior\u00eda dos Cicadellidae e nos Heteroptera. Os cicad\u00e9lidos Typhlocybine especial\u00edzanse en alimentarse do tecido do mes\u00f3filo non vascular das follas, que \u00e9 m\u00e1is nutritivo que a epiderme foliar. A maior\u00eda dos Heteroptera tam\u00e9n se alimentan do mes\u00f3filo, onde \u00e9 m\u00e1is probable que encontren metabolitos secundarios das plantas, o que adoita conducir \u00e1 evoluci\u00f3n da especificidade de h\u00f3spede. A alimentaci\u00f3n do xilema obrigada \u00e9 un h\u00e1bito especial que se encontra nos Auchenorrhyncha entre os Cicadoidea, Cercopoidea e en cicad\u00e9lidos Cicadelline. Alg\u00fans dos que se alimentan do floema pode facelo tam\u00e9n do xilema facultativamente, especialmente cando se enfrontan \u00e1 deshidrataci\u00f3n. Os que se alimentan do xilema tenden a ser pol\u00edfagos; para superaren a presi\u00f3n negativa do xilema requiren unha bomba cibarial especial. Os hem\u00edpteros que se alimentan do floema te\u00f1en tipicamente microorganismos simbi\u00f3ticos no seu tubo dixestivo que lles axudan a converter amino\u00e1cidos. Os que se alimentan do floema producen melada que expulsan polo ano. Unha variedade de organismos que se alimentan de melada forman asociaci\u00f3ns simbi\u00f3ticas cos que se alimentan de zume floem\u00e1tico. O zume floem\u00e1tico \u00e9 un l\u00edquido azucrado baixo en amino\u00e1cidos, polo que os insecos deben procesar grandes cantidades del para satisfacer as s\u00faas necesidades nutricionais. O zume xilem\u00e1tico ten incluso menos amino\u00e1cidos e cont\u00e9n monosac\u00e1ridos en vez de sacarosa, as\u00ed como \u00e1cidos org\u00e1nicos e minerais. Non \u00e9 necesario facerlle a dixesti\u00f3n (ag\u00e1s para a hidr\u00f3lise de sacarosa) e o 90% dos nutrientes do zume xilem\u00e1tico poden utilizarse directamente. Alg\u00fans dos que se alimentan do zume do floema mesturan selectivamente zume floem\u00e1tico e xilem\u00e1tico para controlar o potencial osm\u00f3tico do l\u00edquido consumido. Unha adaptaci\u00f3n sorprendente para unha dieta moi dilu\u00edda enc\u00f3ntrase en moitos hem\u00edpteros: te\u00f1en unha c\u00e1mara de filtraci\u00f3n, unha parte do tubo dixestivo xira sobre si mesmo formando un intercambiador contracorrente, que permite separar os nutrientes do exceso de auga. O residuo, principalmente auga con azucre e amino\u00e1cidos, \u00e9 rapidamente excretado como \"melada\" pega\u00f1osa, notablemente polos \u00e1fidos, pero tam\u00e9n por outros Auchenorrhycha e Sternorrhyncha.\nAlg\u00fans Sternorrhyncha inclu\u00edndo os ps\u00edlidos e alg\u00fans \u00e1fidos orixinan a formaci\u00f3n de bugallos nas plantas. Estes hem\u00edpteros chcuchadores de zumes inxectan flu\u00eddos que conte\u00f1en hormonas de plantas nos tecidos da planta inducindo a produci\u00f3n de tecidos cobertores para protexer o insecto e tam\u00e9n actuar como sumidoiros para a nutrici\u00f3n. Os \"Pachypsylla\", por exemplo, causan a formaci\u00f3n dun bugallo le\u00f1oso nos pec\u00edolos da folla das \u00e1rbores \"Celtis occidentalis\" que infectan, e as ninfas doutros ps\u00edlidos producen unha incrustaci\u00f3n protectora feita de melada endurecida.\nPredadores.\nA maior\u00eda do resto dos hem\u00edpteros son predadores que se alimentan doutros insectos ou mesmo de pequenos vertebrados. Isto \u00e9 certo tam\u00e9n para moitas especies acu\u00e1ticas predadoras, tanto en fase de ninfa coma de adultos. O \"Cermatulus nasalis\" por exemplo pincha as eirugas co seu bico e chucha os seus flu\u00eddos corporais. A saliva dos heter\u00f3pteros predadores cont\u00e9n encimas dixestivos como proteinases e fosfolipases e nalgunhas especies tam\u00e9n amilases. As pezas bucais destes insectos est\u00e1n adaptadas \u00e1 predaci\u00f3n. Son estiletes con dentes nas mand\u00edbulas que poden cortar e erosionar os tecidos das s\u00faas presas. Hai m\u00e1is estiletes nas maxilas, adaptados como canles tubulares para inxectar saliva e extraer o contido predixerido e licuado da presa.\nAlgunhas especies atacan outros insectos que son pragas e util\u00edzanse no control biol\u00f3xico. Un destes \u00e9 o \"Podisus maculiventris\", que zuga os flu\u00eddos corporais de larvas de \"Leptinotarsa decemlineata\" (escaravello da pataca) e \"Epilachna varivestis\"\nHemat\u00f3fagos \"parasitos\".\nUnhas poucas especies son hemat\u00f3fagas (e adoitan describirse como \"parasitos\"), e alim\u00e9ntanse do sangue de animais m\u00e1is grandes. Entre estes est\u00e1n a chinche das camas e os Triatominae da familia Reduviidae, que pode transmitir ao home a perigosa enfermidade de Chagas. O primeiro hem\u00edptero co\u00f1ecido que se alimentaba de sangue de vertebrados foi o extinto \"Triatoma dominicana\", atopado fosilizado en \u00e1mbar de vinte mill\u00f3ns de anos de antig\u00fcidade. As feces fosilizadas atopadas ao seu lado mostran que transmit\u00edan un \"Trypanosoma\" causante de enfermidade e o \u00e1mbar inclu\u00eda pelos de morcegos, que probablemente eran os seus h\u00f3spedes.\nSimbiontes.\nAlgunhas especies de formigas protexen e pastorean \u00e1fidos (Sternorrhyncha) e outros hem\u00edpteros zugadores de zumes, reun\u00edndoos e comendo a melada que estes hem\u00edpteros segregan. A relaci\u00f3n \u00e9 simbi\u00f3tica, xa que tanto a formiga coma o \u00e1fido se benefician. As formigas, como \"Lasius flavus\", cr\u00edan \u00e1fidos de polo menos catro especies, \"Geoica utricularia\", \"Tetraneura ulmi\", \"Forda marginata\" e \"Forda formicaria\", levando con elas os seus ovos cando fundan unha nova colonia; e \u00e1 s\u00faa vez, estes \u00e1fidos est\u00e1n asociados obrigadamente coas formigas, reproduc\u00edndose principalmente ou totalmente de forma asexual dentro dos formigueiros. As formigas poden tam\u00e9n protexer os hem\u00edpteros dos seus inimigos naturais, eliminando os ovos de escaravellos predadores e impedindo o acceso de avespas parasitas.\nAlg\u00fans cicad\u00e9lidos (Auchenorrhyncha) son alimentados de maneira similar por formigas. Na selva de Corcovado de Costa Rica, as avespas compiten coas formigas para protexer e alimentar os cicad\u00e9lidos; os cicad\u00e9lidos dan preferentemente m\u00e1is melada e con m\u00e1is frecuencia, \u00e1s avespas, que son m\u00e1is grandes e poden ofrecer mellor protecci\u00f3n.\nComo presas: as defensas contra predadores e parasitos.\nOs hem\u00edpteros son presas de diversos predadores, como vertebrdos, especialmente aves, e outros invertebrados como as maruxi\u00f1as. En resposta, nos hem\u00edpteros evolucionaron adaptaci\u00f3ns antipredadores. \"Ranatra\" pode finxirse morta (tanatose). Outros, como \"Carpocoris purpureipennis\" segregan flu\u00eddos t\u00f3xicos para repeler artr\u00f3podos predadores; alg\u00fans Pentatomidae, como \"Dolycoris\" poden dirixir estes flu\u00eddos a un atacante. O heter\u00f3ptero \"Oncopeltus fasciatus\" acumula compostos carden\u00f3lidos t\u00f3xicos cando come plantas do x\u00e9nero \"Asclepias\", mentres que \"Amorbus rubiginosus\" adquire 2-hexenal da planta da que se alimenta, os \"Eucalyptus\". Alg\u00fans hem\u00edpteros de patas longas imitan rami\u00f1as, bambe\u00e1ndose dun lado a outro para simular o movemento dunha rami\u00f1a por causa do vento. A ninfa de \"Reduvius personatus\" cam\u00faflase con grans de area, usando as s\u00faas patas traseiras e abano tarsal para formar unha dobre capa de grans, m\u00e1is \u00e1spero na parte exterior. A cigarra da selva amazonica \"Hemisciera maculipennis\" mostra unha coloraci\u00f3n flash vermella brillante deim\u00e1tica nas s\u00faas \u00e1s posteriores cando esta ameazada; o s\u00fabito contraste axuda a asustar os predadores, d\u00e1ndolle \u00e1s cigarras tempo para escapar. A mancha coloreada da \u00e1 posterior est\u00e1 normalmente oculta durante o repouso por unha mancha oliva do mesmo tama\u00f1o da \u00e1 anterior, o que permite que o insecto cambie rapidamente do comportamento cr\u00edptico ao deim\u00e1tico.\nAlg\u00fans hem\u00edpteros como \"Pyrrhocoris apterus\" te\u00f1en cooraci\u00f3n de advertencia aposem\u00e1tica rechamante, a mi\u00fado vermella e negra, que parece disuadir as aves paseriformes. Moitos hem\u00edpteros, entre eles os \u00e1fidos, cocoideos e especialmente os fulguromorfos segregan cera para protex\u00e9rense de ameazas como fungos, insectos parasitoides e predadores, as\u00ed como de factores abi\u00f3ticos como o desecamento. As cubertas de cera dura son especialmente importantes nos Sternorrhyncha sedentarios, como os cocoideos, que non te\u00f1en maneira de fuxir dos predadores; outros Sternorrhyncha ev\u00e1dense da detecci\u00f3n e ataque orixinando bugallos nas plantas e vivindo dentro deles. Os cicadoideos e cercopoideos ninfais te\u00f1en gl\u00e1ndulas unidas a t\u00fabulos de Malpighi no seu segmento proximal que producen mucopolisac\u00e1ridos, como os que forman a escuma que rodea os afrof\u00f3ridos, o que lles ofrece protecci\u00f3n.\nMoitas especies de hem\u00edpteros realizan coidados parentais, especialmente en membros dos Membracidae e numerosos Heteroptera. En moitas especies de pentatomoideos, as femias fan garda perante os seus grupos de ovos para protexelos dos predadores e parasitoides de ovos. Nos Belostomatidae acu\u00e1ticos, as femias po\u00f1en os seus ovos no dorso do macho, o cal protexe os ovos. A protecci\u00f3n proporcionada por formigas \u00e9 com\u00fan nos Auchenorrhyncha.\nInteracci\u00f3n cos humanos.\nComo pragas.\nA\u00ednda que moitas especies de Hemiptera son pragas significativas dos cultivos agr\u00edcolas e plantas de xard\u00edn, inclu\u00edndo moitas especies de \u00e1fidos e cocoideos, outras especies son inofensivas. Os danos que causan moitas veces non son tanto pola privaci\u00f3n da planta dos zumes que zugan, sen\u00f3n a transmisi\u00f3n de graves enfermidades virais para as plantas. Adoitan producir copiosas cantidades de melada, que favorece o crecemento de mofos prexudiciais. Pragas importantes son \"Icerya purchasi\", que afecta os c\u00edtricos, o \u00e1fido \"Myzus persicae\" e outros \u00e1fidos, que atacan colleitas en todo o mundo e transmiten doenzas, e os ps\u00edlidos, que a mi\u00fado son espec\u00edficos da planta h\u00f3spede e transmiten doenzas.\nNo control de pragas.\nMembros das familias Reduviidae, Phymatidae e Nabidae son predadores obrigados. Algunhas especies predadoras son utilizados no control biol\u00f3xico de pragas; entre estes est\u00e1n varios Nabidae, e incluso alg\u00fans membros de familias que son principalmente fit\u00f3fagas, como os do x\u00e9nero \"Geocoris\" da familia Lygaeidae. Outros hem\u00edpteros son omn\u00edvoros, e alternan entre unha dieta vexetal e outra animal. Por exemplo, \"Dicyphus hesperus\" util\u00edzase no control de aleir\u00f3didos sobre as colleitas de tomate pero tam\u00e9n zugan zumes e, se est\u00e1n privados de tecidos de plantas, morren incluso en presenza de aleir\u00f3didos.\nProdutos obtidos destes insectos.\nOutros hem\u00edpteros te\u00f1en unha utilidade moi positiva para os humanos, como a produci\u00f3n do pigmento extracto de carm\u00edn da cochinilla (\"Dactylopius coccus\"). Este insecto produce o \u00e1cido carm\u00ednico de brillante cor vermella para disuadir a predadores. Deben recollerse e procesarse uns 100\u00a0000 destes insectos para obter un quilogramo de pigmrento de cochinilla. C\u00f3mpre un n\u00famero similar de \"Kerria lacca\" para obter un quilogramo de goma laca, un colorante para usado no cepillado e pu\u00eddo da madeira. Os usos adicionais deste produto tradicional incl\u00faen o encerado de froitos c\u00edtricos para aumentar a vida comercial do produto, e a cuberta de p\u00edlulas para facelas impermeables \u00e1 humidade, e facilitar unha lenta liberaci\u00f3n ou enmascarar o sabor de ingredientes amargos.\nComo parasitos humanos e vectores de enfermidades.\nA enfermidade de Chagas \u00e9 unha doenza tropical actual causada polo microorganismo \"Trypanosoma cruzi\" e transmitida por hem\u00edpteros Triatominae, que chuchan o sangue humano arredor dos beizos das persoas durmidas.\nA chinche das camas, \"Cimex lectularius\", \u00e9 un ectoparasito dos humanos. Vive nas roupas de cama e \u00e9 activo principalmente pola noite, aliment\u00e1ndose de sangue humano, xeralmente sen ser percibido. Estas chinches apar\u00e9anse por inseminaci\u00f3n traum\u00e1tica, na cal o macho perfora o abdome da femia e inxecta o seu esperma nunha estrutura xenital secundaria, o \u00f3rgano de Berlese ou \"spermalege\". O esperma viaxa pola hemolinfa da femia ata unhas estruturas para o almacenamento do esperma chamadas concept\u00e1culos seminais; o esperma lib\u00e9rase dal\u00ed cando van ser fecundados os ovos dentro dos seus ovarios.\nComo alimento.\nAlg\u00fans hem\u00edpteros grandes como as cigarras utl\u00edzanse como alimento en pa\u00edses asi\u00e1ticos como a China, e son tam\u00e9n moi estimados en Malawi e outros pa\u00edses africanos. Os insectos te\u00f1en un alto contido proteico e unha boa relaci\u00f3n de conversi\u00f3n de alimento, pero a maior\u00eda dos hem\u00edpteros son moi pequenos como para seren un compo\u00f1ente \u00fatil da dieta humana. En todo o mundo c\u00f3mense polo menos nove especies de hem\u00edpteros.\nNa arte e literatura.\nAs cigarras aparecen na literatura desde a Il\u00edada de Homero e como motivo das artes decorativas desde a dinast\u00eda Shang chinesa (1766\u20131122 B.C.). Arist\u00f3teles descr\u00edbeas na s\u00faa \"Historia dos animais\" e Plinio o Vello na s\u00faa \"Historia natural\"; os seus mecanismos de produci\u00f3n de sons son mencionados por Hes\u00edodo no seu poema \"Os traballos e os d\u00edas\": \"cando as flores de Skolymus e os melodiosos \"Tettix\" se sentan na s\u00faa \u00e1rbore na cansa estaci\u00f3n do ver\u00e1n brota desde debaixo das s\u00faas \u00e1s a s\u00faa estridente canci\u00f3n\".\nNa mitolox\u00eda e folclore.\nEntre os hem\u00edpteros, as cigarras foron utilizadas como moeda, en medicina tradicional, na predici\u00f3n do tempo, ou para escoitar os seus sons (na China mant\u00ed\u00f1anse en gaiolas) e aparecen no folclore e mitos por todo o mundo e desde a antiga Grecia.\nAmeazas.\nO cultivo a grande escala da palma de aceite \"Elaeis guineensis\" na cunca do Amazonas causa danos aos h\u00e1bitats de auga doce e reduce a diversidade dos heter\u00f3pteros acu\u00e1ticos ou semiacu\u00e1ticos. O cambio cim\u00e1tico pode estar afectando a migraci\u00f3n global de hem\u00edpteros como \"Empoasca fabae\", que \u00e9 unha praga dos cultivos de patacas, trevo, feix\u00f3ns e alfalfa. O quecemento est\u00e1 correlacionado coa gravidade das infestaci\u00f3ns por este insecto, polo que se cre que o incremento do quecemento clim\u00e1tico agravar\u00e1 a situaci\u00f3n no futuro."}
{"id": "16547", "revid": "56817", "url": "https://gl.wikipedia.org/wiki?curid=16547", "title": "Ninfa", "text": ""}
{"id": "16548", "revid": "5312", "url": "https://gl.wikipedia.org/wiki?curid=16548", "title": "Miri\u00e1podos", "text": "A dos miri\u00e1podos (Myriapoda) \u00e9 un subfilo de artr\u00f3podos mandibulados, similares aos insectos nalg\u00fans aspectos, pero con moitos caracteres que os diferencian destes.\nComprende catro grupos ben diferenciados (clases), os cemp\u00e9s, os milp\u00e9s, os paur\u00f3podos e os s\u00ednfilos, todos terrestres, dos que se describiron m\u00e1is de 16 000 especies.\nTodos te\u00f1en en com\u00fan un corpo composto por dous tagmas ou rexi\u00f3ns, o c\u00e9falon (cabeza) e o tronco. Este \u00faltimo \u00e9 moi longo e est\u00e1 formado por numerosos met\u00e1meros ou segmentos, con multitude de pares de patas (\"Illacme plenipes\", un dipl\u00f3podo de California ostenta o r\u00e9cord, con 375 pares de patas).\nNa clase dos quil\u00f3podos (\"Chilopoda\"), as patas do par m\u00e1is pr\u00f3ximo \u00e1 cabeza est\u00e1n modificadas e fan as funci\u00f3ns de aguill\u00f3ns ou ferretes inoculadores de veleno.\nOs catro grupos tam\u00e9n exhiben diferenzas marcadas en aspectos tales como a alimentaci\u00f3n, d\u00e1ndose o caso de especies depredaroras (clase \"Chilopoda\") e outras de h\u00e1bitos detrit\u00edvoros (clases \"Diplopoda\" e \"Pauropoda\").\nDurante o Carbon\u00edfero superior e o Permiano existiron miri\u00e1podos de m\u00e1is de 1 m de lonxitude.\nCaracter\u00edsticas.\nA cut\u00edcula presenta diferentes graos de esclerotizaci\u00f3n (engrosamento da capa quitinosa) e calcificaci\u00f3n, e \u00e9 m\u00e1is ou menos imperme\u00e1bel, pero carece da capa c\u00e9rea t\u00edpica dos insectos, polo que quedan m\u00e1is ou menos expostos \u00f3 desecamento, cousa que evitan refuxi\u00e1ndose en lugares frescos e h\u00famidos.\nA cabeza leva as antenas, na base das cales \u00e1brense os poros dos \u00f3rganos de T\u00f6m\u00f6svary, \u00f3rganos sensoriais de funci\u00f3n desco\u00f1ecida. Os ollos son simples, sen verdadeiros omatidios, a\u00ednda que nalg\u00fans grupos (como os escutixeromorfos) re\u00fanense centos deles formando un falso ollo composto. As pezas bucais te\u00f1en unha estrutura b\u00e1sica similar \u00e1 dos insectos (mand\u00edbulas, primeiro par de maxilas e segundo par de maxilas ou labio). As mand\u00edbulas est\u00e1n presentes en todos os grupos de miri\u00e1podos; o primeiro e o segundo par de maxilas sofren diversas modificaci\u00f3ns segundo os diversos grupos:\nO sistema circulatorio est\u00e1 formado por un coraz\u00f3n tubular dorsal que bombea cara \u00e1 cabeza a hemolinfa a trav\u00e9s da aorta. O intercambio de gases real\u00edzase grazas a un sistema de traqueas e espir\u00e1culos, an\u00e1logo ao dos hex\u00e1podos. Pos\u00faen un ou dous pares de tubos de Malpighi derivados do proctodeo (ectod\u00e9rmicos), con funci\u00f3n excretora.\nBiolox\u00eda e ecolox\u00eda.\nOs miri\u00e1podos son dioicos (te\u00f1en os sexos separados) e ov\u00edparos, a\u00ednda que hai casos de partenox\u00e9nese entre os dipl\u00f3podos, quil\u00f3podos e s\u00ednfilos. A fecundaci\u00f3n \u00e9 en moitos casos indirecta; os machos depositan os espermat\u00f3foros nas inmediaci\u00f3ns da femia, que os recolle e almacena.\nA maior\u00eda dos miri\u00e1podos son luc\u00edfugos (foxen da luz) e higr\u00f3filos (buscan a humidade). Por iso moitos son de h\u00e1bitos nocturnos, refuxi\u00e1ndose durante o d\u00eda baixo pedras, entre as follas ca\u00eddas, en troncos en descomposici\u00f3n, entre o musgo etc. Os quil\u00f3podos son depredadores agresivos e activos; o resto son principalmente herb\u00edvoros, e moitos son detrit\u00edvoros.\nTaxonom\u00eda.\nDescrici\u00f3n.\nO subfilo foi descrito en 1802 polo entom\u00f3logo franc\u00e9s Pierre Andr\u00e9 Latreille.\nEtimolox\u00eda.\nLatreille cu\u00f1ou o termo do lat\u00edn cient\u00edfico \"Myriapoda\" unimndo os elementos \"myrya-\", tirado do grego antigo \u03bc\u03c5\u03c1\u03b9\u03ac\u03c2 \"myri\u00e1s\", \"dez mil\", \"mir\u00edada\", \"innumer\u00e1bel\", e \"-pod\", derivado do grego antigo \u03c0\u03bf\u03cd\u03c2, \u03c0\u03bf\u03b4\u03cc\u03c2 \"po\u00fas, pod\u00f3s\", \"p\u00e9\", engad\u00edndolle a desinencia latina \"-a\", indicando substantivo neutro plural.\nClasificaci\u00f3n.\nSeguno o ITIS e m\u00e1is o WoRMS, o subfilo subdiv\u00eddese en catro clases:\nSubfilo \"Myriapoda\" \nFiloxenia.\nPosici\u00f3n dos miri\u00e1podos no filo dos \"Arthropoda\".\nTradicionalmente os miri\u00e1podos foran considerados parentes achegados dos insectos (hex\u00e1podos), e xuntos formaban o antigo subfilo dos \"Uniramia\", dentro do cal os miri\u00e1podos eran tratados como unha superclase. Esta condici\u00f3n foi cuestionada por alg\u00fans zo\u00f3logos, por exemplo, Barnes (1968),) e en particular foi considerado prob\u00e1bel que foran un grupo parafil\u00e9tico.\nPor\u00e9n, estudos xen\u00e9ticos apoian a s\u00faa condici\u00f3n monofil\u00e9tica, e suxieren que poida que non sexan parentes tan pr\u00f3ximos dos hex\u00e1podos como se pensaba, podendo estar m\u00e1is cerca dos quelicerados.\nA pr\u00e1ctica totalidade das an\u00e1lises morfol\u00f3xicas coinciden en apoiar a monofilia dos \"Atelocerata\", co que os miri\u00e1podos ser\u00edan o grupo irm\u00e1n dos insectos (ver cladograma A).\nOutros autores supo\u00f1en aos miri\u00e1podos m\u00e1is afastados dos insectos, e a estes emparentados directamente cos crust\u00e1ceos, co que formar\u00edan o clado \"Pancrustacea\" (ver artr\u00f3podos para m\u00e1is detalles e referencias) (ver cladograma B):\nFiloxenia interna dos miri\u00e1podos.\nEn canto \u00e1 s\u00faa filoxenia interna, os datos morfol\u00f3xicos apoian a parafilia ou a polifilia dos miri\u00e1podos respecto aos hex\u00e1podos\n(Wheeler, 1998),\nentre outros) (cladograma A). Os datos moleculares suxiren, por\u00e9n, a monofilia dos miri\u00e1podos \n(Zrzav\u00fd \"et al\".,\nentre outros) (cladograma B):\nNo cladograma B (monofilia dos miri\u00e1podos) as relaci\u00f3ns entre os diferentes grupos de miri\u00e1podos non est\u00e1n claras, sobre todo a posici\u00f3n dos s\u00ednfilos. Describ\u00edtonse varias sinapomorf\u00edas que soster\u00edan o clado Myriapoda, sendo a m\u00e1is aceptada a arquitectura do endoesqueleto cef\u00e1lico."}
{"id": "16549", "revid": "1131", "url": "https://gl.wikipedia.org/wiki?curid=16549", "title": "Lago Turkana", "text": "O lago Turkana, antes co\u00f1ecido como lago Rodolfo, \u00e9 un lago situado no Gran Val do Rift en Kenya, a\u00ednda que a parte m\u00e1is ao norte do lago entra en Etiop\u00eda. O lago mide de norte a sur 300\u00a0km e ten un largo de 40\u00a0km e cobre unha \u00e1rea de 6.405\u00a0km\u00b2, o que o converte no lago permanente m\u00e1is grande presente dun deserto, tam\u00e9n \u00e9 o maior lago alcalino do mundo. A \u00e1rea do lago \u00e9 quente e moi seca. A xeolox\u00eda \u00e9 predominantemente volc\u00e1nica. Tres r\u00edos desembocan no lago: o r\u00edo Omo, o r\u00edo Turkwele o r\u00edo Kerio, pero a \u00fanica sa\u00edda natural de auga \u00e9 a evaporaci\u00f3n, o que non impediu que entre 1975 e 1993 o nivel da auga do lago caese dez metros.\nCo\u00f1ecido polos habitantes locais como lago Bussa, o conde Samuel Teleki e o tenente Ludwig von H\u00f6hnel d\u00e9ronlle o nome de lago Rodolfo en 1888, e en 1975 rebautizouse como Turkana. Os gabbra, rendille e turkana son os pobos que habitan a rexi\u00f3n e vense poucos turistas polo lago.\nO lago Turkana \u00e9 rico en \"Lates niloticus\" (perca do Nilo e tilapia, e a m\u00e1is grande poboaci\u00f3n de crocodilos do Nilo, arredor de 14.000 arredor da Illa Central. A presenza de auga nunha rexi\u00f3n \u00e1rida fai un lugar importante de fornecemento para as aves migratorias. Le\u00f3ns, guepardos, xirafas e outras especies de mam\u00edferos viven na rexi\u00f3n.\nRichard Leaky dirixiu numerosas expedici\u00f3ns antropol\u00f3xicas na \u00e1rea que levaron a importantes descubertas de hom\u00ednidos. O Cranio 1470, de 2 mill\u00f3ns de anos de antig\u00fcidade, atopouse en 1972, pensouse nun principio que era un \"Homo habilis\", pero asignouse a unha nova especie, \"Homo rudolfensis\", polo ent\u00f3n nome do lago. Descubriuse en 1984, o neno de Turkana, un esqueleto case completo dun neno de nove anos de \"Homo erectus\". M\u00e1is recentemente, 1999, Meave Leakey descubriu un cranio de 3'5 mill\u00f3ns de nos, denominado \"Kenyanthropus platyops\"."}
{"id": "16552", "revid": "23204", "url": "https://gl.wikipedia.org/wiki?curid=16552", "title": "Louis Leakey", "text": "Louis Seymour Bazett Leakey, nado en 1903 e finado en 1972, foi un paleantrop\u00f3logo brit\u00e1nico. As s\u00faas investigaci\u00f3ns foron importantes para establecer o o desenvolvemento da evoluci\u00f3n humana en \u00c1frica.\nTraxectoria.\nNado en Kenya, educado con africanos aprendeu a falar kikuyu case ao tempo que o ingl\u00e9s. Aos 13 anos descubriu ferramentas de pedra e comezou a desenvolver a paix\u00f3n pola prehistoria, graduouse na Universidade de Cambridge en 1926. Descubriu moitos esqueletos humanos e protohumanos na Garganta de Olduvai e na Illa Rusinga. Entre os seus descubrimentos est\u00e1 o \"Zinjanthropus\" (1959), chamado posteriormente \"Paranthropus boisei\", e o do \"Homo habilis\".\nOutro dos legados de Leakey foi a comprensi\u00f3n que o estudo dos primates no seu h\u00e1bitat natural era a chave para comprender os misterios da evoluci\u00f3n humana. Leaky elixiu tres investigadoras, Jane Goodall, Dian Fossey e Birut\u00e9 Galdikas.\nLouis Leakey casou con Mary Leakey, quen fixo quizais o m\u00e1is importante descubrimento da \u00e9poca paleol\u00edtica, as pegadas de Laetoli, que estableceron o a dataci\u00f3n m\u00e1is antiga do bipedismo.\nTam\u00e9n foi o pai do paleoantrop\u00f3logo Richard Leakey"}
{"id": "16555", "revid": "1131", "url": "https://gl.wikipedia.org/wiki?curid=16555", "title": "Vivian Fuchs", "text": "Vivian Ernest Fuchs, nado na Illa de Wight o 11 de febreiro de 1908 e finado en Cambridge o 11 de novembro de 1999, foi un explorador e xe\u00f3logo brit\u00e1nico.\nTraxectoria.\nDe orixe alem\u00e1, en 1929 participou na expedici\u00f3n a Groenlandia de James Wordie. En 1934 dirixiu unha expedici\u00f3n ao lago Turkana coa intenci\u00f3n de exploralo xeol\u00f3xica, arqueol\u00f3xica e paleontoloxicamente. Dirixiu tam\u00e9n a Expedici\u00f3n Trans-Ant\u00e1rtica da Commonwealth para celebrar o Ano Xeof\u00edsico Internacional de 1957, e foi a primeira en cruzar a Ant\u00e1rtica."}
{"id": "16556", "revid": "88215", "url": "https://gl.wikipedia.org/wiki?curid=16556", "title": "Wolfgang Overath", "text": "Wolfgang Overath, nado en Siegburg o 29 de setembro de 1943, \u00e9 un ex xogador de f\u00fatbol alem\u00e1n.\nTraxectoria.\nFoi internacional coa Alema\u00f1a do Oeste. O seu maior \u00e9xito foi o Campionato do Mundo de 1974.\nA s\u00faa posici\u00f3n natural era a de interior esquerdo. Comezou a s\u00faa carreira no SSV Sieburg pero case toda transcorre no 1. FC K\u00f6ln. Con este equipo foi campi\u00f3n de liga en 1964 e de copa en 1968.Overath xogou 765 encontros de liga e anotou 287 goles.\nDende o ano 2004 \u00e9 presidente do 1. FC K\u00f6ln."}
{"id": "16557", "revid": "89787", "url": "https://gl.wikipedia.org/wiki?curid=16557", "title": "Provincias e territorios do Canad\u00e1", "text": "O Canad\u00e1 \u00e9 unha federaci\u00f3n de Norteam\u00e9rica integrada por dez provincias e tres territorios que conforman o segundo pa\u00eds m\u00e1is grande do mundo en termos de superficie. A diferenza principal entre unha provincia e un territorio canadense \u00e9 que a provincia recibe os poderes de goberno directamente da Coroa brit\u00e1nica, por medio do Acta da Constituci\u00f3n de 1867, o cal out\u00f3rgalle m\u00e1is competencias e dereitos que un territorio, cuxos poderes est\u00e1n delegados polo goberno federal.\nNa actualidade as provincias do Canad\u00e1 son Alberta, a Columbia Brit\u00e1nica, Manitoba, Novo Brunswick, Terra Nova e Labrador, Nova Escocia, Ontario, a Illa do Pr\u00edncipe Eduardo, Quebec e Saskatchewan. Os tres territorios son os Territorios do Noroeste, Nunavut e Yuk\u00f3n.\nHistoria.\nOntario, Quebec, Novo Brunswick e Nova Escocia son as provincias orixinais, formadas cando as colonias brit\u00e1nicas norteamericanas se federaron o 1 de xullo de 1867 no Dominio do Canad\u00e1 e por etapas comezaron a acumularse os indicios de soberan\u00eda do Reino Unido. Durante os seis anos seguintes Manitoba, Columbia Brit\u00e1nica e a Illa do Pr\u00edncipe Eduardo foron engadidas como provincias.\nA Compa\u00f1\u00eda da Ba\u00eda de Hudson manti\u00f1a o control de grandes porci\u00f3ns de territorio do oeste do Canad\u00e1 ata 1870, data en que entregar\u00eda estas terras ao goberno do Canad\u00e1 e que conformar\u00edan os Territorios do Noroeste. O 1 de setembro de 1905, unha porci\u00f3n dos Territorios do Noroeste que se atopaba ao sur do paralelo 60 converteuse nas provincias de Alberta e Saskatchewan. En 1912, as fronteiras do Quebec, Ontario e Manitoba estend\u00e9ronse cara ao norte: Manitoba estendeuse ata o paralelo 60; Ontario cara \u00e1 ba\u00eda de Hudson e Quebec anexouse o Distrito de Ungava.\nEn 1869, Terra Nova e Labrador decidiu nun referendo permanecer como territorio brit\u00e1nico e non como parte do Dominio do Canad\u00e1 xa que tem\u00edan que as pol\u00edticas do Canad\u00e1 central dominasen as pol\u00edticas de Terra Nova en canto a impostos e outros asuntos econ\u00f3micos. En 1907, Terra Nova e Labrador adquiriron o estatuto de Dominio. Por\u00e9n, en 1933 o goberno de Terra Nova caeu, e durante a segunda guerra mundial o Canad\u00e1 tomou a responsabilidade de defender Terra Nova. Logo da guerra, cuestionouse o estatuto de Terra Nova, e por unha estreita maior\u00eda, os cidad\u00e1ns votaron para unirse \u00e1 Confederaci\u00f3n Canadense en 1948, nun referendo. O 31 de marzo de 1949, converteuse na d\u00e9cima e \u00faltima provincia en unirse \u00e1 confederaci\u00f3n.\nGoberno.\nAs provincias gozan de grande autonom\u00eda en relaci\u00f3n co poder federal, e te\u00f1en a xurisdici\u00f3n sobre a maior\u00eda dos servizos p\u00fablicos de sanidade, educaci\u00f3n, benestar e dos transportes intraprovinciais. Reciben \"pagos de transferencia\" do goberno federal para financiar estes servizos, e tam\u00e9n te\u00f1en a capacidade de cobrar os seus propios impostos. O goberno federal, con poderes superiores en canto ao cobro de impostos, acondiciona estes pagos de transferencia e infl\u00fae \u00e1s provincias; por exemplo, como condici\u00f3n para recibir fondos para financiar os servizos de sanidade, as provincias t\u00e9\u00f1ense que comprometer a ofrecer acceso universal.\nOs \u00f3rganos lexislativos das provincias son unicamerais. Anteriormente, algunhas provincias ti\u00f1an unha segunda c\u00e1mara, co\u00f1ecida como Consello Lexislativo, pero foron abolidas; a \u00faltima en selo ser\u00eda a do Quebec en 1968. Na maior\u00eda das provincias, o \u00f3rgano lexislativo ch\u00e1mase Asemblea Lexislativa, salvo nas provincias de Nova Escocia e Terra Nova e Labrador onde se chama Casa de Asemblea, e no Quebec, onde se co\u00f1ece como Asemblea Nacional. Ontario ten unha Asemblea Lexislativa pero os seus membros denom\u00ednanse Membros do Parlamento Provincial. As Asembleas Lexislativas usan un procedemento similar ao da C\u00e1mara dos Com\u00fans canadense. O xefe de goberno de cada provincia \u00e9 o \"premier\", xeralmente o l\u00edder do partido con maior\u00eda parlamentaria. Este \u00e9 tam\u00e9n o caso en Yuk\u00f3n, pero os Territorios do Noroeste e Nunavut non te\u00f1en partidos pol\u00edticos a nivel territorial. O representante da ra\u00ed\u00f1a en cada provincia \u00e9 o Tenente Gobernador. En cada un dos territorios hai un Comisionado an\u00e1logo, pero representa ao goberno federal e non ao monarca. Estas diferenzas terminol\u00f3xicas res\u00famense a continuaci\u00f3n.\nProvincias do Canad\u00e1.\nNotas:\nTerritorios do Canad\u00e1.\nNa actualidade, os territorios do Canad\u00e1 son tres. A diferenza das provincias, os territorios do Canad\u00e1 non te\u00f1en ningunha xurisdici\u00f3n inherente e s\u00f3 gozan dos poderes que lles son delegados polo goberno federal. Os territorios abarcan a porci\u00f3n do Canad\u00e1 ao norte da latitude 60\u00b0 N e ao oeste da ba\u00eda de Hudson, as\u00ed como case todas as illas ao norte do Canad\u00e1 continental (desde a ba\u00eda de James cara \u00e1s Illas \u00c1rticas). A seguinte t\u00e1boa presenta os territorios en orde de precedencia.\n\"Nota:\"\nEvoluci\u00f3n das provincias e territorios.\nColumbia Brit\u00e1nica, Novo Brunswick, Terra Nova e Labrador, Nova Escocia e a Illa do Pr\u00edncipe Eduardo eran colonias separadas antes unirse \u00f3 Canad\u00e1. Ontario e Quebec un\u00edronse antes da Confederaci\u00f3n como a Provincia do Canad\u00e1.\nManitoba e os Territorios do Noroeste cre\u00e1ronse en 1870 a trav\u00e9s da Terra de Rupert e os Territorios do Noroeste. Ent\u00f3n, a rexi\u00f3n do Territorio do Noroeste abarcaba todo o norte e o oeste do Canad\u00e1, inclu\u00edndo d\u00faas terceiras partes de Ontario e Quebec, salvo as Illas \u00c1rticas, a Columbia Brit\u00e1nica e unha pequena porci\u00f3n do sur de Manitoba.\nEn 1882 form\u00e1ronse os distritos provisionais nos Territorios do Noroeste.\nEn 1895 fix\u00e9ronse cambios nos distritos dos Territorios do Noroeste.\nEn 1903 a disputa pola fronteira de Alasca fixou o l\u00edmite noroeste de Columbia Brit\u00e1nica. Este foi unha das d\u00faas \u00fanicas provincias na historia canadense en reducir o seu tama\u00f1o. A segunda ocorreu en 1927, cando unha disputa divisoria entre a provincia do Quebec e o Dominio de Terra Nova resultou no incremento de Labrador a expensas do Quebec.\nEn 1905 form\u00e1ronse a provincias de Alberta e Saskatchewan a partir dos Territorios do Noroeste.\nEn 1912 as provincias do Quebec, Ontario e Manitoba cre\u00e1ronse de territorio que formara unha vez parte dos Territorios do Noroeste.\nEn 1999 Nunavut foi creado a partir da porci\u00f3n leste dos Territorios do Noroeste. Yuk\u00f3n est\u00e1 na parte occidental do norte do Canad\u00e1, mentres que Nunavut est\u00e1 no leste.\nA poboaci\u00f3n de Nunavut \u00e9 85% inuit, mentres que a poboaci\u00f3n dos Territorios do Noroeste \u00e9 10% inuit, 40% amerindios (chamados \"primeiras naci\u00f3ns\" ou \"primeiros pobos\") e m\u00e9tis (mestizos) e o 50% non \u00e9 aborixe. Os tres territorios son a rexi\u00f3n menos poboada do Canad\u00e1, cunhas 100.000 persoas. A mi\u00fado ref\u00edrese a eles como unha soa rexi\u00f3n, \"O Norte\", a efectos organizativos.\nCada un dos territorios elixe a un membro do Parlamento. A diferenza dos territorios dos Estados Unidos (como as Illas Virxes dos Estados Unidos), os territorios canadenses elixen a un representante coas mesmas prerrogativas que os outros da C\u00e1mara dos Com\u00fans. Os residentes dos territorios canadenses son cidad\u00e1ns con todos os dereitos dos cidad\u00e1ns das provincias. Cada territorio tam\u00e9n conta cun senador.\nPartidos pol\u00edticos provinciais.\nA maior parte das provincias te\u00f1en hom\u00f3logos provinciais aos tres partidos federais nacionais. Con todo, alg\u00fans partidos provinciais non est\u00e1n formalmente ligados aos partidos federais hom\u00f3nimos. Algunhas provincias te\u00f1en partidos pol\u00edticos rexionais, como o \"Saskatchewan Party\". O clima pol\u00edtico provincial do Quebec \u00e9 bastante diferente: a principal ruptura \u00e9 entre o \"Parti Qu\u00e9b\u00e9cois\", que avoga pola soberan\u00eda do Quebec, e o \"Parti Lib\u00e9ral du Qu\u00e9bec\", cuxa ideolox\u00eda \u00e9 federalista, isto \u00e9, que Quebec siga formando parte da Confederaci\u00f3n Canadense."}
{"id": "16558", "revid": "98629", "url": "https://gl.wikipedia.org/wiki?curid=16558", "title": "Historia do Canad\u00e1", "text": "A historia do Canad\u00e1 fala da ocupaci\u00f3n polo ser humano do territorio actual do Canad\u00e1 ao longo do tempo. O top\u00f3nimo Canad\u00e1 v\u00e9n da palabra iroquesa \"kanata-ton\", que significa \"vilas\" ou \"pequenas casas\".\nHistoria.\nO Canad\u00e1 anteriormente estaba habitado por nativos hur\u00f3ns, iroqueses e esquim\u00f3s, que habitaban inmensas rexi\u00f3ns do pa\u00eds desde hab\u00eda dez mil anos. Parece ser que no s\u00e9culo X, os viquingos habitaron a provincia de Terra Nova e Labrador durante un curto per\u00edodo de tempo.\nA colonizaci\u00f3n europea comezou no s\u00e9culo XV, cando os brit\u00e1nicos e, principalmente, os franceses se estableceran no Canad\u00e1. Os brit\u00e1nicos non tiveron unha forte presenza no antigo Canad\u00e1, instal\u00e1ndose orixinalmente na Terra de Rupert - unha xigantesca \u00e1rea que posteriomente dar\u00eda orixien aos Territorios do Noroeste, Manitoba, Saskatchewan e Alberta - sendo que a rexi\u00f3n dos Grandes Lagos e do R\u00edo San Lourenzo, as\u00ed como a rexi\u00f3n que actualmente comp\u00f3n as provincias de Nova Escocia e Novo Brunswick, estaban todas en mans dos franceses. A Nova Francia (\"Nouvelle-France\") e Acadia continuaban a se expandir. Esa expansi\u00f3n foi non foi ben aceptada polos iroqueses nin, principalmente, polos brit\u00e1nicos e colonos americanos das Trece Colonias americanas, desencadeando unha serie de batallas que culminou no Tratado de Par\u00eds, no cal os franceses cederon seus territorios da Nova Francia e Acadia aos brit\u00e1nicos.\nOs brit\u00e1nicos, que xa ent\u00f3n dominaban as inmensas Terras de Rupert (que daquela inclu\u00edan tam\u00e9n as actuais -ou parte de- provincias canadenses de Alberta, Saskatchewan, Manitoba; as\u00ed como os territorios de Nunavut, Territorios do Noroeste e Yukon) aprobaron o Quebec Act, que permitiu aos franceses establecidos no antigo Canad\u00e1 que continuasen mantendo o seu c\u00f3digo civil e sancionou a liberdade de relixi\u00f3n e de idioma, permitindo que a Igrexa Cat\u00f3lica e a lingua francesa sobrevivisen no Canad\u00e1 ata hoxe.\nCoa Revoluci\u00f3n Americana de 1776, que durou de 1774 ata 1783, o Canad\u00e1 sufriu levas de colonos leais aos brit\u00e1nicos, que se estableceran no que \u00e9 a actual provincia de Ontario. Con iso, os brit\u00e1nicos decidiron separar Canad\u00e1 en dous, creando o Canad\u00e1 Superior (actual Ontario) e o Canad\u00e1 Inferior (actual Quebec), al\u00e9n do territorio de Novo Brunswick (antiga Acadia, parte dos territorios antigamente colonizados polos franceses).\nOs propios Estados Unidos, en 1812, invadiron o Canad\u00e1 Inferior e o Superior, nunha tentativa de anexar o resto das colonias brit\u00e1nicas en Am\u00e9rica do Norte. Os Estados Unidos non tiveran \u00e9xito, mais ocuparon temporalmente as cidades de York (actual Toronto) e Quebec, queim\u00e1ndoas ao deixalas.\nEn 1837, houbo unha gran rebeli\u00f3n de colonos, tanto no Baixo Canad\u00e1 como no Alto Canad\u00e1. Iso levou aos brit\u00e1nicos \u00e1 unha tentativa de asimilar a cultura francesa \u00e1 brit\u00e1nica - entre outras cousas, Baixo Canad\u00e1 e Alto Canad\u00e1 foron unidos nunha \u00fanica provincia do Canad\u00e1.\nO medo a unha segunda invasi\u00f3n estadounidense, xerando inmensos gastos en relaci\u00f3n ao requisitos de seguridade (m\u00e1is tropas, armamentos etc), xunto ao fracaso brit\u00e1nico en asimilar aos franceses en 1830, fixo que a idea da Confederaci\u00f3n Canadense, cuxo obxectivo era integrar Canad\u00e1 e defender mellor a rexi\u00f3n dun eventual ataque dos Estados Unidos, fose aprobada polos brit\u00e1nicos. O 1 de xullo de 1867, as provincias do Canad\u00e1, Novo Brunswick e Nova Escocia torn\u00e1ronse nunha federaci\u00f3n, en parte politicamente independente do Reino Unido. Por\u00e9n, os brit\u00e1nicos a\u00ednda ter\u00edan control sobre o Ministerio de Relaci\u00f3ns Exteriores do Canad\u00e1 durante 64 anos.\nDespois de 1867, lentamente aceptaron unirse \u00e1 Confederaci\u00f3n Canadense outras colonias brit\u00e1nicas. A primeira foi a Columbia Brit\u00e1nica e, en 1880, os Territorios do Noroeste -cedidos pola Compa\u00f1\u00eda da Ba\u00eda de Hudson. Posteriormente, os Territorios do Noroeste ser\u00edan divididos nas actuais provincias de Alberta, Saskatchewan e Manitoba, al\u00e9n dos territorios de Yukon e Nunavut. O oeste canadense foi totalmente integrado ao territorio canadense, non sen a xeraci\u00f3n de conflitos de cu\u00f1o \u00e9tnico, social e econ\u00f3mico, dos cales destaca a Rebeli\u00f3n de Red River, ocorrida entre 1869 e 1870, e a Rebeli\u00f3n de Saskatchewan, ocorrida en 1885, ambas lideradas por Louis Riel. Este ser\u00eda posteriomente executado por traiz\u00f3n.\nCanad\u00e1 participou na primeira guerra mundial, como aliado dos brit\u00e1nicos, tendo un importante peso no decorrer da guerra. A guerra xerou tam\u00e9n un forte nacionalismo \"Quebecois\", porque os canadenses de orixe francesa non quer\u00edan ir \u00e1 guerra, en tanto que os canadenses de orixe brit\u00e1nica si.\nOutro efecto da primeira guerra mundial foi a discriminaci\u00f3n canadense dos inmigrantes (principalmente de orixe asi\u00e1tica). Iso foi debido ao feito de que a econom\u00eda canadense diminu\u00edu, debido ao termo da guerra -os soldados que participaran na guerra, en vez de atopar reco\u00f1ecemento, atoparon desemprego. Con esta discriminaci\u00f3n, Canad\u00e1 prohibiu a entrada de inmigrantes vidos da China ou restrinxiu bastante a entrada a inmigrantes vidos doutros pa\u00edses.\nDespois da guerra, a dependencia do Canad\u00e1 resp\u00e8cto dos brit\u00e1nicos diminu\u00edu en 1931, polo Estatuto de Westminster, segundo o cal ning\u00fan acto parlamentario do Reino Unido ter\u00eda efecto no Canad\u00e1, al\u00e9n de dar soberan\u00eda aos canadenses sobre o seu Ministerio das Relaci\u00f3ns Exteriores. Neses anos, a Gran Depresi\u00f3n xa mostraba os seus efectos devastadores no pa\u00eds -desemprego, miseria, fame-, efectos que s\u00f3 terminarian co inicio da segunda guerra mundial, na cal novamente Canad\u00e1 desempe\u00f1ou un importante papel.\nCo termo da guerra, a econom\u00eda do Canad\u00e1 continuou a medrar, ata os d\u00edas actuais - en parte, debido ao crecemento dos Estados Unidos. As leis que restrinx\u00edan a entrada de inmigrantes (e prohib\u00edan a entrada dos chineses) foron abolidas en 1954, grazas \u00e1 importante participaci\u00f3n de soldados de ascendencia chinesa. En 1964, todas as leis que restrinxian a entrada de inmigrantes baseados en raza ou etnia foron eliminadas. Actualmente, o Canad\u00e1 pos\u00fae unha das poboaci\u00f3ns m\u00e1is diversificadas etnicamente.\nEntre 1963 e 1968, o primeiro ministro do Canad\u00e1, Lester Bowles Pearson, introduciu unha serie de servizos gobernamentais como plans de pensi\u00f3n e un sistema p\u00fablico de sa\u00fade. Al\u00e9n diso, tam\u00e9n institu\u00edu o franc\u00e9s como idioma oficial do pa\u00eds, e creou unha nova bandeira nacional, a \"Folla de arce Flag\", que \u00e9 a actual bandeira do pa\u00eds. Ao longo da d\u00e9cada de 1960 e de 1970, Toronto substitu\u00edu a Montreal como a capital financeira do pa\u00eds.\nNon obstante, desde o fin da guerra, o movemento pola independencia pol\u00edtica do Quebec foi ga\u00f1ando forza. En 1977, a provincia do Quebec, baixo o goberno de Ren\u00e9 L\u00e9vesque, baixo os termos da Lei 101, tornou o franc\u00e9s a \u00fanica lingua oficial da provincia, e en 1980, Quebec realizou un referendo para a independencia da mesma. No plesbecito, o 60% dos votantes non aprobaron o referendo, e Quebec continuou oficialmente pertencendo ao Canad\u00e1. Nun segundo referendo para a independencia da provincia, en 1995, o n\u00famero de votantes Quebequenses que votaron por continuar no Canad\u00e1 caeu ao 50,3%; mesmo as\u00ed, o Quebec continuou a formar parte do Canad\u00e1. En 1997, o Tribunal Supremo do Canad\u00e1 xulgou que a secesi\u00f3n dunha provincia canadense era inconstitucional."}
{"id": "16560", "revid": "88215", "url": "https://gl.wikipedia.org/wiki?curid=16560", "title": "Uwe Seeler", "text": "Uwe Seeler, nado en Hamburgo o 5 de novembro de 1936 e finado en Norderstedt o 21 de xullo de 2022, foi un futbolista alem\u00e1n. Foi internacional por Alema\u00f1a do Oeste, xogando 72 encontros.\nO seu principal club foi o Hamburger SV, no que xogou entre 1944 e 1972. M\u00e1is tarde foi presidente.\nEntre os seus t\u00edtulos individuais est\u00e1n \nA nivel internacional destacou un subcampionato no mundial de 1966\nComo xogador destacou polo seu preciso remate coa testa. Foi un dos xogadores m\u00e1is populares e admirados polos afeccionados xermanos.\nFoi un dos capit\u00e1ns honorarios da selecci\u00f3n xermana, xunto con Fritz Walter, Franz Beckenbauer e Lothar Matth\u00e4us"}
{"id": "16561", "revid": "22570", "url": "https://gl.wikipedia.org/wiki?curid=16561", "title": "Gondoll\u00edn, Melide", "text": "San Marti\u00f1o de Gondoll\u00edn \u00e9 unha parroquia que se localiza no norte do concello de Melide. Segundo o padr\u00f3n municipal de 2018 ti\u00f1a 90 habitantes (47 homes e 43 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 151 habitantes.\nFestas.\nAs festas patronais cel\u00e9branse en honor a San Marti\u00f1o os d\u00edas 11 e 12 de novembro. As festas da Virxe do Carme cel\u00e9branse o primeiro domingo de agosto."}
{"id": "16562", "revid": "1131", "url": "https://gl.wikipedia.org/wiki?curid=16562", "title": "Fritz Walter", "text": "Fritz Walter, nado en Kaiserslautern o 31 de outubro de 1920 e finado en Enkenbach-Alsenborn o 17 de xu\u00f1o de 2002, foi un futbolista alem\u00e1n.\nDende moi cedo, \u00e1 idade de oito, anos xa formou parte do 1. FC Kaiserslautern, debutando no primeiro equipo \u00f3s dezasete.\nO seu debut no equipo nacional foi en 1941 durante a segunda guerra mundial. Walter estivo no ex\u00e9rcito dende 1942 ata o remate da guerra en 1945. Despoios volveu a xogar para o 1. FC Kaiserslautern, ga\u00f1ando o campionato alem\u00e1n en 1951 e 1953. En 1951 fixo o seu retorno \u00e1 selecci\u00f3n, e foi nomeado capit\u00e1n.\nO seu maior logro foi o t\u00edtulo de campi\u00f3n mundial en 1954"}
{"id": "16563", "revid": "98629", "url": "https://gl.wikipedia.org/wiki?curid=16563", "title": "Sepp Maier", "text": "Josef 'Sepp' Maier, nado o en Metten o 28 de febreiro de 1944, \u00e9 un exfutbolista alem\u00e1n. Xogaba de porteiro.\nTraxectoria.\nToda a s\u00faa carreira transcorreu no Bayern Munich. Con este club ga\u00f1ou a Bundesliga catro veces e a Copa de Europa tres veces consecutivas. A\u00ednda mant\u00e9n unha marca, a de xogar 422 seguidos, entre os anos 1966 a 1977. Foi nomeado Xogador Alem\u00e1n do Ano tres veces.\nCoa Selecci\u00f3n de f\u00fatbol de Alema\u00f1a conseguiu o t\u00edtulo de campi\u00f3n mundial en Alema\u00f1a e a Eurocopa 1976.\nRetirouse en 1979 tras sufrir un accidente de coche. Despois diso estivo a adestrar \u00f3s gardametas do Bayern Munich e m\u00e1is tarde da selecci\u00f3n xermana."}
{"id": "16565", "revid": "1131", "url": "https://gl.wikipedia.org/wiki?curid=16565", "title": "Adena / WWF", "text": "Adena \u00e9 a secci\u00f3n espa\u00f1ola dunha das maiores e m\u00e1is eficaces organizaci\u00f3ns mundiais e independentes dedicadas \u00e1 conservaci\u00f3n da natureza, integrada no Fondo Mundial para a Natureza (WWF). A WWF foi creada en 1961 e en Espa\u00f1a en 1968 e opera en m\u00e1is de 100 pa\u00edses, co apoio de cerca de cinco mill\u00f3ns de persoas en todo o mundo.\nO seu obxectivo \u00e9 traballar para deter a degradaci\u00f3n ambiental da Terra e constru\u00edr un futuro no cal o ser humano viva en harmon\u00eda coa natureza grazas \u00e1:"}
{"id": "16566", "revid": "1131", "url": "https://gl.wikipedia.org/wiki?curid=16566", "title": "Greenpeace", "text": "Greenpeace (do ingl\u00e9s \"green\": verde, e \"peace\": paz) \u00e9 unha organizaci\u00f3n ecoloxista fundada no Canad\u00e1 en 1971, de \u00e1mbito internacional, independente econ\u00f3mica e politicamente, que non acepta doaz\u00f3ns nin presi\u00f3ns de gobernos, partidos pol\u00edticos ou empresas, e que se autofinancia polas achegas dos socios e doadores (95% dos seus fondos), as\u00ed como a trav\u00e9s da venda de produtos co nome de \"Greenpeace\".\nHistoria.\nSegundo cifras de Greenpeace, o n\u00famero dos seus socios en todo o mundo en 2005 era de tres mill\u00f3ns. No mesmo ano, en Espa\u00f1a eran 85.000.\nO obxectivo da organizaci\u00f3n \u00e9 protexer e defender o medio ambiente, intervindo en diferentes puntos do planeta onde se cometen atentados contra a natureza. Greenpeace leva a cabo campa\u00f1as para deter o cambio clim\u00e1tico, protexer a biodiversidade, en contra dos transx\u00e9nicos, contra a contaminaci\u00f3n, para acabar co uso da enerx\u00eda nuclear e das armas e fomentar a paz.\nCunha oficina principal en \u00c1msterdan, traballa en estreita colaboraci\u00f3n coas 44 secci\u00f3ns nacionais, ademais de cos diferentes barcos que ten posu\u00eddo, o m\u00e1is co\u00f1ecido deles quizais o Rainbow Warrior, afundido en 1985 polos servizos de intelixencia franceses. A toma de decisi\u00f3ns faise tendo en conta a maior\u00eda de sectores que conforman a s\u00faa estrutura interna, intentado que ningu\u00e9n poida tomar decisi\u00f3ns unilaterais non acordes coa maior\u00eda dos membros representativos.\nSalvando as baleas.\nQuizais as acci\u00f3ns e imaxes m\u00e1is co\u00f1ecidas e reco\u00f1ecidas de Greenpeace dende a s\u00faa fundaci\u00f3n foron aquelas nas que se v\u00edan os activistas de Greenpeace interpo\u00f1er as s\u00faas lanchas, e as s\u00faas vidas, entre os arp\u00f3ns dos barcos baleeiros e os cet\u00e1ceos que estes quer\u00edan capturar. Tras 14 anos de moratoria na caza de baleas, en setembro de 2003 o Rainbow Warrior II actuou de novo en augas de Islandia para impedir e denunciar a pretensi\u00f3n por parte do goberno deste pa\u00eds de continuar coa industria baleeira.\nA finais do 2005 dous barcos da frota de Greenpeace, o MV Artic Sunrise e o MV Esperanza, comezaron a sucar os oc\u00e9anos da Terra durante un ano, denunciando os perigos que os axexan. A s\u00faa primeira acci\u00f3n foi interceptar a frota baleeira xaponesa e esixirlles que abandonasen inmediatamente o Santuario Baleeiro da Ant\u00e1rtida.\nV\u00e9xase tam\u00e9n.\nEcolox\u00eda"}
{"id": "16568", "revid": "89787", "url": "https://gl.wikipedia.org/wiki?curid=16568", "title": "Clima", "text": "O clima comprende os diversos fen\u00f3menos que ocorren na atmosfera dun planeta. Na Terra, fen\u00f3menos com\u00fans son vento, tempestade, chuvia e neve, os cales ocorren particularmente na troposfera, a parte m\u00e1is baixa da atmosfera. O clima \u00e9 guiado pola enerx\u00eda do Sol, posto que os factores clave son temperatura, humidade, presi\u00f3n atmosf\u00e9rica, nubosidade, velocidade do vento e nivel das mareas.\nA definici\u00f3n polo glosario Grupo intergobernamental sobre o cambio clim\u00e1tico (IGCC) \u00e9:\nOs l\u00edmites exactos do que \u00e9 o clima e o que \u00e9 tempo non son ben definidos e dependen da aplicaci\u00f3n dos termos. Por exemplo, nalg\u00fans sensos un fen\u00f3meno como El Ni\u00f1o poder\u00eda ser considerado clima; noutros, como o tempo meteorol\u00f3xico.\nClima e tempo, dous conceptos distintos.\nResulta frecuente a confusi\u00f3n entrambos conceptos pero hai que destacar que se refiren a aspectos distintos da din\u00e1mica atmosf\u00e9rica. A diferenza principal est\u00e1 na escala de tempo en que se traballa. Cando a escala de tempo dos cambios aos que un se refire \u00e9 de d\u00edas, semanas, meses ou uns poucos anos f\u00e1lase de tempo atmosf\u00e9rico. A partir dunha escala de d\u00e9cadas \u00e9 cando realmente empeza a falarse de variaci\u00f3ns clim\u00e1ticas. Pero ata este per\u00edodo de tempo \u00e9 demasiado breve para considerar o cambio. Normalmente ata pasado un s\u00e9culo non se pode apreciar a tendencia subxacente.\nEsta fronteira entre o tempo e o clima \u00e9 un tanto borrosa. Unha cousa \u00e9 segura, as variaci\u00f3ns do tempo est\u00e1n suxeitas a patr\u00f3ns regulares de curto prazo, basicamente as variaci\u00f3ns anuais ou estacionais e a patr\u00f3ns ca\u00f3ticos de diferentes frecuencias de variaci\u00f3n que son os que fan que dun ano para outro as\u00ed como dun d\u00eda para outro o tempo sexa tan cambiante. O clima presenta tam\u00e9n as d\u00faas facetas. Tendencias regulares que se empezan a apreciar \u00e1s poucas d\u00e9cadas de realizar medici\u00f3ns e oscilaci\u00f3ns de tipo ca\u00f3tico que subxacen no fondo. A m\u00e1is grande escala pode permanecer oculto un patr\u00f3n regular como os ciclos de Milankovi\u0107\u200e. E se nos imos a\u00ednda a escalas maiores a variaci\u00f3n pode tornarse ca\u00f3tica de novo xa que aumenta a dependencia das caracter\u00edsticas xeof\u00edsicas da terra, tect\u00f3nica, desgasificaci\u00f3n natural... Os cales son procesos ca\u00f3ticos \u00e1 s\u00faa vez.\nClima global e cambios.\n\"M\u00e1is informaci\u00f3n: Balance radioactivo terrestre | Cambio clim\u00e1tico\"\nO clima global require o estudo doutro tipo de variables chamadas forzamentos exteriores. Para co\u00f1ecer como evoluciona o clima ao longo dos e\u00f3ns hai que ter en conta a influencia deses aspectos capaces de alteralo drasticamente. Segundo a importancia destes \"factores exteriores\" en cada momento o sistema clim\u00e1tico ser\u00e1 m\u00e1is ou menos ca\u00f3tico. En calquera caso, a longo prazo a previsi\u00f3n faise imposible xa que moitos dos forzamentos exteriores, por exemplo a deriva continental, tam\u00e9n se rexen por sistemas ca\u00f3ticos.\nOs forzamentos exteriores poden implicar certa periodicidade variaci\u00f3ns orbitais e solares e \u00e1 s\u00faa vez presentar tendencias globais nun s\u00f3 sentido por enriba das flutuaci\u00f3ns de m\u00e1is alta frecuencia. Este \u00e9 o caso da variaci\u00f3n solar, que mentres presenta flutuaci\u00f3ns regulares en curtos per\u00edodos de tempo a longo prazo, presenta, tam\u00e9n, un aumento sistem\u00e1tico do brillo solar. as\u00ed mesmo dita variaci\u00f3n achega acontecementos ca\u00f3ticos, tormentas magn\u00e9ticas ou per\u00edodos anormais de actividade solar. Frecuentemente a aparencia ca\u00f3tica dunha variaci\u00f3n pode encubrir unha regularidade de moi baixa frecuencia para a cal non pasou suficiente tempo para que poida ser observada.\nEstes forzamentos moitas veces son demasiado pequenos para causar os grandes cambios que se observan. Estes adoitan ser debidos precisamente \u00e1s retroalimentaci\u00f3ns (feedbacks) positivas e negativas que se dan unha vez desencadeado o proceso.\nPar\u00e1metros clim\u00e1ticos.\nPara o estudo do clima local hai que analizar os elementos do tempo: a temperatura, a humidade, a presi\u00f3n, os ventos e as precipitaci\u00f3ns.\nHai unha serie de factores que poden influ\u00edr sobre estes elementos: a latitude xeogr\u00e1fica, a altitude do lugar ou a continentalidade, que \u00e9 a distancia ao oc\u00e9ano ou ao mar.\nLatitude xeogr\u00e1fica.\nA latitude determina o grao de inclinaci\u00f3n dos raios do Sol e a diferenza da duraci\u00f3n do d\u00eda e a noite. Canto m\u00e1is directamente incide a radiaci\u00f3n solar, m\u00e1is calor achega \u00e1 Terra.\nAs variaci\u00f3ns en latitude son causadas, de feito, pola inclinaci\u00f3n do eixe de rotaci\u00f3n da Terra. O \u00e1ngulo de incidencia dos raios do Sol non \u00e9 o mesmo en ver\u00e1n que en inverno sendo causa das diferenzas estacionais.\nUnha maior inclinaci\u00f3n nos raios solares provoca que estes te\u00f1an que atravesar maior cantidade de atmosfera atenu\u00e1ndose m\u00e1is que se incidisen perpendicularmente. Por outra banda, a maior inclinaci\u00f3n maior ser\u00e1 o compo\u00f1ente horizontal da intensidade de radiaci\u00f3n. Mediante sinxelos c\u00e1lculos trigonom\u00e9tricos pode verse que: I(incidente) = I(total) \u2022 cos\u03b8\nAltitude.\nA altitude dunha rexi\u00f3n depende dos pisos t\u00e9rmicos en que se atope. A maior altitude respecto ao nivel do mar menor temperatura.\nExisten 4 pisos t\u00e9rmicos:\nO c\u00e1lculo aproximado que se realiza, \u00e9 que ao elevarse, cada 180 metros, a temperatura baixa 1\u00a0\u00b0C.\nContinentalidade.\nA proximidade do mar infl\u00fae sobre as temperaturas e proporciona m\u00e1is humidade. As brisas que se orixinan nas rexi\u00f3ns costeiras aten\u00faan a temperatura das diferentes estaci\u00f3ns. Levando aire c\u00e1lido cando \u00e9 inverno e aire fresco cando \u00e9 ver\u00e1n. As\u00ed, as zonas pr\u00f3ximas \u00e1 costa reciben a influencia do mar e te\u00f1en temperaturas m\u00e1is suaves. No inverno vai menos fr\u00edo e no ver\u00e1n menos calor que no interior.\nUnha alta continentalidade, en cambio, acent\u00faa a amplitude t\u00e9rmica. Provocar\u00e1 invernos fr\u00edos e secos e ver\u00e1ns calorosos e secos.\nA continentalidade \u00e9 o resultado da alta calor espec\u00edfica da auga, que lle permite manterse a temperaturas m\u00e1is fr\u00edas no ver\u00e1n e m\u00e1is c\u00e1lidas no inverno. O que \u00e9 o mesmo que dicir que a auga pos\u00fae unha grande inercia t\u00e9rmica. As masas de auga pois, son o m\u00e1is importante axente moderador do clima.\nClasificaci\u00f3ns clim\u00e1ticas.\nO clima pode clasificarse en:\nClasificaci\u00f3n clim\u00e1tica cl\u00e1sica.\nDescribe os climas do mundo en funci\u00f3n do seu r\u00e9xime de temperaturas e de precipitaci\u00f3ns.\nClasificaci\u00f3n clim\u00e1tica de K\u00f6ppen.\nBaseada en l\u00edmites de temperatura e precipitaci\u00f3n e na observaci\u00f3n da vexetaci\u00f3n nativa de cada rexi\u00f3n de estudo.\nClasificaci\u00f3n xen\u00e9tica.\nClasifica en funci\u00f3n das masas de aire que a orixina:\nDiferentes tipos de clima.\nNo mundo os tipos de clima clasif\u00edcanse en catro grupos."}
{"id": "16569", "revid": "23204", "url": "https://gl.wikipedia.org/wiki?curid=16569", "title": "Clima tropical", "text": "Os climas tropicais est\u00e1n caracterizados por temperaturas elevadas, con temperaturas medias de 18\u00a0\u00b0C ou superiores durante todos os meses do ano. Estes climas poden subdividirse da seguinte maneira:\nExemplos\nA maior\u00eda dos lugares que te\u00f1en ese clima at\u00f3panse nas marxes externas das zonas tropicais, mais ocasionalmente poden ter unha localizaci\u00f3n intratropical (ex.: San Marcos, Colombia).\nAlgunhas veces o \"As\" \u00e9 usado no lugar de \"Aw\" se a estaci\u00f3n seca ocorre durante os d\u00edas de sol m\u00e1is alto e m\u00e1is longos. Ese \u00e9 o caso de partes do Hawai (Honolulu), \u00c1frica Oriental (Mombasa, Kenya) e Sri Lanka (Trincomalee), por exemplo. Na maior\u00eda dos lugares que te\u00f1en clima tropical h\u00famido e seco, con todo, a estaci\u00f3n seca ocorre durante a \u00e9poca de sol m\u00e1is baixo e d\u00edas m\u00e1is curtos."}
{"id": "16570", "revid": "18426", "url": "https://gl.wikipedia.org/wiki?curid=16570", "title": "Clima subtropical", "text": "O Clima subtropical \u00e9 caracter\u00edstico das \u00e1reas xeogr\u00e1ficas polas que pasa o Tr\u00f3pico de Capricornio, con temperaturas medias abaixo dos 20\u00a0\u00b0C. Hai tam\u00e9n alternancia anual entre 9\u00a0\u00b0C e 13\u00a0\u00b0C.\nEn \u00e1reas m\u00e1is elevadas, o inverno \u00e9 intenso, con nevadas espor\u00e1dicas], e o ver\u00e1n \u00e9 suave. A precipitaci\u00f3n de choivas \u00e9 intensa, acadando unha media de ata 2.000\u00a0mm/ano, de forma ben distribu\u00edda ao longo das estaci\u00f3ns.\nA vexetaci\u00f3n nas \u00e1reas de clima subtropical \u00e9 diferente conforme a altitude do lugar. Nas partes m\u00e1is altas, presenta pi\u00f1eirais e araucarias. En planicies, hai predominancia de gram\u00edneas."}
{"id": "16572", "revid": "1987", "url": "https://gl.wikipedia.org/wiki?curid=16572", "title": "Clima temperado", "text": "Unha rexi\u00f3n que pos\u00fae un clima temperado ten unha temperatura que var\u00eda regularmente ao longo do ano, cunha media por riba dos 10\u00a0\u00b0C, nos meses m\u00e1is quentes e entre -3\u00ba e 18\u00a0\u00b0C, nos meses fr\u00edos. Pos\u00faen catro estaci\u00f3ns ben definidas: un ver\u00e1n relativamente quente, un outono con temperaturas gradualmente m\u00e1is baixas co pasar dos d\u00edas, un inverno fr\u00edo, e unha primavera con temperaturas gradualmente m\u00e1is altas co pasar dos d\u00edas. A humidade depende da localizaci\u00f3n e condici\u00f3ns xeogr\u00e1ficas dunha rexi\u00f3n dada.\nNas rexi\u00f3ns dos oc\u00e9anos localizadas en rexi\u00f3ns de climas temperados, dise que pos\u00faen \"augas temperadas\".\nClasificaci\u00f3n dos climas temperados.\nNas siglas indicadas abaixo, a segunda letra indica o padr\u00f3n de precipitaci\u00f3n: \"w\" indica invernos secos (a media do mes m\u00e1is seco menor que un d\u00e9cimo da precipitaci\u00f3n media do mes de ver\u00e1n m\u00e1is h\u00famido, ou menos de 30\u00a0mm); \"s\" indica ver\u00e1ns secos (a media do mes m\u00e1is seco con menos de 30\u00a0mm de precipitaci\u00f3n e menos dun terzo da precipitaci\u00f3n do mes de inverno m\u00e1is chuvoso); \"f\" significa precipitaci\u00f3n en todas as estaci\u00f3ns.\nA terceira letra indica o nivel de temperaturas de ver\u00e1n: \"a\" indica que a media do mes m\u00e1is quente \u00e9 superior a 22\u00a0\u00b0C; \"b\" indica que a media do mes m\u00e1is quente \u00e9 inferior a 22\u00a0\u00b0C, con polo menos 4 meses con medias por riba de 10\u00a0\u00b0C; \"c\" indica que 3 ou menos meses te\u00f1en temperaturas medias por riba de 10\u00a0\u00b0C.\nClima temperado mediterr\u00e1neo.\nEste clima sit\u00faase entre as latitudes de 30\u00ba e 40\u00a0\u00b0C. O clima mediterr\u00e1nico \u00e9 o \u00fanico onde a estaci\u00f3n fr\u00eda est\u00e1 asociada \u00e1 estaci\u00f3n das chuvias. Os invernos est\u00e1n caracterizados por temperaturas mornas, debido \u00e1s correntes mar\u00edtimas quentes. \u00c9 no inverno cando se observa alg\u00fan \u00edndice de precipitaci\u00f3n, mentres que no ver\u00e1n a precipitaci\u00f3n \u00e9 case nula. Os ver\u00e1ns son quentes e secos, debido aos centros barom\u00e9tricos de alta presi\u00f3n. Nas \u00e1reas costeiras os ver\u00e1ns son m\u00e1is frescos debido \u00e1s correntes fr\u00edas do oc\u00e9ano.\nExemplos:\nSubtropical h\u00famido (Cfa, Cwa).\n\u00c9 o clima propio do interior de continentes ou nos litorais ao leste de tales continentes, entre latitudes de 25\u00b0 e 40\u00ba. Ao contrario dos climas mediterr\u00e1neos, unha zona cun clima subtropical pos\u00fae ver\u00e1ns h\u00famidos debido \u00e1s masas tropicais inestables. No leste asi\u00e1tico, os invernos poden ser secos e m\u00e1is fr\u00edos que noutros lugares con latitudes similares, debido \u00e1 alta presi\u00f3n atmosf\u00e9rica de Siberia, e ver\u00e1ns h\u00famidos debido \u00e1 influencia dos monz\u00f3ns.\nExemplos: \nClima temperado mar\u00edtimo.\nOs climas temperados mar\u00edtimos sit\u00faanse entre as latitudes de 45\u00ba e 55\u00ba. Est\u00e1n normalmente ao lado dos climas mediterr\u00e1neos. As\u00ed e todo en Australia at\u00f3pase ao lado do subtropical h\u00famido, e a unha latitude m\u00e1is baixa. Estes climas son dominantes ao longo do ano. Os ver\u00e1ns son frescos e anubados. Os invernos son suaves, ao contrario doutros climas a unha latitude semellante.\nExemplos: \nTemperado sub\u00e1rtico (Cfc).\nTal clima acontece m\u00e1is preto dos polos que os climas temperados mar\u00edtimos e est\u00e1 limitado ou a estreitos litorais da parte occidental dos continentes ou a illas deses litorais, especialmente no Hemisferio Norte.\nExemplos: "}
{"id": "16573", "revid": "98629", "url": "https://gl.wikipedia.org/wiki?curid=16573", "title": "El Ni\u00f1o", "text": "El Ni\u00f1o \u00e9 un fen\u00f3meno clim\u00e1tico relacionado co quentamento do Pac\u00edfico oriental ecuatorial, o cal manif\u00e9stase err\u00e1ticamente c\u00edclico -Arthur Strahler fala de ciclos de entre tres e oito anos-, que consiste en realidade na fase c\u00e1lida do patr\u00f3n clim\u00e1tico do Pac\u00edfico ecuatorial denominado El Ni\u00f1o-Oscilaci\u00f3n do Sur (\"El Ni\u00f1o-Southern Oscillation\", ENSO polas s\u00faas siglas en ingl\u00e9s), onde a fase de enfriamento recibe o nome de La Ni\u00f1a. Este fen\u00f3meno, nas s\u00faas manifestaci\u00f3ns m\u00e1is intensas, provoca estragos na zona intertropical e ecuatorial debido \u00e1s intensas choivas, afectando principalmente \u00e1 rexi\u00f3n costeira do Pac\u00edfico de Am\u00e9rica do Sur.\nG\u00fcnther D. Roth def\u00edneo como unha irrupci\u00f3n ocasional de augas superficiais c\u00e1lidas, situadas no oc\u00e9ano Pac\u00edfico xunto \u00e1 costa dos territorios do Per\u00fa e Ecuador, debido a inestabilidades na presi\u00f3n atmosf\u00e9rica localizada entre as secci\u00f3ns Oriental e Occidental do oc\u00e9ano Pac\u00edfico pr\u00f3ximas \u00e1 li\u00f1a do Ecuador. Sendo este fen\u00f3meno o suposto causante de m\u00e1is dunha anomal\u00eda clim\u00e1tica. O seu papel no quentamento e enfriamento global \u00e9 unha \u00e1rea de intensa investigaci\u00f3n, a\u00ednda sen un consenso.\nO nome de \"El_Ni\u00f1o\" d\u00e9bese \u00e1 asociaci\u00f3n deste fen\u00f3meno coa chamada corrente do Neno, anomal\u00eda xa co\u00f1ecida polos pescadores do porto de Paita, no norte do Per\u00fa, quen observaron que as augas aumentaban a s\u00faa temperatura durante \u00aba \u00e9poca das festas navide\u00f1as\u00bb (de a\u00ed a designaci\u00f3n, refer\u00edndose ao \u201cNeno Xes\u00fas\u201d, relacionado co Nadal. ) e os cardumes ou bancos de peixes desaparec\u00edan da superficie oce\u00e1nica, deducindo que dita anormalidade era debida a unha corrente de aire quente procedente do golfo de Guaiaquil (Ecuador).\nDescubrimento do fen\u00f3meno.\nOs primeiros rexistros oficiais do fen\u00f3meno foron comunicados polo capit\u00e1n peruano Camilo Carrillo en 1892, quen notou a existencia peri\u00f3dica dunha corrente mari\u00f1a c\u00e1lida nas costas do Per\u00fa, de augas normalmente moi fr\u00edas, que se repite cada certo tempo e agora comprobouse que \u00e9 erraticamente c\u00edclica, rep\u00edtese cada 3 a 8 anos con diferente intensidade.\nExisten outros acontecementos interesantes relacionados cos anos m\u00e1is intensos de El Ni\u00f1o. Entre 1789 e 1793, o historiador brit\u00e1nico Richard Grove relata que varios observadores da \u00e9poca informaron de graves secas en Asia, Australia, M\u00e9xico e o sur de \u00c1frica, polo que se sospeita que dito fen\u00f3meno puido ter causado a fame que precedeu \u00e1 Revoluci\u00f3n Francesa. Entre 1791 e 1793 en M\u00e9xico baixou o nivel do lago de P\u00e1tzcuaro.\nEn 1888, o astr\u00f3nomo Charles Todd, suxeriu que as secas na India e en Australia tend\u00edan a ocorrer ao mesmo tempo; Norman Lockyer notou o mesmo en 1904. Unha conexi\u00f3n entre El Ni\u00f1o coas inundaci\u00f3ns de 1894 en V\u00edctor Eguiguren Escudero (1852\u20131919) e de 1895 por Federico Alfonso Pezet (1859\u20131929). En 1924, Gilbert Walker (quen deu nome \u00e1 circulaci\u00f3n atmosf\u00e9rica Walker) acu\u00f1ou o termo \"Oscilaci\u00f3n Sur\". El e outros (inclu\u00edndo ao meteor\u00f3logo noruegu\u00e9s-estadounidense Jacob Bjerknes) acred\u00edtanse en teren identificado o fen\u00f3meno El Ni\u00f1o.\nO meteor\u00f3logo Jacob Bjerknes postulou en 1969 que El Ni\u00f1o est\u00e1 normalmente relacionado coa Oscilaci\u00f3n do Sur ou Meridional, xa que est\u00e1 presenta unha relaci\u00f3n f\u00edsica entre a fase de alta presi\u00f3n an\u00f3mala no Pac\u00edfico occidental, coa fase de quecemento pouco frecuente do Pac\u00edfico oriental, o que vai acompa\u00f1ado cun debilitamento dos ventos alisios do leste; polo que a baixa presi\u00f3n do Pac\u00edfico occidental vinc\u00falase cun enfriamento do Pac\u00edfico oriental (fen\u00f3meno La Ni\u00f1a), co fortalecemento dos ventos do leste.\nOs inicios do estudo de \"El Ni\u00f1o\".\nO xefe do servizo meteorol\u00f3xico indio, o cient\u00edfico brit\u00e1nico sir Gilbert Walker estivo encargado o ano 1920 na India, co fin de atopar un medio de prever o monz\u00f3n asi\u00e1tico. Cient\u00edfico brillante, dedicouse \u00e1 tarefa con determinaci\u00f3n. P\u00faxose en contacto con cient\u00edficos suramericanos que o prov\u00edan co resultado dos seus estudos sobre os efectos locais de El Ni\u00f1o. Estudando estes datos clim\u00e1ticos e atmosf\u00e9ricos e os que ti\u00f1a \u00e1 s\u00faa disposici\u00f3n, logrou establecer, en 1923, unha correlaci\u00f3n temporal entre os inventarios barom\u00e9tricos ao oeste e ao leste do Pac\u00edfico sur. En efecto, deuse conta de que a presi\u00f3n aumentaba no oeste cando diminu\u00eda no leste (fen\u00f3meno El Ni\u00f1o), e inversamente. A consecuencia desta situaci\u00f3n de equilibrio e de balanza, chamou este fen\u00f3meno \"Southern Oscillation\" (oscilaci\u00f3n austral).\nOrientando as s\u00faas investigaci\u00f3ns cara \u00e1 oscilaci\u00f3n austral, sir Walker logrou determinar, en 1923, un \u00edndice ao que deu o seu nome. Este \u00faltimo ter\u00eda como funci\u00f3n medir a diferenza de presi\u00f3n entre o leste e o oeste do oc\u00e9ano Pac\u00edfico. Cando o \u00edndice, e por tanto a desviaci\u00f3n, aumentaba, a presi\u00f3n era elevada no leste do Pac\u00edfico, e os alisioss eran m\u00e1is fortes. Cando o \u00edndice era m\u00e1is ben baixo, os alisios eran menos poderosos, achegando invernos m\u00e1is ben suaves no Canad\u00e1 e na Am\u00e9rica occidental. O efecto vi\u00f1a acompa\u00f1ado por secas en Australia, Indonesia, na India e certos sectores africanos.\nUn dos seus colegas atacouno nunha revista cient\u00edfica, atopando \u00abperfectamente rid\u00edcula a idea de que as condici\u00f3ns clim\u00e1ticas de rexi\u00f3ns do globo tan distantes unha da outra puidesen estar ligadas entre elas\u00bb. Sir Walker replic\u00f3 dicindo que deb\u00eda haber unha explicaci\u00f3n m\u00e1is precisa, pero que \u00abesixir\u00eda de forma veros\u00edmil un co\u00f1ecemento das estruturas do vento a niveis diferentes do chan\u00bb. Isto implicaba noci\u00f3ns e medios de observaci\u00f3n desco\u00f1ecidos naquel tempo pero os m\u00e9todos de investigaci\u00f3n actuais confirmaron efectivamente a teor\u00eda do \u00edndice de presi\u00f3n Walker.\nT\u00e9cnicas de identificaci\u00f3n existentes.\nA diferenza das medidas regulares e precisas de par\u00e1metros como as precipitaci\u00f3ns, a temperatura do aire ou do mar, efectuadas moi precariamente desde 1930, para per\u00edodos m\u00e1is antigos s\u00f3 se disp\u00f3n de narraci\u00f3ns ou descrici\u00f3ns das consecuencias das anomal\u00edas clim\u00e1ticas refer\u00edndose, por exemplo, \u00e1s colleitas, \u00e1s condici\u00f3ns de navegaci\u00f3n e a aparici\u00f3n de fen\u00f3menos meteorol\u00f3xicos non habituais como tronos, inundaci\u00f3ns, desastres por temporais etc.\nPara identificar fen\u00f3menos meteorol\u00f3xicos, en paleoclimas, disponse dos estudos xeol\u00f3xicos de capas de sedimentos, que poden datarse por estratigraf\u00eda (as capas m\u00e1is antigas est\u00e1n por baixo), por dataci\u00f3n con carbono-14, que indica o per\u00edodo no que se formaron os compo\u00f1entes org\u00e1nicos prisioneiros nos dep\u00f3sitos (pole etc.) ou polos restos arqueol\u00f3xicos que se mesturan.\nTodas estas observaci\u00f3ns deben ser verificadas, comparadas e contrastadas co maior n\u00famero de informaci\u00f3n proveniente de diversas disciplinas. Toda incoherencia debe ser explicada. Por exemplo s\u00e1bese que:\nTodo isto d\u00e9bese comparar con outros estudos utilizados por paleoclimatologos como o estudo do crecemento de arrecifes tropicais, ou as pegadas deixadas por unha forte explosi\u00f3n volc\u00e1nica.\nErros e trampas a evitar.\nAs t\u00e9cnicas de investigaci\u00f3n son a mi\u00fado indirectos ou subxectivas e s\u00f3 se disp\u00f3n de consecuencias ou efectos indirectos do que se quere medir.\nEn principio, d\u00e9bese verificar e confirmar o que quixeron dicir os historiadores. Por exemplo, as destruci\u00f3ns ocasionadas por r\u00edo R\u00edmac (Per\u00fa) son \u200b\u200bmoito m\u00e1is importantes nos dous primeiros s\u00e9culos posteriores \u00e1 colonizaci\u00f3n, con alg\u00fans barrios de Lima que estaban m\u00e1is preto do r\u00edo naquela \u00e9poca e noutros casos algunhas construci\u00f3ns que se atopan actualmente en zonas inundables. De feito, todas as inundaci\u00f3ns ou fortes choivas non son necesariamente provocadas polo fen\u00f3meno El Ni\u00f1o.\nA zona costeira do norte do Per\u00fa \u00e9 a \u00fanica parte do Per\u00fa na que as precipitaci\u00f3ns moi fortes e as inundaci\u00f3ns est\u00e1n ligadas indiscutiblemente a \"El Ni\u00f1o\". Tanto no sur do Per\u00fa como no Altiplano boliviano El Ni\u00f1o provocar\u00eda secas, mentres que La Ni\u00f1a corresponder\u00eda a excesos pluviom\u00e9tricos, que xa non ser\u00edan provocados por un aumento das temperaturas da superficie do oc\u00e9ano, sen\u00f3n por influencias m\u00e1is fortes dos sistemas frontais do sur (aire polar).\nAdemais non se disp\u00f3n de informaci\u00f3n directa sobre os mecanismos do clima durante os \"Mega-Ni\u00f1os\". S\u00f3 podemos constatar que os dous Ni\u00f1os Moi fortes de 1982-83 e 1997-98 tiveron comportamentos diferentes no sur. 1983 correspondeu a unha seca, mentres que no 97-98 as precipitaci\u00f3ns foron superiores \u00e1 media. Non se sabe como se comportar\u00e1 o pr\u00f3ximo El Ni\u00f1o Moi Forte e menos a\u00ednda o pr\u00f3ximo \"Mega El ni\u00f1o\".\nOs huaicos, aludes e aluvi\u00f3ns.\nA maior parte das concas da vertente do Pac\u00edfico do Per\u00fa, encostadas aos Andes, pode ser golpeada por fen\u00f3menos catastr\u00f3ficos chamados huaicos. Estes huaicos poden corresponder a avenidas moi fortes, acompa\u00f1adas de aluvi\u00f3ns que provocan a mi\u00fado danos considerables. Xeralmente, os vales escarpados nas partes altas ou medias son bloqueados por derrubes que \u00e1s veces poden reter un volume grande de auga. A ruptura destas presas \u00e9 a mi\u00fado moi r\u00e1pida cun gran volume de auga e de sedimentos (rochas) escorr\u00e9ndose bruscamente con fortes velocidades no val.\nCaracter\u00edsticas.\nDurante un ano \"normal\", ou sexa, sen a existencia do fen\u00f3meno El Ni\u00f1o, os ventos alisios sopran na direcci\u00f3n oeste a trav\u00e9s do oc\u00e9ano Pac\u00edfico tropical, orixinando un exceso de auga no Pac\u00edfico occidental, de xeito que a superficie do mar \u00e9 preto de 1/2 metro m\u00e1is alta nas costas da Indonesia ca no Ecuador. Isto provoca a resurxencia de augas profundas, m\u00e1is fr\u00edas e cargadas de nutrientes na costa occidental da Am\u00e9rica do Sur, que alimentan o ecosistema mari\u00f1o, promovendo inmensas poboaci\u00f3ns de peixes: pesquer\u00eda de anchoveta en Chile e o Per\u00fa xa foi a maior do mundo, cunha captura superior a 12 mill\u00f3ns de toneladas por ano. Estes peixes, \u00e1 s\u00faa vez, tam\u00e9n serven de sustento aos paxaros mari\u00f1os abundantes, cuxas feces depositadas en terra, o guano, serven de materia prima para a industria de fertilizantes.\nCando acontece un El Ni\u00f1o, que ocorre irregularmente en intervalos de 2 a 7 anos, cunha media de 3-4 anos, os ventos sopron con menos forza en todo o centro do Oc\u00e9ano Pac\u00edfico, resultando nunha diminuci\u00f3n da resurxencia de augas profundas e na acumulaci\u00f3n de auga m\u00e1is quente do normal na costa oeste da Am\u00e9rica do Sur e, consecuentemente, na diminuci\u00f3n da produtividade primaria e das poboaci\u00f3ns de peixe.\nOutra consecuencia deste fen\u00f3meno \u00e9 a alteraci\u00f3n do clima en todo o Pac\u00edfico ecuatorial: as masas de ar quentes e h\u00famidas acompa\u00f1an a auga m\u00e1is quente, provocando choivas excepcionais na costa oeste da Am\u00e9rica do Sur e secas na Indonesia e Australia. P\u00e9nsase que este fen\u00f3meno \u00e9 acompa\u00f1ado pola deslocaci\u00f3n de masas de ar a nivel global, provocando alteraci\u00f3ns do clima en todo o mundo. Por exemplo, durante un ano con El Ni\u00f1o, o inverno \u00e9 m\u00e1is quente que a media nos estados centrais dos Estados Unidos, en canto que nos do sur hai m\u00e1is choiva; por outro lado, os estados do noroeste do Pac\u00edfico (Oreg\u00f3n, Washington e Columbia Brit\u00e1nica) te\u00f1en un inverno m\u00e1is seco. Os ver\u00e1ns excepcionalmente quentes en Europa e as secas en \u00c1frica parecen estar igualmente relacionadas co aparecemento do El Ni\u00f1o.\n\"La Ni\u00f1a\" \u00e9 o fen\u00f3meno inverso, caracterizado por temperaturas anormalmente fr\u00edas, tam\u00e9n no fin do ano, na rexi\u00f3n ecuatorial do Oc\u00e9ano Pac\u00edfico, moitas veces (mais non sempre) seguindo a un \"El Ni\u00f1o\". Tam\u00e9n xa foi denominado como \"El Viejo\" (ou sexa, a ant\u00edtese do \"neno\") ou a\u00ednda o \"Anti-El Ni\u00f1o\".\nDesenvolvemento do fen\u00f3meno.\nO primeiro meteor\u00f3logo prestixioso en suxerir unha explicaci\u00f3n razoable do fen\u00f3meno de El Ni\u00f1o foi Jacob Bjerknes, cando dirixiu unha oficina meteorol\u00f3xica para os progn\u00f3sticos do tempo atmosf\u00e9rico anexa ao departamento de f\u00edsica da Universidade de California, Os \u00c1nxeles (UCLA polas s\u00faas siglas en ingl\u00e9s). Bjerknes fundou o departamento de meteorolox\u00eda en devandita universidade, agora transformado no departamento de Ciencias Atmosf\u00e9ricas e Oce\u00e1nicas. Como profesor nesta universidade, foi o primeiro en relacionar as infrecuentes altas temperaturas da superficie oce\u00e1nica con ventos d\u00e9biles do leste e as intensas choivas que acompa\u00f1an esta situaci\u00f3n e un resumo destas ideas expresouno en forma precisa o Dr. Richard T. Barber cando sinalou que \"The ocean is clearly driving the atmosphere.\" (O oc\u00e9ano claramente dirixe \u00e1 atmosfera), o cal equivale a dicir que o fluxo de enerx\u00eda na atmosfera procede principalmente (a\u00ednda que non exclusivamente, como resulta obvio) da hidrosfera (oc\u00e9anos e mares).\nEn 1969, Bjerknes ofreceu unha alternativa de comprensi\u00f3n do fen\u00f3meno co\u00f1ecido como a Oscilaci\u00f3n meridional de El Ni\u00f1o, ao suxerir que un quecemento infrecuente no Pac\u00edfico oriental poder\u00eda debilitar a diferenza de temperatura (das augas) entre o leste e o oeste, desequilibrando os ventos alisios que son os ventos que empuxan as augas c\u00e1lidas cara ao oeste. O resultado ser\u00eda un incremento de augas c\u00e1lidas cara o leste, \u00e9 dicir, cara \u00e1s costas intertropicais de Am\u00e9rica do Sur.\nO episodio prodr\u00f3mico in\u00edciase na zona tropical do oc\u00e9ano Pac\u00edfico, preto de Australia e Indonesia, e con el alt\u00e9rase a presi\u00f3n atmosf\u00e9rica en zonas moi distantes entre si, prod\u00facense cambios na direcci\u00f3n e na velocidade dos ventos e despr\u00e1zanse as zonas de choiva na rexi\u00f3n tropical.\nEn condici\u00f3ns normais, tam\u00e9n chamadas \"condici\u00f3ns neutrais\", na costa de Am\u00e9rica do Sur, hai unha corrente de auga fr\u00eda chamada Corrente de Humboldt chea de nutrientes que circula cara ao norte; os ventos alisios (que sopran de leste cara a oeste) acumulan unha gran cantidade de auga e calor na parte occidental deste oc\u00e9ano, na zona de Australia e Indonesia. En consecuencia, o nivel superficial do mar \u00e9 aproximadamente medio metro m\u00e1is alto en Indonesia causando neles humidade e precipitaci\u00f3ns. Nas costas do Per\u00fa e Ecuador, pola contra, o clima \u00e9 moi seco e o nivel do mar m\u00e1is baixo que o normal destas costas.\nDurante El Ni\u00f1o os ventos alisios debil\u00edtanse ou deixan de soprar, a temperatura m\u00e1xima mari\u00f1a despr\u00e1zase cara ao sistema de correntes chileno-peruano, que son relativamente fr\u00edas, e a temperatura mari\u00f1a m\u00e1is fr\u00eda despr\u00e1zase cara o sueste asi\u00e1tico. Isto provoca o aumento da presi\u00f3n atmosf\u00e9rica no sueste asi\u00e1tico e a diminuci\u00f3n en Am\u00e9rica do Sur. Todo este cambio ocorre nun intervalo de seis meses (aproximadamente desde xu\u00f1o a novembro) estes cambios son moi fortes e producen alteraci\u00f3ns no clima.\nSimultaneamente, a diferenza na temperatura superficial do mar chega a ser duns 8\u00a0\u00b0C entre ambas zonas do Pac\u00edfico. As temperaturas \"fr\u00edas\" pres\u00e9ntanse en Am\u00e9rica do Sur porque soben as augas profundas e producen unha auga rica en nutrientes que mant\u00e9n a ecosistema mari\u00f1o. Durante o fen\u00f3meno de \"La Ni\u00f1a\" as zonas relativamente h\u00famidas e chuviosas local\u00edzanse en Asia Suroriental, mentres que en Am\u00e9rica do Sur son relativamente secas.\nA configuraci\u00f3n das costas suramericanas \u00e9 crucial para explicar a meteorolox\u00eda e climatolox\u00eda tan diferente entre as costas orientais do Atl\u00e1ntico e as occidentais fronte ao oc\u00e9ano Pac\u00edfico: mentres que no Atl\u00e1ntico a maior parte da corrente ecuatorial despr\u00e1zase cara ao noroeste por mor das costas brasileiras que ocasionan a mencionada desviaci\u00f3n ao norte do cabo de San Roque, no Pac\u00edfico non sucede o mesmo (polo menos, non no mesmo grado) porque a corrente ecuatorial no mencionado oc\u00e9ano orixinase nas costas de Ecuador nun punto onde se forma un dobre golfo ao norte e ao sur da li\u00f1a ecuatorial. Pero o estudo das mareas \u00e9 moito m\u00e1is complexo do que en xeral se cre e deben analizarse acot\u00edo e moi detidamente as li\u00f1as e os puntos anfidromicos das mareas.\nOs efectos.\nEn Am\u00e9rica do Sur.\nAs consecuencias que este fen\u00f3meno clim\u00e1tico leva a algunhas rexi\u00f3ns de Am\u00e9rica do Sur son:\nNa Asia suroriental.\nEn determinadas rexi\u00f3ns da Asia suroriental provoca:\nNo mundo.\nConsecuencias globais:\nOSEN (Oscilaci\u00f3n Sur-El Ni\u00f1o).\nA Oscilaci\u00f3n Sur \u00e9 a flutuaci\u00f3n interanual da presi\u00f3n atmosf\u00e9rica ao nivel do mar no oc\u00e9ano Pac\u00edfico, debida a variaci\u00f3ns na circulaci\u00f3n atmosf\u00e9rica. Normalmente, os ventos alisios sopran para suroeste (no hemisferio sur), levando a auga da superficie do mar aquecida na rexi\u00f3n do ecuador para a costa da Indonesia e Australia e, con ela, masas de ar tam\u00e9n aquecidas. No entanto, a forza dos ventos var\u00eda dun ano para outro, provocando diferenzas na temperatura e pluviosidade dos varios continentes \u00e1 beira daquel oc\u00e9ano.\nAparentemente, estas variaci\u00f3ns tam\u00e9n se rexistran nos restantes oc\u00e9anos, mais ficaron m\u00e1is co\u00f1ecidas polas anomal\u00edas co\u00f1ecidas polo nome \u201cEl Ni\u00f1o\u201d, que foron descubertas no oc\u00e9ano Pac\u00edfico. Por esa raz\u00f3n, as anomal\u00edas pasaron a ser estudadas en termos de prever a ocorrencia daquel evento e moitas veces \u00fasase a expresi\u00f3n OSEN (Oscilaci\u00f3n Sur-El Ni\u00f1o ou ENSO, da expresi\u00f3n en ingl\u00e9s) como sin\u00f3nimo do El Ni\u00f1o ou da Oscilaci\u00f3n Sur e apl\u00edcase a anomal\u00edas do clima e da circulaci\u00f3n mari\u00f1a en calquera oc\u00e9ano \u2013 os fen\u00f3menos OSEN do oc\u00e9ano Atl\u00e1ntico ocorren 12-18 meses despois de ocorreren no Pac\u00edfico.\nA Oscilaci\u00f3n Sur \u00e9 acompa\u00f1ada a trav\u00e9s do \u00cdndice de Oscilaci\u00f3n Sur (IOS ou SOI, en ingl\u00e9s), que \u00e9 a diferenza normalizada entre a presi\u00f3n atmosf\u00e9rica medida no Tahit\u00ed (na Polinesia Francesa) e en Darwin, na Australia. Un valor alto do IOS (grande diferenza de presi\u00f3ns) significa ventos m\u00e1is fortes que a media e normalmente est\u00e1 asociado a unha situaci\u00f3n de \u201cLa Ni\u00f1a\u201d, ou sexa, auga con temperatura superficial m\u00e1is fr\u00eda que a media na costa occidental da Am\u00e9rica do Sur, e viceversa.\nUnha vez que estes fen\u00f3menos te\u00f1en unha grande influencia no clima, provocando secas ou cheas e, polo tanto, afectando a agricultura e, en xeral, a econom\u00eda dos pa\u00edses, o estudo da Oscilaci\u00f3n Sur e das s\u00faas anomalias ou OSEN, ten unha grande importancia, non s\u00f3 para a econom\u00eda mundial, mais tam\u00e9n para a comprensi\u00f3n dos fen\u00f3menos clim\u00e1ticos.\nEl Ni\u00f1o e as guerras clim\u00e1ticas.\nSegundo a Instituto para a Terra da Universidade de Columbia o fen\u00f3meno clim\u00e1tico \"El Ni\u00f1o\" ser\u00eda o causante de numerosos conflitos xurdidos tras a segunda guerra mundial. Segundo os investigadores do Instituto para a Terra os episodios m\u00e1is duros de \"El Ni\u00f1o\" preceder\u00edan o 30% das guerras civ\u00eds nun centenar de pa\u00edses. O risco dun conflito dobrar\u00edase respecto aos per\u00edodos de \"La Ni\u00f1a \". Globalmente a aparici\u00f3n de excesivas temperaturas e grandes secas estar\u00edan relacionadas co 21% dos 234 conflitos que o Instituto para a Terra analizou desde 1950 a 2004."}
{"id": "16574", "revid": "5863", "url": "https://gl.wikipedia.org/wiki?curid=16574", "title": "Clima mediterr\u00e1neo", "text": "As rexi\u00f3ns de clima mediterr\u00e1neo combinan ver\u00e1ns quentes e secos con invernos fr\u00edos e pouco chuviosos. Como o propio nome indica, este tipo de clima \u00e9 o t\u00edpico da zona do mar Mediterr\u00e1neo.\nO clima mediterr\u00e1neo \u00e9 quente e seco no ver\u00e1n e \u00e9 moderado e h\u00famido no inverno. As precipitaci\u00f3ns ocorren sobre todo durante 2 a 4 meses, no inverno, sendo raras no resto do ano.\nNas rexi\u00f3ns situadas a rentes do mar Mediterr\u00e1neo os ver\u00e1ns son menos secos que os das outras rexi\u00f3ns deste clima.\nFlora.\nA vexetaci\u00f3n, na s\u00faa forma orixinal, caracteriz\u00e1base sobre todo por \u00e1rbores; debido \u00e1 intervenci\u00f3n humana e problemas ambientais, as \u00e1rbores foron sendo substitu\u00eddas por arbustos, especialmente arbustos escler\u00f3fitos, aparecendo herbas arom\u00e1ticas, gram\u00edneas e, por suposto, \u00e1rbores.\nEsta vexetaci\u00f3n \u00e9 predominante, de folla persistente e presenta follas espesas e pequenas, o que axuda a reducir as perdas de auga por transpiraci\u00f3n. Algunhas plantas poden tam\u00e9n ter espi\u00f1os, o que as protexe de seren comidas polos animais.\nAs \u00e1rbores son, normalmente, de pequeno porte. Pos\u00faen cascas gordas e duras e grandes ramificaci\u00f3ns. Predominan os carballos: carballo, carballo negral, sobreiras, carrascos e aci\u00f1eiras. Outra \u00e1rbore moi com\u00fan na \u00e1rea mediterr\u00e1nea \u00e9 a oliveira. Nalgunhas rexi\u00f3ns aparecen a\u00ednda pi\u00f1eiros (como o pi\u00f1eiro manso) e o acivro.\nNas \u00e1reas con pouca precipitaci\u00f3n, as plantas adapt\u00e1ronse a condici\u00f3ns secas, sendo as s\u00faas follas pequenas e por veces, tan reducidas que semellan agullas, o que lles permite conservar a auga. Outras te\u00f1en as follas cubertas por unha pel\u00edcula cerosa e noutras as follas reflicten a luz solar.\nAlgunhas plantas desenvolveron, mesmo, adaptaci\u00f3ns que lles permiten resistir os lumes frecuentes que ocorren na estaci\u00f3n seca: algunhas reprod\u00facense moi axi\u00f1a a partir das ra\u00edces, despois de arder a parte a\u00e9rea; noutras, a brea que reviste as pi\u00f1as derrete durante o incendio permitindo que abran os froitos e se espallen as sementes; noutras incluso as sementes, que te\u00f1en condici\u00f3ns para vivir durante moito tempo, xermolan despois do lume.\nFauna.\nA fauna \u00e9 moi variada e tam\u00e9n se encontra adaptada \u00e1s condici\u00f3ns ambientais. Por exemplo, os animais son acot\u00edo pequenos, necesitando de pouca auga e te\u00f1en h\u00e1bitos nocturnos. \nAparecen coellos, lebres, porcos bravos, ratos, veados, porco teixos, diversos tipos de r\u00e9ptiles, unha gran variedade de aves, sobre todo aves migratorias e insectos."}
{"id": "16577", "revid": "3795", "url": "https://gl.wikipedia.org/wiki?curid=16577", "title": "Caronte (l\u00faa)", "text": "Caronte \u00e9 un sat\u00e9lite de Plut\u00f3n, que forma realmente un sistema de astros duplos, \u00e9 dicir, debido a que te\u00f1en masas semellantes e o di\u00e1metro de Caronte e aproximadamente a metade que o de Plut\u00f3n, o centro de rotaci\u00f3n de Caronte at\u00f3pase f\u00f3ra da superficie de Plut\u00f3n, \u00e9 como se os dous fosen sat\u00e9lites dun \"baleiro intermedio\", caso \u00fanico no sistema solar. Foi descuberto en 1978 por James Walter Christy. A s\u00faa composici\u00f3n e dimensi\u00f3ns son a\u00ednda moi incertas, debido \u00e1 distancia \u00e1 que se atopa o par Plut\u00f3n-Caronte da Terra. As medici\u00f3ns feitas mostran que Caronte pos\u00fae un di\u00e1metro de aproximadamente 1.207\u00a0km. A nave espacial New Horizons \u00e9 a \u00fanica sonda que visitou o sistema de Plut\u00f3n. En 2015 achegouse a Caronte, lanzada o 19 de xaneiro do 2006 pola NASA, para novas investigaci\u00f3ns.\nDescuberta de Caronte.\nCaronte foi descuberto o 22 de xu\u00f1o de 1978 polo astr\u00f3nomo do Observatorio Naval dos Estados Unidos James W. Christy, que notou algo moi peculiar nas imaxes de Plut\u00f3n obtidas co telescopio do observatorio de Flagstaff. As imaxes obtidas presentaban a Plut\u00f3n cunha forma lixeiramente alargada, mentres que as estrelas que aparec\u00edan na mesma fotograf\u00eda non presentaban esa distorsi\u00f3n.\nUnha comprobaci\u00f3n no arquivo do observatorio revelou que algunhas das outras imaxes tomadas baixo excelentes condici\u00f3ns de visibilidade tam\u00e9n mostraban este alargamento, a\u00ednda que a maior\u00eda non. Este efecto pod\u00eda explicarse se exist\u00eda outro obxecto orbitando periodicamente arredor de Plut\u00f3n que non fora moi grande como para ser resolto polo telescopio.\nChristy seguiu a s\u00faa investigaci\u00f3n e descubriu que todas as observaci\u00f3ns pod\u00edan ser explicadas se o obxecto en cuesti\u00f3n ti\u00f1a un per\u00edodo orbital de 6,387 d\u00edas e unha separaci\u00f3n m\u00e1xima do planeta dun arcosegundo. O per\u00edodo de rotaci\u00f3n de Plut\u00f3n \u00e9 xustamente de 6,387 d\u00edas e como era case seguro que o sat\u00e9lite ti\u00f1a o mesmo per\u00edodo de rotaci\u00f3n, deduciu que este era o \u00fanico sistema planeta-sat\u00e9lite co\u00f1ecido no que ambos se mostraban a mesma cara continuamente.\nAs poucas d\u00fabidas que ficaron da s\u00faa existencia disip\u00e1ronse cando o sistema entrou nun per\u00edodo de cinco anos de eclipses entre 1985 e 1990. Este fen\u00f3meno ocorre cando o plano orbital de Plut\u00f3n e Caronte se pon de canto respecto \u00e1 vista dende a Terra. Isto sucede s\u00f3 d\u00faas veces durante os 248 anos que dura o per\u00edodo orbital de Plut\u00f3n.\nAs primeiras imaxes de Plut\u00f3n e Caronte resoltos como discos separados foron tomadas polo Telescopio Espacial Hubble na d\u00e9cada de 1990. M\u00e1is tarde, o desenvolvemento de \u00f3pticas adaptativas fixo posible resolver tam\u00e9n discos separados utilizando telescopios terrestres.\nCabe destacar que co descubrimento de Caronte quedou descartada a teor\u00eda de que Plut\u00f3n vi\u00f1a sendo un sat\u00e9lite escapado de Neptuno.\nFormaci\u00f3n.\nCrese que Plut\u00f3n e Caronte puideron ser dous corpos que chocaron antes de entrar en \u00f3rbita mutua.\nNun traballo de simulaci\u00f3n publicado en 2005, Robin Canup suxire que Caronte puido formarse por un impacto xigantesco hai arredor de 4500 mill\u00f3ns de anos, de maneira similar que a Terra e a L\u00faa. Neste modelo un obxecto grande do cinto de Kuiper golpea Plut\u00f3n a gran velocidade, destru\u00edndose a si mesmo e esparexendo gran parte do manto exterior do planeta. Logo Caronte f\u00f3rmase pola fusi\u00f3n dos restos. Mais dicir que, un impacto destas caracter\u00edsticas, resultar\u00eda nun Plut\u00f3n m\u00e1is rochoso e nun Caronte con m\u00e1is xeo do que os cient\u00edficos encontraron.\nCaracter\u00edsticas f\u00edsicas.\nO di\u00e1metro de Caronte \u00e9 duns 1207\u00a0km, pouco m\u00e1is que a metade do de Plut\u00f3n, cunha superficie de 4\u00a0580\u00a0000\u00a0km\u00b2. A diferenza de Plut\u00f3n, que est\u00e1 cuberto con xeo de nitr\u00f3xeno e metano, a superficie de Caronte parece estar dominada polo xeo de auga. Parece non ter atmosfera. No 2007, as observaci\u00f3ns levadas a cabo polo Observatorio Gemini de hidratos de amon\u00edaco e cristais de auga na superficie de Caronte suxeriron a presenza de \"cryo-geysers\" activos.\nAs eclipses mutuas de Plut\u00f3n e Caronte na d\u00e9cada de 1980 permit\u00edronlle aos astr\u00f3nomos analizar as li\u00f1as espectrais de Plut\u00f3n e a de ambos os astros combinados. Subtraendo o espectro de Plut\u00f3n do total, puideron determinar a composici\u00f3n da superficie de Caronte.\nO volume e a masa de Caronte perm\u00edtennos calcular a s\u00faa densidade; sabendo isto, podemos dicir que \u00e9 un corpo xeado e cont\u00e9n menos rochas en proporci\u00f3n que as que cont\u00e9n Plut\u00f3n, apoiando a idea de que Caronte foi creado por un impacto xigantesco no manto xeado de Plut\u00f3n. Existen d\u00faas teor\u00edas en conflito sobre a estrutura interna de Caronte: alg\u00fans cient\u00edficos cren que se trata dun corpo diferenciado como Plut\u00f3n, cun n\u00facleo de rocha e un manto de xeo, mentres outros cren que Caronte ten unha composici\u00f3n uniforme. Encontr\u00e1ronse probas que sustentan a primeira hip\u00f3tese. O feito de que o xeo estivera a\u00ednda en forma cristalina suxire que foi depositado recentemente, xa que a radiaci\u00f3n solar ter\u00eda degradado o xeo antigo at\u00e9 levalo a un estado amorfo logo de 30\u00a0000 anos aproximadamente.\nCaronte dista unha media de 19\u00a0570\u00a0km de Plut\u00f3n, polo que est\u00e1 20 veces m\u00e1is cerca do que a L\u00faa da Terra. Os dous obxectos est\u00e1n trabados gravitacionalmente, e polo tanto m\u00f3stranse sempre a mesma cara mutuamente. O descubrimento de Caronte permitiulles aos astr\u00f3nomos calcular con precisi\u00f3n a masa do sistema plutoniano, e as ocultaci\u00f3ns mutuas revelaron os seus tama\u00f1os. Mais non deron establecido as s\u00faas masas individuais at\u00e9 a descuberta doutras l\u00faas de Plut\u00f3n, ben entrado o ano 2005. Os detalles revelados grazas \u00e1s l\u00faas exteriores mostran que Caronte ten aproximadamente o 11,65% da masa de Plut\u00f3n.\nSat\u00e9lite ou planeta anano?\nO feito de que Caronte realmente non xire darredor de Plut\u00f3n como un sat\u00e9lite, sen\u00f3n que tanto Plut\u00f3n como Caronte o fan darredor do centro de masas do sistema, fai que moitos non consideren a Plut\u00f3n e Caronte como planeta e sat\u00e9lite respectivamente, sen\u00f3n m\u00e1is ben como un planeta anano dobre.\nO 16 de agosto do 2006, ante a Uni\u00f3n Astron\u00f3mica Internacional (IAU), presentouse un proxecto de resoluci\u00f3n que, de ter sido aprobado, establecer\u00eda a definici\u00f3n de planeta como \"un corpo que \u00e9 suficientemente masivo para ser esf\u00e9rico, que non \u00e9 unha estrela, pero que orbita arredor dunha\". Baixo esta definici\u00f3n, agregar\u00edanse \u00e1 lista de planetas corpos como (antes un asteroide do Cinto de asteroides), Caronte, (extraoficialmente chamado Xena) e varios obxectos do Cinto de Kuiper que probablemente satisfac\u00edan a definici\u00f3n. Finalmente, o 24 de agosto non se aprobou dita resoluci\u00f3n e tampouco se creou unha definici\u00f3n de planeta dobre.\nNa definici\u00f3n final de planeta, Plut\u00f3n foi reclasificado como planeta anano, pero a definici\u00f3n formal de sat\u00e9lite planetario non foi determinada, deixando a Caronte nun estado incerto (Caronte non figura na lista de planetas ananos reco\u00f1ecidos pola IAU).\nAs l\u00faas Nix, C\u00e9rbero (l\u00faa) e Hydra tam\u00e9n orbitan o mesmo baricentro, pero non son o suficientemente grandes para ser esf\u00e9ricas, e polo tanto son consideradas sat\u00e9lites de Plut\u00f3n (ou, dende outro punto de vista, do sistema Plut\u00f3n-Caronte)."}
{"id": "16578", "revid": "3795", "url": "https://gl.wikipedia.org/wiki?curid=16578", "title": "Sat\u00e9lite natural", "text": "Un sat\u00e9lite natural ou l\u00faa (no senso xeral) \u00e9 un obxecto espacial que circula arredor dun planeta, isto \u00e9, non orbita en torno dunha estrela. Por exemplo, a L\u00faa \u00e9 un sat\u00e9lite da Terra.\nSat\u00e9lites naturais no sistema solar.\nAlgunhas l\u00faas son bastante grandes, de feito se orbitasen arredor do sol ser\u00edan planetas, outras son tan pequenas como asteroides com\u00fans. As maiores l\u00faas son a L\u00faa da Terra, as L\u00faas de Galileo en X\u00fapiter: \u00cdo, Europa, Gan\u00edmedes e Calisto, Tit\u00e1n de Saturno e Trit\u00f3n de Neptuno.\nEsta \u00e9 unha lista de sat\u00e9lites naturais organizada por planeta do sistema solar. Mercurio e Venus non te\u00f1en sat\u00e9lites naturais. X\u00fapiter ten 63, a maior\u00eda son irregulares e bastante pequenos.\nTerra.\nSat\u00e9lites 1: A L\u00faa\nMarte.\nTotal de l\u00faas de Marte: 2\nX\u00fapiter.\nTotal de l\u00faas de X\u00fapiter (a xaneiro de 2012): 64\nSaturno.\nTotal de l\u00faas de Saturno (a xaneiro de 2012): 61\nOs seguintes obxectos a\u00ednda non foron clasificados como sat\u00e9lites:\nUrano.\nTotal de l\u00faas de Urano (a xaneiro de 2012): 27\nNeptuno.\nTotal de l\u00faas de Neptuno: 13\nPlut\u00f3n.\nTotal de l\u00faas de Plut\u00f3n: 5\nHaumea.\nTotal de l\u00faas de Haumea: 2"}
{"id": "16579", "revid": "197", "url": "https://gl.wikipedia.org/wiki?curid=16579", "title": "Chuvia", "text": "A chuvia ou choiva \u00e9 un fen\u00f3meno f\u00edsico que consiste na precipitaci\u00f3n de auga sobre a superficie da Terra. Este tipo de meteoro f\u00f3rmase nas nubes. Non todas as choivas chegan ao chan: algunhas evap\u00f3ranse mentres est\u00e1n a\u00ednda a caer, nun fen\u00f3meno que recibe o nome de virga e acontece principalmente en per\u00edodos locais de ar seco.\nA choiva ten un papel b\u00e1sico no ciclo hidrol\u00f3xico. A cantidade de choivas m\u00eddese usando un instrumento chamado pluvi\u00f3metro, de funcionamento simple: un tubo de colecta da choiva, cunha escala graduada (xeralmente de 0,25\u00a0mm en 0,25\u00a0mm) capaz de indicar a cantidade de choivas no lugar.\nDescrici\u00f3n.\nA chuvia \u00e9 a precipitaci\u00f3n de auga en forma de gotas. Cando estas alcanzan un di\u00e1metro superior aos 0,5 mil\u00edmetros caen \u00e1 terra pola gravidade a unha velocidade superior aos 3 m/s. A auga tam\u00e9n pode descender \u00e1 litosfera en forma de neve ou saraiba.\nAs gotas pequenas son case esf\u00e9ricas, mentres que as maiores est\u00e1n achatadas. O seu tama\u00f1o oscila entre os 0,5 e os 6,35 mil\u00edmetros, mentres que a s\u00faa velocidade de ca\u00edda var\u00eda entre os 8 e os 32\u00a0km/h, dependendo do seu volume.\nIntensidade de choiva.\nA cantidade de precipitaci\u00f3n \u00e9 a relaci\u00f3n entre os mil\u00edmetros de auga e o tempo en horas. Outro xeito de medir a intensidade pluvial \u00e9 indicar o volume de auga por metro cadrado.\nA choiva adxectiv\u00edzase segundo \u00e1 cantidade de precipitaci\u00f3n ca\u00edda nunha hora (mm/h):\nFormaci\u00f3n.\nAire h\u00famido e condensaci\u00f3n.\nO aire da troposfera cont\u00e9n vapor de auga, a cantidade do cal se pode medir en forma de proporci\u00f3n de mestura (proporci\u00f3n da cantidade do vapor de auga respecto da cantidade de aire seco). Outra maneira m\u00e1is com\u00fan de medir o vapor de auga contida no aire \u00e9 a humidade relativa; \u00e9 dicir, a proporci\u00f3n, en tanto por cento, da cantidade de vapor presente na atmosfera respecto da que esta pode soportar antes de saturarse. Cando se chega ao seu punto de saturaci\u00f3n (100% de humidade relativa), o vapor de auga cond\u00e9nsase en forma de auga l\u00edquida, formando nubes ou n\u00e9boa, sempre que haxa a presenza de n\u00facleos de condensaci\u00f3n (po, poles, aerosoles...), unhas part\u00edculas microsc\u00f3picas extraordinariamente abundantes na atmosfera.\nO vapor de auga que pode conter a atmosfera antes de saturarse depende, basicamente, da presi\u00f3n atmosf\u00e9rica e da temperatura. En xeral, dada unha determinada presi\u00f3n atmosf\u00e9rica, o aire admite m\u00e1is vapor canto m\u00e1is alta \u00e9 a temperatura. Por tanto, un dos cami\u00f1os que pode levar \u00e1 saturaci\u00f3n do aire \u00e9 o arrefriado.\nO aire h\u00famido p\u00f3dese arrefriar con varios mecanismos. O m\u00e1is com\u00fan \u00e9 o arrefriado por ascenso: o aire ascende, e canto m\u00e1is se eleva m\u00e1is dimin\u00fae a s\u00faa temperatura. Esta baixada de temperatura \u00e9 consecuencia do descenso da presi\u00f3n atmosf\u00e9rica. Outro mecanismo de arrefriado pode ser a mestura dunha cantidade de aire c\u00e1lido e h\u00famido cunha m\u00e1is fr\u00eda.\nO aire adquire humidade a partir de varias fontes, mediante a evaporaci\u00f3n da auga da superficie dos oc\u00e9anos, lagos e r\u00edos, e da transpiraci\u00f3n das plantas. A evaporaci\u00f3n da auga ten lugar cando se d\u00e1 un contraste de temperatura.\nCrecemento e evoluci\u00f3n das pingas de choiva.\nNunha nube quente, as gotas aumentan de tama\u00f1o por condensaci\u00f3n do vapor de auga que as rodea e por coalescencia (a adici\u00f3n dunha ou m\u00e1is pequenas pingas por colisi\u00f3n para formar unha pinga m\u00e1is grande) con outras pingas. Mentres estas pingas diminutas non miden m\u00e1is de 0,006\u00a0mm, son sostidas polos lixeiros movementos ascendentes do aire. O seu crecemento vai formando pingas m\u00e1is gordas ata chegar un momento, ao redor de 0,5\u00a0mm de di\u00e1metro, que as correntes ascendentes son incapaces de sostelas en suspensi\u00f3n e caen en forma de choiva.\nNunha nube fr\u00eda, se as pingas atopan n\u00facleos de conxelaci\u00f3n (que son moito menos habituais que os de condensaci\u00f3n), transformaranse en cristalis de xeo. Estes cristais crecer\u00e1n por condensaci\u00f3n, pero sobre todo polo efecto Bergeron, e acabar\u00e1n caendo capturando outros copos m\u00e1is pequenos para aumentar o seu tama\u00f1o. Cando pasan por capas de aire que est\u00e1n por encima do punto de conxelaci\u00f3n, os copos f\u00fandense e contin\u00faan crecendo como as pingas das nubes quentes. As variaci\u00f3ns da temperatura durante o seu percorrido poden ocasionar outras formas de precipitaci\u00f3n, como a choiva x\u00e9lida ou a sarabia.\nDependendo da humidade relativa do aire que se atopa debaixo da nube, unha parte das pingas de choiva poden evaporarse antes de chegar a terra. Cando o aire \u00e9 moi seco, a choiva evap\u00f3rase completamente antes de chegar a terra e d\u00e1 orixe ao fen\u00f3meno co\u00f1ecido co nome de \"virga\". Isto prod\u00facese a mi\u00fado nos desertos c\u00e1lidos e secos, pero tam\u00e9n al\u00ed onde a choiva prov\u00e9n de nubes con pouca extensi\u00f3n vertical.\nChoiva artificial.\n\u00c9 posible crear choiva artificial por nucleaci\u00f3n de pequenas pingas de auga coa axuda dun produto qu\u00edmico que act\u00fae como n\u00facleo de condensaci\u00f3n. A sementeira de nubes consiste en dispersar este axente \u00e1 altura das nubes con avi\u00f3ns ou foguetes. Nos pa\u00edses industrializados ou desenvolvidos, o r\u00e9xime semanal da choiva \u00e9 modificado pola poluci\u00f3n; a precipitaci\u00f3n \u00e9 m\u00e1is escasa durante a fin de semana debido \u00e1 diminuci\u00f3n da presenza de aerosoles sulfurados que act\u00faan como n\u00facleos de condensaci\u00f3n das pingas de auga. O quecemento global e o consecuente cambio clim\u00e1tico que se est\u00e1 producindo, probablemente tam\u00e9n alteran o r\u00e9xime das choivas, pero dunha maneira que a\u00ednda non comprendemos con claridade debido \u00e1 gran complexidade dos fen\u00f3menos meteorol\u00f3xicos.\nTipos de choiva.\nEntre os mecanismos que producen a precipitaci\u00f3n de auga, incl\u00faense os procesos convectivos os frontais e os orogr\u00e1ficos.\nChoiva orogr\u00e1fica.\nA choiva de orixe orogr\u00e1fico prod\u00facese \u00f3 lado de barlovento das monta\u00f1as cando o vento levanta o aire h\u00famido do mar ou das chairas ao atoparse unha cordilleira no seu cami\u00f1o, esta elevaci\u00f3n do aire h\u00famido provoca un arrefriado e unha condensaci\u00f3n do vapor de auga que forma as nubes que provocar\u00e1n a choiva. Este tipo de choiva prod\u00facese nas zonas tropicais, nas subtropicals e nas t\u00e9pedas, e pode durar dunhas horas a poucos d\u00edas; raramente al\u00f3nganse durante semanas.\nEste \u00e9 o mecanismo que provoca algunhas das trombas de auga de outono na costa do Pa\u00eds Valenciano e en Catalu\u00f1a: o vento de levante procedente do mar e cargado de humidade at\u00f3pase coas cordilleiras costeiras (Cordilleira Litoral, cordilleira Prelitoral, serra de Irta, serra de Aitana) e \u00e9 obrigado a subir formando nubes potentes que provocan choivas intensas. Tam\u00e9n \u00e9 a explicaci\u00f3n de por que hai m\u00e1is precipitaci\u00f3n nas monta\u00f1as. Segundo a disposici\u00f3n da cordilleira, \u00e9 posible que a vertente dos ventos dominantes sexa moito m\u00e1is h\u00famida que a outra, causando unha sombra orogr\u00e1fica: o aire, ao perder a humidade, v\u00f3lvese seco e c\u00e1lido ao baixar pola outra vertente e aumentar a presi\u00f3n atmosf\u00e9rica.\nChoiva convectiva.\nA choiva de convecci\u00f3n \u00e9 un tipo de choiva que cae de nubes formadas por convecci\u00f3n; os procesos convectivos ocorren principalmente nas zonas tropicais e subtropicais, pero tam\u00e9n na estaci\u00f3n c\u00e1lida das zonas t\u00e9pedas, e a mi\u00fado a partir da tarde e anoitecer; como nas treboadas de ver\u00e1n. A convecci\u00f3n \u00e9 causada polo quecemento do aire nunha zona determinada, o aire quente sobe e, a medida que ascende, vaise arrefriando. Se este aire quente \u00e9 h\u00famido, ao chegar a unha certa altura, o vapor de auga chega \u00e1 s\u00faa saturaci\u00f3n e cond\u00e9nsase formando nubes convectivas, por exemplo os cumulonimbus ou os cumulus congestus, en que se poder\u00e1n producir os procesos de formaci\u00f3n da choiva que producir\u00e1n a precipitaci\u00f3n. A medida e o tipo das nubes depender\u00e1n da intensidade das correntes ascendentes, da cantidade de aire e a s\u00faa humidade, e da temperatura e tipo de terreo. En condici\u00f3ns \u00f3ptimas, unha treboada p\u00f3dese formar en poucas horas. As choivas que se producen son en forma de chuvascos que var\u00edan rapidamente de intensidade; adoitan ser de curta duraci\u00f3n e son moi localizados debido \u00e1 pouca extensi\u00f3n horizontal que te\u00f1en as nubes convectivas. A precipitaci\u00f3n de sarabia as\u00f3ciase a unha choiva de convecci\u00f3n.\nNas latitudes medias, este tipo de choiva tam\u00e9n se asocia \u00e1s frontes fr\u00edas, \u00e1s li\u00f1as de treboadas e \u00e1s frontes c\u00e1lidas con aire extremadamente h\u00famido.\nChoiva frontal.\nA choiva frontal ou estratiforme est\u00e1 causada polos sistemas frontais (frontes fr\u00edas e frontes c\u00e1lidas) que acompa\u00f1an as Depresi\u00f3n atmosf\u00e9rica|depresi\u00f3ns atmosf\u00e9ricas, que se forman cando o aire quente, a mi\u00fado tropical, at\u00f3pase con aire m\u00e1is fr\u00edo de orixe polar. Este tipo de choiva prod\u00facese nas zonas t\u00e9pedas e subtropicals, as s\u00faas nubes caracter\u00edsticas son os \"nimbostratus\".\nA choiva frontal prod\u00facese cando se atopan masas de aire de diferente densidade, humidade e temperatura; a demasiada m\u00e1is densa ponse por baixo da menos densa en forma de cu\u00f1a obrigando ao aire a subir; ao subir o aire, arrefr\u00edase e prod\u00facese a condensaci\u00f3n do vapor de auga que provocar\u00e1 as nubes e a choiva. O principio \u00e9 similar ao que orixina as choivas orogr\u00e1ficas, pero neste caso o obst\u00e1culo non \u00e9 unha monta\u00f1a sen\u00f3n outra masa de aire de diferente densidade.\nOutros tipos de choiva.\nA choiva p\u00f3dese clasificar en funci\u00f3n doutros criterios, por exemplo en funci\u00f3n do seu impacto sobre o terreo:\nChoiva xeada.\nA choiva xeada \u00e9 un tipo de precipitaci\u00f3n atmosf\u00e9rica l\u00edquida que se conxela ao instante cando toca a terra ou un obxecto. \u00c9 moi perigosa porque forma unha capa de xeo sobre r\u00faas e estradas. A choiva xeada f\u00f3rmase nas nubes en forma de copos de neve, pero durante a s\u00faa ca\u00edda atopa capas de aire por riba dos 0\u00a0\u00b0C e f\u00fandese completamente, pero at\u00f3pase que a capa de aire que hai sobre a terra est\u00e1 por debaixo do punto de conxelaci\u00f3n; e debido \u00e1 tensi\u00f3n superficial das pingas e \u00e1 velocidade de ca\u00edda, non se volven a conxelar ata que non tocan a superficie terrestre. Isto ocorre especialmente no inverno en situaci\u00f3n de inversi\u00f3n t\u00e9rmica.\nChoiva \u00e1cida.\nA choiva \u00e1cida \u00e9 un tipo de choiva que se caracteriza para ter uns niveis de pH (a medida da acidez) inferiores aos normais, cousa que significa que \u00e9 m\u00e1is \u00e1cida. A causa desta acidificaci\u00f3n da choiva hai que atopala na mestura da auga cos produtos do xofre e do nitr\u00f3xeno que se atopan na atmosfera e que se ocasionan na combusti\u00f3n, por exemplo a \u00f3xido nitroso, o \u00f3xido n\u00edtrico ou o di\u00f3xido de xofre, que ao combinarse coa auga xeran \u00e1cido nitroso, \u00e1cido n\u00edtrico, e \u00e1cido sulf\u00farico. Este fen\u00f3meno produciuse na historia da terra debido \u00e1s erupciones volc\u00e1nicas, pero nos \u00faltimos tempos incrementouse dende que na Revoluci\u00f3n Industrial se levou a cabo unha queima masiva de combustibles f\u00f3siles. Esta choiva mata as plantas e causa a desaparici\u00f3n de bosques enteiros. \nChoiva torrencial.\nUnha choiva torrencial \u00e9 un chuvieiro extremadamente forte e violento, normalmente asociado a unha treboada e acompa\u00f1ado de raios e sarabia, de duraci\u00f3n curta e sobre unha zona pequena. Estas choivas a mi\u00fado causan inundaci\u00f3ns, especialmente se coinciden cun relevo axeitado para que se produza un efecto orogr\u00e1fico que incremente a cantidade da precipitaci\u00f3n. Estas choivas prod\u00facense en nubes convectivas cun gran desenvolvemento vertical (\"cumulonimbus\"), \u00e1s veces de m\u00e1is de 15\u00a0km, e a precipitaci\u00f3n pode ser de 100\u00a0mm por hora.\nChoiva de barro.\nA choiva de barro \u00e9 unha choiva cargada de po, principalmente arxila, que deixa marcas de barro que manchan a terra, coches, etc. A causa son masas de aire procedentes do deserto do S\u00e1hara que chegan a Europa cargadas de po; as part\u00edculas m\u00e1is finas son levantadas a grandes alturas polo vento e chegan \u00e1s nosas latitudes e, cando chove, as pingas levan o po en suspensi\u00f3n.\nChoiva de animais.\nA chuvia de animais \u00e9 un fen\u00f3meno meteorol\u00f3xico extraordinario, que consiste na ca\u00edda do ceo de numerosos animais, frecuentemente dunha soa especie. Esta precipitaci\u00f3n at\u00edpica pode ou non estar acompa\u00f1ada de choiva com\u00fan. Habitualmente, estas \"choivas\" est\u00e1n compostas por peixes ou ras. A explicaci\u00f3n estar\u00eda ligada \u00e1 presenza de tornados que chupar\u00edan os animais do mar ou ao pasar por encima dunha balsa, levant\u00e1ndoos a grande altura e transport\u00e1ndoos a grandes distancias.\nPrecipitaci\u00f3ns no mundo.\nEuropa.\nNo Reino Unido, a maior\u00eda de choiva \u00e9 levada ao pa\u00eds polos ventos alisios sur-occidentais que seguen as c\u00e1lidas correntes da corrente do Golfo. As zonas situadas nas costas occidentais poden recibir entre 1.000\u00a0mm (a nivel do mar) e 2.500\u00a0mm (na monta\u00f1a) de choiva por ano. A cidade norueguesa de Bergen \u00e9 unha das aglomeraci\u00f3ns urbanas m\u00e1is chuviosas de Europa, cunha precipitaci\u00f3n anual media de 2.250\u00a0mm.\nSegundo os datos de MeteoGalicia, a cidade galega con maiores precipitaci\u00f3ns durante o mes de novembro de 2019, mes especialmente chuvioso, foi Pontevedra, con 410 litros por metro cadrado; seguida por Santiago, con 381 litros; Ferrol, con 361 litros; Vigo, con 330 litros; Lugo, con 280 litros; A Coru\u00f1a, con 207 litros; e Ourense, con 146 litros . Como valor anual, os m\u00e1ximos de Galicia danse xeralmente en Santa Comba, Fornelos de Montes, Cuntis e Lousame:\nNorteam\u00e9rica.\nUnha cidade moi co\u00f1ecida pola choiva \u00e9 Seattle (Estados Unidos de Am\u00e9rica). A choiva \u00e9 habitual no inverno, pero maioritariamente o clima \u00e9 nubrado con pouca choiva. A precipitaci\u00f3n media en Seattle \u00e9 de 942\u00a0mm por ano, menos que os 1.173\u00a0mm de Nova York, pero Seattle ten uns 201 d\u00edas anubrados por ano, comparado con 152 en Nova York. A cidade veci\u00f1a de Seattle cara ao sur, Portland, recibe m\u00e1is choiva, cunha media de 1.143\u00a0mm por ano. A\u00ednda as\u00ed, hai que remarcar que Seattle at\u00f3pase na sombra orogr\u00e1fica das pr\u00f3ximas monta\u00f1as Olympic, e alg\u00fans puntos dos lados de barlovento das monta\u00f1as reciben preto de 3.300\u00a0mm por ano. A cidade m\u00e1is chuviosa dos 48 estados dos Estados Unidos \u00e9 Mobile, Alabama, cunha media de 1.702\u00a0mm de precipitaci\u00f3ns por ano. Ketchikan e outros lugares da selva pluvial t\u00e9peda do sueste de Alasca reciben unha media de 4.064\u00a0mm de choiva por ano, e \u00e1s veces superan 5.000\u00a0mm por ano.\nAsia.\nCherrapunji, situada nas abas meridionais do Himalaia oriental en Shillong (India) \u00e9 un dos lugares m\u00e1is h\u00famidos da Terra, con precipitaci\u00f3ns medias anuais de 11.430\u00a0mm. As precipitaci\u00f3ns m\u00e1is importantes rexistradas nun s\u00f3 ano ser\u00edan os 22.987\u00a0mm de 1861.\nA media sobre 38 anos de Mawsynram (Meghalaya, India) \u00e9 de 11.873\u00a0mm. Como Cherrapunji, a precipitaci\u00f3n de Mawsynram conc\u00e9ntrase na estaci\u00f3n do monz\u00f3n, mentres que a choiva noutros lugares famosos polas choivas como Tutunendo e Waialeale rep\u00e1rtese m\u00e1is homoxeneamente ao longo do ano. A\u00ednda as\u00ed, como que en Mawsynram non hai ningunha oficina do departamento meteorol\u00f3xico, sen\u00f3n s\u00f3 un traballador do Departamento de Obras P\u00fablicas de Meghalaya que rexistra os datos sen supervisi\u00f3n, Cherrapunji \u00e9 presentada a mi\u00fado como o lugar m\u00e1is chuvioso do mundo para fins estat\u00edsticos. Os expertos expresaron d\u00fabidas sobre os datos das precipitaci\u00f3ns. En 1850, Joseph Dalton Hooker, un m\u00e9dico da Royal Navy convertido en naturalista, que pasou os meses do monz\u00f3n en Cherrapunji, rexistrou variaci\u00f3ns. \"Quedou perplexo polos patr\u00f3ns de choiva curiosamente localizados; moveu o seu indicador uns cantos centenares de metros e s\u00f3 rexistrou a metade que antes,\" escribiu Alexander Frater no seu libro \"Chasing the Monsoon\". Isto demostra que rexistrar as precipitaci\u00f3ns nos lugares m\u00e1is chuviosos do mundo sempre foi unha tarefa dif\u00edcil para os meteor\u00f3logos.\nSuram\u00e9rica.\nLlor\u00f3, unha aldea situado en Choc\u00f3 (Colombia), \u00e9 probablemente o lugar coas precipitaci\u00f3ns medidas m\u00e1is significativas do mundo, cunha media de 13.300\u00a0mm por ano. De feito, todo o departamento de Choc\u00f3 \u00e9 extraordinariamente h\u00famido. Tutunendo, unha pequena aldea situado no mesmo departamento, \u00e9 outro dos lugares m\u00e1is chuviosos do mundo, cunha media de 11.394\u00a0mm por ano; en 1974, o lugar recibiu 26.303\u00a0mm, as choivas anuais m\u00e1is importantes nunca rexistradas en Colombia. A diferenza de Cherrapunji, que recibe a maior\u00eda de precipitaci\u00f3ns entre abril e setembro, Tutunendo recibe a choiva distribu\u00edda case uniformemente ao longo do ano. Os meses de xaneiro e febreiro te\u00f1en treboadas un pouco menos frecuentes. De media, Tutunendo ten 280 d\u00edas de choiva por ano. M\u00e1is de dous terzos da choiva (un 28%) cae durante a noite. A humidade relativa media \u00e9 dun 90% e a temperatura media \u00e9 de 26,4\u00a0\u00b0C. Quibd\u00f3, a capital de Choc\u00f3, \u00e9 a cidade con m\u00e1is de 100.000 habitantes m\u00e1is chuviosa do mundo: 9.000\u00a0mm por ano. As treboadas en Choc\u00f3 poden deixar 500\u00a0mm de choiva nun d\u00eda. Isto \u00e9 m\u00e1is do que cae en moitas cidades nun ano.\nOcean\u00eda.\nA pesar de que Australia \u00e9 o continente m\u00e1is seco do mundo, o monte Bellenden Ker, ao nordeste do pa\u00eds, rexistra unha media de 8.000\u00a0mm por ano, e no ano 2000 rexistr\u00e1ronse m\u00e1is de 12.000\u00a0mm de choiva.\nMelbourne ten unha reputaci\u00f3n parecida \u00e1 de Seattle. Na imaxinaci\u00f3n popular, crese que \u00e9 moito m\u00e1is chuviosa que Sydney; a\u00ednda as\u00ed, Sydney recibe unha media de 1.213\u00a0mm de choiva por ano, en comparaci\u00f3n cos 648\u00a0mm de Melbourne. En cambio, Sydney ten 46 d\u00edas anubrados menos ao ano que Melbourne, con 133, en contraste cos 179 de Melbourne.\nO monte Waialeale, na illa de Kauai das illas Hawai, ten unha media de m\u00e1is de 11.680\u00a0mm de choiva ao longo dos \u00faltimos 32 anos, cunha marca de 17.340\u00a0mm en 1982. O seu cume \u00e9 considerado un dos lugares m\u00e1is chuviosos do mundo, e en textos tur\u00edsticos prom\u00f3vese dende hai moitos anos como o lugar m\u00e1is chuvioso do mundo.\nNomes da chuvia en galego.\nEn lingua galega, segundo o grao de intensidade, condensaci\u00f3n ou outros factores, existen m\u00e1is de cen palabras coas que denominar a chuvia."}
{"id": "16580", "revid": "1987", "url": "https://gl.wikipedia.org/wiki?curid=16580", "title": "Nube", "text": "Unha nube \u00e9 un hidrometeoro visible formado pola acumulaci\u00f3n de cristais de xeo e/ou pingas de auga microsc\u00f3picas suspendidas na atmosfera, como consecuencia da condensaci\u00f3n do vapor de auga. Xeralmente de cor branca, pode escurecerse ao aumentar o seu espesor \u00f3ptico, ata volverse gris escura case negra.\nAs pingas e os cristais poden estar formados por auga ou outras substancias qu\u00edmicas. Na Terra, as nubes f\u00f3rmanse como resultado da saturaci\u00f3n do aire cando se arrefr\u00eda ata o seu punto de res\u00edo, ou cando adquire suficiente humidade (normalmente en forma de vapor de auga) dunha fonte adxacente para elevar o punto de res\u00edo ata a temperatura ambiente.\nAs nubes situanse na homosfera da atmosfera da Terra, que incl\u00fae a troposfera, a estratosfera e a mesosfera. A ciencia que estuda as nubes \u00e9 a nefolox\u00eda, unha rama da meteorolox\u00eda centrada na formaci\u00f3n, composici\u00f3n, densidade, temperatura, evoluci\u00f3n, movemento, agrupaci\u00f3n e clasificaci\u00f3n das nubes. Existen dous m\u00e9todos para denominar as nubes nas s\u00faas respectivas capas da homosfera, polo nome en lat\u00edn e polo nome com\u00fan.\nOs x\u00e9neros da troposfera, a capa atmosf\u00e9rica m\u00e1is pr\u00f3xima \u00e1 superficie terrestre, te\u00f1en nomes latinos debido \u00e1 adopci\u00f3n universal da nomenclatura de Luke Howard que a propuxo formalmente en 1802. Converteuse na base dun sistema internacional moderno que divide as nubes en cinco \"formas\" f\u00edsicas que, \u00e1 s\u00faa vez, poden dividirse ou clasificarse en \"niveis\" de altitude para obter dez \"x\u00e9neros\" b\u00e1sicos. Os principais tipos de nubes representativos de cada unha destas formas son os stratus, os cumulus, os stratocumulus, os cumulonimbus, e os cirrus . As nubes de \"nivel baixo\" non te\u00f1en prefixos relacionados coa altitude. Con todo, os tipos estratiformes e estratocumuliformes de \"nivel medio\" reciben o prefixo \"alto-\", mentres que as variantes de \"nivel alto\" destas d\u00faas mesmas formas levan o prefixo \"cirro-\". En ambos os casos, supr\u00edmese \"estrato-\" desta \u00faltima forma para evitar a dobre prefixaci\u00f3n. Os x\u00e9neros cunha extensi\u00f3n vertical suficiente para ocupar m\u00e1is dun nivel non levan prefixos relacionados coa altitude. Clasif\u00edcanse formalmente como de nivel baixo ou medio en funci\u00f3n da altitude \u00e1 que se forman inicialmente, e tam\u00e9n se caracterizan m\u00e1is informalmente como \"multinivel\" ou \"vertical\". A maior parte dos dez xeneros derivados por este m\u00e9todo de clasificaci\u00f3n poden subdividirse en \"especies\" e \u00e1 s\u00faa vez en \"variedades\". As nubes estratiformes moi baixas que se estenden ata a superficie da Terra reciben os nomes com\u00fans de \"n\u00e9boa\" e \"br\u00e9tema\", pero non te\u00f1en nomes en lat\u00edn.\nNa estratosfera e mesosfera, as nubes te\u00f1en nomes com\u00fans para os seus principais tipos. Poden ter a aparencia de veos ou l\u00e1minas estratiformes, mechas cirriformes ou bandas ou ondulaci\u00f3ns estratocumuliformes. V\u00e9nse con pouca frecuencia, principalmente nas rexi\u00f3ns polares da Terra. Observ\u00e1ronse nubes nas atmosferas doutros planetas e l\u00faas do sistema solar e m\u00e1is al\u00f3. Con todo, debido \u00e1s s\u00faas diferentes caracter\u00edsticas de temperatura, adoitan estar compostas, ademais de auga, por outras substancias como metano, amon\u00edaco e \u00e1cido sulf\u00farico.\nAs nubes troposf\u00e9ricas poden ter un efecto directo sobre o cambio clim\u00e1tico na Terra. Poden reflectir os raios entrantes do sol, o que pode contribu\u00edr a un efecto de arrefriado onde e cando se producen estas nubes, ou atrapar a radiaci\u00f3n de onda m\u00e1is longa que se reflicte de novo desde a superficie da Terra, o que pode causar un efecto de quecemento. A altitude, a forma e o espesor das nubes son os principais factores que infl\u00faen no quecemento ou arrefriado local da Terra e a atmosfera. As nubes que se forman por encima da troposfera son demasiado escasas e finas para influ\u00edr no cambio clim\u00e1tico. As nubes son a principal incerteza da sensibilidade clim\u00e1tica.\nNomenclaturas homosf\u00e9ricas e clasificaci\u00f3n cruzada.\nA t\u00e1boa que segue ten un alcance moi amplo, do mesmo xeito que o modelo de x\u00e9neros de nubes na que se basea en parte. Existen algunhas variaci\u00f3ns nos estilos da nomenclatura entre o esquema de clasificaci\u00f3n utilizado para a troposfera (lat\u00edn estrito excepto para os aerosois superficiais) e os niveis superiores da homosfera (termos com\u00fans, alg\u00fans derivados informalmente do lat\u00edn). Con todo, os esquemas presentados aqu\u00ed comparten unha clasificaci\u00f3n cruzada de formas f\u00edsicas e niveis de altitude para derivar os 10 x\u00e9neros troposf\u00e9ricos, a n\u00e9boa e br\u00e9tema que se forma a nivel de superficie, e varios tipos principais adicionais por encima da troposfera. O x\u00e9nero cumulus incl\u00fae catro especies que indican o tama\u00f1o vertical que pode afectar os niveis de altitude.\nHistoria da ciencia das nubes.\nOs antigos estudos sobre as nubes non se fac\u00edan de forma illada, sen\u00f3n que se observaban en combinaci\u00f3n con outros elementos meteorol\u00f3xicos e mesmo con outras ciencias naturais. Ao redor do ano 340 a.C., o fil\u00f3sofo grego Arist\u00f3teles escribiu \"Meteorologica\", unha obra que representaba a suma dos co\u00f1ecementos da \u00e9poca sobre as ciencias naturais, inclu\u00eddos o tempo e o clima. Por primeira vez, as precipitaci\u00f3ns e as nubes das que ca\u00edan as precipitaci\u00f3ns recibiron o nome de meteoros, que procede da palabra grega \"meteoros\", que significa 'alto no ceo'. Desta palabra xurdiu o termo moderno meteorolox\u00eda, o estudo das nubes e o tempo. \"Meteorologica\" base\u00e1base na intuici\u00f3n e a simple observaci\u00f3n, pero non no que hoxe se considera o m\u00e9todo cient\u00edfico. Con todo, foi a primeira obra co\u00f1ecida que tentou tratar de forma sistem\u00e1tica un amplo abanico de temas meteorol\u00f3xicos, especialmente o ciclo hidrol\u00f3xico..Tras s\u00e9culos de teor\u00edas especulativas sobre a formaci\u00f3n e o comportamento das nubes, os primeiros estudos verdadeiramente cient\u00edficos foron realizados por Luke Howard en Inglaterra e Jean-Baptiste Lamarck en Francia. Howard era un observador met\u00f3dico con s\u00f3lidos co\u00f1ecementos de lat\u00edn, que utilizou para clasificar formalmente os distintos tipos de nubes troposf\u00e9ricas en 1802. Cr\u00eda que as observaci\u00f3ns cient\u00edficas das cambiantes formas das nubes no ceo poder\u00edan desvelar a clave da predici\u00f3n meteorol\u00f3xica.\nEse mesmo ano, Lamarck traballara de forma independente na clasificaci\u00f3n das nubes e ideara un sistema de nomenclatura diferente que non causou impresi\u00f3n nin sequera no seu pa\u00eds de orixe, Francia, porque utilizaba nomes e frases en franc\u00e9s infrecuentemente descritivos e informais para os tipos de nubes. O seu sistema de nomenclatura inclu\u00eda 12 categor\u00edas de nubes, con nomes como (traducido do franc\u00e9s) nubes brumosas, nubes moteadas e nubes en forma de vasoira. En cambio, Howard utilizou o lat\u00edn universalmente aceptado, que se impuxo rapidamente tras a s\u00faa publicaci\u00f3n en 1803. O dramaturgo e poeta alem\u00e1n Johann Wolfgang von Goethe compuxo catro poemas sobre as nubes e dedicoullos a Howard.\nEn 1891, a Conferencia Meteorol\u00f3xica Internacional adoptou formalmente o sistema de Howard. Este sistema s\u00f3 cubr\u00eda os tipos de nubes troposf\u00e9ricas. Con todo, o descubrimento de nubes por encima da troposfera a finais do s\u00e9culo XIX conduciu finalmente \u00e1 creaci\u00f3n de esquemas de clasificaci\u00f3n separados que volveron ao uso de nomes com\u00fans descritivos e frases que lembraban en certo xeito os m\u00e9todos de clasificaci\u00f3n de Lamarck. Estas nubes moi altas, a\u00ednda que clasificadas por estes m\u00e9todos diferentes, son con todo moi similares a algunhas formas de nubes identificadas na troposfera con nomes latinos.\nConstituci\u00f3n das nubes.\nAs nubes est\u00e1n constitu\u00eddas por gotas min\u00fasculas ou cristais de xeo que se forman en torno a n\u00facleos microsc\u00f3picos, que poden ser de po, na atmosfera. Despois de formadas, as nubes poden ser transportadas polo vento no sentido ascendente ou descendente. No primeiro caso a nube \u00e9 forzada a se elevar e, debido ao arrefriamento, as gotas de auga poden terminar total ou parcialmente conxeladas. No segundo caso, como xa se indicou, a nube p\u00f3dese disipar pola evaporaci\u00f3n das gotas de auga.\nPolo tanto, as nubes poden estar constitu\u00eddas por gotas de auga e cristais de xeo ou, incluso, exclusivamente por cristais de xeo en suspensi\u00f3n no ar h\u00famido. As\u00ed, a constituci\u00f3n da nube vai depender da s\u00faa temperatura e altitude.\nFormaci\u00f3n de nubes.\nHai varios procesos de formaci\u00f3n das nubes e das s\u00faas consecuentes formas e dimensi\u00f3ns.\nAs nubes son formadas polo arrefriamento do ar ata a condensaci\u00f3n da auga sobre unha part\u00edcula soluble en suspensi\u00f3n no ar (aerosol) debido \u00e1 subida e expansi\u00f3n do ar. \u00c9 o que sucede cando unha parcela de ar sobe a niveis onde a presi\u00f3n atmosf\u00e9rica \u00e9 cada vez menor e o volume de ar se expande. Esta expansi\u00f3n require enerx\u00eda, que \u00e9 absorbida da calor da parcela, e, por iso, a temperatura descende. Este fen\u00f3meno \u00e9 co\u00f1ecido por arrefriamento adiab\u00e1tico. A condensaci\u00f3n e conxelaci\u00f3n ocorren en torno de n\u00facleos apropiados, procesos que resultan do arrefriamento adiab\u00e1tico, o cal, en cambio, resulta de ar ascendente.\nUnha vez formada a nube poder\u00e1 evolucionar, medrando cada vez m\u00e1is, ou disiparse. A disipaci\u00f3n da nube resulta da evaporaci\u00f3n, das gotas de auga que a compo\u00f1en, motivada por un aumento de temperatura resultante da mestura do ar con outra masa de ar m\u00e1is quente, polo quecemento adiab\u00e1tico ou, incluso, pola mestura cunha masa de ar seco. Tam\u00e9n pode ser debida \u00e1 precipitaci\u00f3n en forma de choiva\nUnha nube pode xurdir cando unha certa masa de ar \u00e9 forzada a moverse para riba acompa\u00f1ando o relevo do terreo. Esas nubes, chamadas de \u201corixe orogr\u00e1fica\u201d, tam\u00e9n resultan da condensaci\u00f3n do vapor de auga debido ao arrefriamento adiab\u00e1tico do ar.\nAs nubes terrestres at\u00f3panse na maior parte da homosfera, que incl\u00fae a troposfera, a estratosfera e a mesosfera. Dentro destas capas da atmosfera, o ar pode saturarse ao arrefriarse ata o seu punto de res\u00edo ou ao engadirse humidade dunha fonte adxacente. Neste \u00faltimo caso, a saturaci\u00f3n prod\u00facese cando o punto de res\u00edo el\u00e9vase ata a temperatura do ar ambiente.\nArrefriado adiab\u00e1tico.\nO arrefriado adiab\u00e1tico prod\u00facese cando un ou varios dos tres posibles axentes elevadores -convectivo, cicl\u00f3nico/frontal ou orogr\u00e1fico- fan que un paquete de ar que cont\u00e9n vapor de auga invisible el\u00e9vese e arrefr\u00edese ata o seu punto de res\u00edo, a temperatura \u00e1 que o ar se satura. O principal mecanismo deste proceso \u00e9 o arrefriado adiab\u00e1tico. Cando o ar arrefr\u00edase ata o seu punto de res\u00edo e sat\u00farase, o vapor de auga normalmente cond\u00e9nsase para formar nubes de pingas. Esta condensaci\u00f3n prod\u00facese normalmente en n\u00facleos de condensaci\u00f3n de nubes como sal ou part\u00edculas de po que son o suficientemente pequenas como para ser mantidas no ar pola circulaci\u00f3n normal do ar.\n.Un dos axentes \u00e9 o movemento ascendente convectivo do ar causado polo quecemento solar di\u00farno a nivel da superficie. A inestabilidade da masa de ar en niveis baixos permite a formaci\u00f3n de nubes cumuliformes na troposfera que poden producir chuvascos se o ar \u00e9 suficientemente h\u00famido. En raras ocasi\u00f3ns, a sustentaci\u00f3n convectiva pode ser o suficientemente potente como para penetrar a tropopausa e empuxar a cima da nube cara \u00e1 estratosfera.\nA elevaci\u00f3n frontal e cicl\u00f3nica prod\u00facese na troposfera cando o ar de estable \u00e9 forzado cara a arriba en frontes meteorol\u00f3xicas e ao redor de centros de baixas presi\u00f3ns mediante un proceso denominado converxencia. Os frontes c\u00e1lidas asociados a cicl\u00f3ns extratropicales tenden a xerar principalmente nubes cirriformes e estratiformes nunha ampla zona, a menos que a masa de ar c\u00e1lido que se aproxima sexa inestable, nese caso os c\u00famulos congestus ou cumulonimbos adoitan estar incrustados na capa principal de nubes precipitantes. Os frontes fr\u00edas adoitan desprazarse m\u00e1is rapidamente e xeran unha li\u00f1a de nubes m\u00e1is estreita, na s\u00faa maior\u00eda estratocumuliformes, cumuliformes ou cumulonimbiformes, dependendo da estabilidade da masa de ar c\u00e1lido situada xusto diante da fronte.\n.Unha terceira fonte de sustentaci\u00f3n \u00e9 a circulaci\u00f3n do vento que forza ao ar para superar unha barreira f\u00edsica, como unha monta\u00f1a (sustentaci\u00f3n orogr\u00e1fica). Se o ar \u00e9 estable en xeral, non se forman m\u00e1is que nubes de casquete lenticular. Con todo, se o ar v\u00f3lvese suficientemente h\u00famido e inestable, poden aparecer chuvascos orogr\u00e1ficos ou tormentas el\u00e9ctricas.\nAs nubes formadas por calquera destes axentes elevadores obs\u00e9rvanse inicialmente na troposfera, onde estes axentes son m\u00e1is activos. Con todo, o vapor de auga que foi elevado \u00e1 parte superior da troposfera pode ser transportado mesmo m\u00e1is arriba polas ondas gravitatorias, onde unha maior condensaci\u00f3n pode dar lugar \u00e1 formaci\u00f3n de nubes na estratosfera e na mesosfera. \nArrefriado non adiab\u00e1tico.\nXunto co arrefriado adiab\u00e1tico que require un axente elevador, existen tres mecanismos non adiab\u00e1ticos principais para baixar a temperatura do aire ata o seu punto de res\u00edo. O arrefriado por conduci\u00f3n, por radiaci\u00f3n e por evaporaci\u00f3n non requiren ning\u00fan mecanismo de elevaci\u00f3n e poden provocar condensaci\u00f3n na superficie, o que d\u00e1 lugar \u00e1 formaci\u00f3n de n\u00e9boa.\nClasificaci\u00f3n.\nNa actualidade, a nomenclatura das nubes segue a pauta iniciada por Luke Howard:\nEn canto \u00e1 altura.\nDe acordo co \"Atlas Internacional de Nubes\" da OMM (Organizaci\u00f3n Meteorol\u00f3xica Mundial) existen tres alturas de nubes:"}
{"id": "16581", "revid": "5312", "url": "https://gl.wikipedia.org/wiki?curid=16581", "title": "Xeo", "text": "Xeo \u00e9 o nome dado a calquera das 14 fases s\u00f3lidas co\u00f1ecidas da auga. Nun contexto non cient\u00edfico, \u00fasase para describir unha desas fases, de cristal hexagonal, que \u00e9 a fase que abonda mais. O seu aspecto \u00e9 v\u00edtreo, semitransparente, incluso azul-branqueci\u00f1o dependendo da presenza de impurezas tales como o ar.\nCaracter\u00edsticas.\nEn canto un s\u00f3lido cristalino natural, o xeo consid\u00e9rase un mineral formado por \u00f3xido de hidr\u00f3xeno.\nA s\u00faa densidade \u00e9 inferior \u00e1 da auga, ficando en 0,92; o seu punto de fusi\u00f3n \u00e9 0\u00a0\u00b0C (\u00e1 presi\u00f3n est\u00e1ndar). \nA mesma masa da auga var\u00eda de volumes dependendo do estado (l\u00edquido ou s\u00f3lido, o feito distintivo \u00e9 que, ao contrario da maior\u00eda dos s\u00f3lidos, o xeo no seu punto de fusi\u00f3n pres\u00e9ntase m\u00e1is dilatado c\u00e1 s\u00faa forma l\u00edquida a 4\u00a0\u00b0C. Isto permite que a capa de xeo de r\u00edos/lagos permaneza na superficie e isole o resto da masa de auga, deste xeito non chega a conxelarse en moitos casos a totalidade do r\u00edo/lago.\nFases do xeo.\nA forma cristalina que adopta o xeo en funci\u00f3n da presi\u00f3n e temperatura p\u00f3dese representar nun diagrama de fase:\nUsos.\nO xeo empr\u00e9gase con fins terap\u00e9uticos e na conservaci\u00f3n de alimentos, entre outros usos."}
{"id": "16583", "revid": "1987", "url": "https://gl.wikipedia.org/wiki?curid=16583", "title": "Epilepsia", "text": "Epilepsia \u00e9 un grupo de trastornos neurol\u00f3xicos non transmisibles caracterizado por convulsi\u00f3ns epil\u00e9pticas recorrentes, acompa\u00f1adas frecuentemente de perda do co\u00f1ecemento. Un ataque epil\u00e9ptico \u00e9 a manifestaci\u00f3n cl\u00ednica dunha descarga el\u00e9ctrica anormal, excesiva, sen prop\u00f3sito e sincronizada nas c\u00e9lulas cerebrais chamadas neuronas. A aparici\u00f3n de d\u00faas ou m\u00e1is crises non provocadas define a epilepsia. A aparici\u00f3n dunha soa crise pode xustificar a definici\u00f3n (establecida pola Liga Internacional contra a Epilepsia) nun uso m\u00e1is cl\u00ednico no que a recorrencia poida prexulgarse. As crises epil\u00e9pticas poden variar desde per\u00edodos breves e case imperceptibles ata longos per\u00edodos de sacudidas en\u00e9rxicas debidas a unha actividade el\u00e9ctrica anormal no cerebro. Estes episodios poden dar lugar a lesi\u00f3ns f\u00edsicas, xa sexa directamente, como fracturas \u00f3seas, ou provocando accidentes. Na epilepsia, os ataques tenden a repetirse e poden non ter unha causa subxacente inmediata. As crises illadas provocadas por unha causa espec\u00edfica, como unha intoxicaci\u00f3n, non se consideran epilepsia. As persoas con epilepsia poden ser tratadas de forma diferente en diversas zonas do mundo e experimentar diversos graos de estigma social debido \u00e1 natureza alarmante dos seus s\u00edntomas.\nO mecanismo subxacente dun ataque epil\u00e9ptico \u00e9 unha actividade neuronal excesiva e anormal no c\u00f3rtex do cerebro. que pode observarse no electroencefalograma (EEG) dun individuo. Desco\u00f1\u00e9cese a raz\u00f3n pola que isto ocorre na maior\u00eda dos casos de epilepsia (criptox\u00e9nica); alg\u00fans casos prod\u00facense como resultado de lesi\u00f3n cerebral, ictus, tumor cerebrals, infecci\u00f3ns do cerebro ou defectos conx\u00e9nitos a trav\u00e9s dun proceso co\u00f1ecido como epileptox\u00e9nese. As mutaci\u00f3ns xen\u00e9ticas co\u00f1ecidas est\u00e1n directamente relacionadas nunha pequena proporci\u00f3n de casos.\n O diagn\u00f3stico implica descartar outras afecci\u00f3ns que poder\u00edan causar s\u00edntomas similares, como desmaio, e determinar se existe outra causa de convulsi\u00f3ns, como abstinencia de alcol ou problemas electrol\u00edticos. Isto pode facerse en parte mediante unha imaxe do cerebro e a realizaci\u00f3n de an\u00e1lise de sangue. A epilepsia pode confirmarse a mi\u00fado cun electroencefalograma, pero unha proba normal non descarta a enfermidade.\nA epilepsia que se produce como consecuencia doutros problemas pode previrse. As convulsi\u00f3ns son controlables con medicaci\u00f3n en aproximadamente o 69% dos casos; A mi\u00fado disponse de medicamentos anticonvulsivos baratos. Naqueles casos nos que as crises non responden \u00e1 medicaci\u00f3n, p\u00f3dese considerar a cirurx\u00eda, a neuroestimulaci\u00f3n ou os cambios na dieta cetox\u00e9nica. Non todos os casos de epilepsia son para sempre, xa que moitas persoas melloran ata o punto de que xa non necesitan tratamento.\nA partir de 2020, preto de 50 mill\u00f3ns de persoas te\u00f1en epilepsia. Case o 80% dos casos danse nos pa\u00edses en desenvolvemento. En 2015, causou 125.000 mortes, un aumento respecto a as 112.000 de 1990. A epilepsia \u00e9 m\u00e1is frecuente nas persoas maiores. Nos pa\u00edses desenvolvidos, a aparici\u00f3n de novos casos \u00e9 m\u00e1is frecuente en beb\u00e9s e anci\u00e1ns. No mundo en desenvolvemento, a aparici\u00f3n \u00e9 m\u00e1is com\u00fan nos extremos da idade: en nenos pequenos e en nenos maiores e adultos novos, debido \u00e1s diferenzas na frecuencia das causas subxacentes. Ao redor do 5-10% das persoas sufrir\u00e1n unha crise non provocada antes dos 80 anos. A probabilidade de sufrir unha segunda crise nos dous anos seguintes \u00e1 primeira \u00e9 de ao redor do 40%. En moitas zonas do mundo, as persoas con epilepsia te\u00f1en restrinxida a s\u00faa capacidade para conducir ou non poden facelo ata que non sufrisen crise durante un per\u00edodo de tempo determinado. A palabra \"epilepsia\" procede do grego antigo \u1f10\u03c0\u03b9\u03bb\u03b1\u03bc\u03b2\u03ac\u03bd\u03b5\u03b9\u03bd, \"apoderarse, posu\u00edr ou aflixir\".\nTerminolox\u00eda.\nO voc\u00e1bulo \"epilepsia\" pode resultar confuso, xa que adoita empregarse coloquialmente para toda aquela persoa que presenta unha convulsi\u00f3n, de tal forma que un individuo puido ter unha convulsi\u00f3n por niveis baixos de azucre no sangue ou un neno cunha febre alta. Non obstante, a epilepsia describe un trastorno en que unha persoa ten convulsi\u00f3ns recorrentes no tempo debido a un proceso cr\u00f3nico subxacente, de causa desco\u00f1ecida ou non.\nSignos e s\u00edntomas.\nA epilepsia caracter\u00edzase por un risco a longo prazo de convulsi\u00f3ns epil\u00e9pticas recorrentes. Estas convulsi\u00f3ns poden presentarse de varias formas, dependendo das partes do cerebro afectadas e da idade da persoa.\nAtaques.\nO tipo m\u00e1is com\u00fan (60%) das crises son convulsi\u00f3ns que implican contracci\u00f3ns musculares involuntarias. Destas, un terzo comezan como crises xeneralizadas desde o principio, afectando a ambos os hemisferios cerebrais e alterando a consciencia. Dous terzos comezan como crises focais (que afectan a un hemisferio do cerebro) que poden evolucionar a crises xeneralizadas. O 40% restante das crises son non convulsivas. Un exemplo deste tipo \u00e9 a crise de ausencia, que se presenta como unha diminuci\u00f3n do nivel de conciencia e adoita durar uns 10 segundos.\nCertas experiencias, co\u00f1ecidas como auras adoitan preceder \u00e1s convulsi\u00f3ns focais.As convulsi\u00f3ns poden inclu\u00edr fen\u00f3menos sensoriais (visuais, auditivos ou olfativos), ps\u00edquicos, auton\u00f3micos e fen\u00f3menos motores dependendo de que parte do cerebro estea implicada. As sacudidas musculares poden comezar nun grupo muscular espec\u00edfico e estenderse aos grupos musculares circundantes, nese caso co\u00f1\u00e9cese como marcha jacksoniana. Poden producirse automatismos, que son actividades xeradas de forma non consciente e, na s\u00faa maior\u00eda, movementos repetitivos simples como chasquear os beizos ou actividades m\u00e1is complexas como tentar coller algo.\nExisten seis tipos principais de convulsi\u00f3ns xeneralizadas:\nTodos implican perda de co\u00f1ecemento e adoitan ocorrer sen previo aviso.\nAs crises t\u00f3nicas-cl\u00f3nicas prod\u00facense cunha contracci\u00f3n das extremidades seguida da s\u00faa extensi\u00f3n e arqueamento das costas que dura entre 10 e 30 segundos (a fase t\u00f3nica). Pode o\u00edrse un berro debido \u00e1 contracci\u00f3n dos m\u00fasculos do peito, seguido dunha sacudida das extremidades ao un\u00edsono (fase cl\u00f3nica). As crises t\u00f3nicas producen contracci\u00f3ns constantes dos m\u00fasculos. A persoa adoita po\u00f1erse azul ao deixar de respirar. Nas crises cl\u00f3nicas hai sacudidas das extremidades ao un\u00edsono. Tras o cesamento das sacudidas, a persoa pode tardar entre 10 e 30 minutos en volver \u00e1 normalidade; este per\u00edodo denom\u00ednase \"estado postictal\" ou \"fase postictal\". Durante unha crise pode producirse unha perda do control dos esf\u00ednteres. As persoas que sofren un ataque poden morderse a lingua, xa sexa a punta ou os lados; en convulsi\u00f3n t\u00f3nico-cl\u00f3nica, son m\u00e1is frecuentes as mordeduras nos costados. As mordeduras de lingua tam\u00e9n son relativamente frecuentes nas crises psic\u00f3xenas non epil\u00e9pticas. As crises psic\u00f3xenas non epil\u00e9pticas son comportamentos similares \u00e1s crises sen unha descarga el\u00e9ctrica sincronizada asociada no electroencefalograma (EEG) e consid\u00e9ranse un trastorno disociativo.\nAs crises miocl\u00f3nicas consisten en espasmos musculares moi breves nunhas poucas zonas ou en todo o corpo. \u00c1s veces provocan ca\u00eddas, que poden causar lesi\u00f3ns. As crises de ausencia poden ser sut\u00eds, con s\u00f3 un lixeiro xiro da cabeza ou pestanexo dos ollos con alteraci\u00f3n da consciencia; Normalmente, a persoa non cae e volve \u00e1 normalidade xusto despois de que termine. As crises at\u00f3nicas implican a perda de actividade muscular durante m\u00e1is dun segundo, que adoita darse en ambos os lados do corpo. Os tipos de crises m\u00e1is raros poden provocar risa involuntaria non natural (gel\u00e1stica), pranto (discr\u00e1sica) ou experiencias m\u00e1is complexas como \"d\u00e9j\u00e0 vu\"'.\nAo redor do 6% dos epil\u00e9pticos sofren crises que adoitan desencadearse por acontecementos espec\u00edficos e que se co\u00f1ecen como crises reflexa. As persoas con epilepsia reflexa te\u00f1en crise que s\u00f3 se desencadean por est\u00edmulos espec\u00edficos. Os causantes habituais son as luces intermitentes e os ru\u00eddos repentinos. En determinados tipos de epilepsia, os ataques prod\u00facense con maior frecuencia durante o so\u00f1o, e noutros tipos prod\u00facense case s\u00f3 ao durmir. Recentemente, a liga Internacional contra a epilepsia publicou novas directrices uniformes para a clasificaci\u00f3n das crises, as\u00ed como das epilepsias xunto coa s\u00faa causa e comorbilidades.\nGrupos de convulsi\u00f3ns.\nOs pacientes con epilepsia poden experimentar grupos de convulsi\u00f3ns que poden definirse en termos xerais como unha deterioraci\u00f3n aguda no control das convulsi\u00f3ns. A prevalencia dos grupos de crises \u00e9 incerta, dado que os estudos utilizaron diferentes definici\u00f3ns para definilos. Con todo, as estimaci\u00f3ns suxiren que a prevalencia pode oscilar entre o 5% e o 50% dos pacientes epil\u00e9pticos. Os pacientes con epilepsia refractaria que presentan unha elevada frecuencia de crise son os que corren maior risco de sufrir crise en acio. Os grupos de crises epil\u00e9pticas as\u00f3cianse a un maior uso da asistencia sanitaria, peor calidade de vida, deterioraci\u00f3n do funcionamento psicosocial e, posiblemente, maior mortalidade. As benzodiacepinas util\u00edzanse como tratamento agudo das crises convulsivas.\nCadro cl\u00ednico.\nUnha crise epil\u00e9ptica ou convulsi\u00f3n ocorre cando unha actividade anormal el\u00e9ctrica no cerebro causa un cambio involuntario de movemento ou funci\u00f3n do corpo, de sensaci\u00f3n, da capacidade de estar alerta ou de comportamento. A crise pode durar dende uns segundos ata varios minutos, e mesmo algunhas crises parciais poden chegar a seren continuas, durando d\u00edas, semanas ou meses.\nOs s\u00edntomas que experimenta unha persoa durante unha crise epil\u00e9ptica dependen do lugar do cerebro en que ocorre a alteraci\u00f3n da actividade el\u00e9ctrica. Polo tanto, o cadro cl\u00ednico var\u00eda dependendo do tipo de s\u00edndrome epil\u00e9ptica causante das crises. Denom\u00ednanse crises \"tonico-cl\u00f3nicas\" (tam\u00e9n chamada \"de grand mal\") aquelas en que o paciente perde o sentido e se desploma, ponse r\u00edxido e ten espasmos musculares. Nas crises \"parciais complexas\", o paciente pode parecer confundido e non poder\u00e1 responder preguntas nin instruci\u00f3ns.\nNon obstante, non todas as crises son tan notables. Existen ataques moi leves (\"petit mal\") que apenas poden ser percibidos polas persoas do seu arredor, e nos que a \u00fanica manifestaci\u00f3n da crise epil\u00e9ptica \u00e9 un pestanexo r\u00e1pido ou alg\u00fans segundos de mirada perdida con desconexi\u00f3n do medio; este tipo de crises epil\u00e9pticas denom\u00ednanse \"ausencias\" e son relativamente frecuentes durante a infancia.\nTratamento.\nA epilepsia as\u00ed como as crises epil\u00e9pticas poden recibir un tratamento con resultados aceptables. Na maior\u00eda dos casos, as epilepsias da infancia c\u00faranse na puberdade. Cando a epilepsia se debe a unha lesi\u00f3n claramente visible e esa lesi\u00f3n \u00e9 eliminada cirurxicamente, red\u00facese a intensidade e frecuencia e en moitos casos mesmo se cura a epilepsia. Polo tanto, ao inicio do tratamento exam\u00ednase o individuo na procura das causas da epilepsia que se poidan eliminar, como a operaci\u00f3n dun tumor cerebral ou a supresi\u00f3n ou mitigaci\u00f3n dun trastorno metab\u00f3lico.\nNoutros casos isto non \u00e9 posible, ben porque non se atopou ningunha causa, ben porque esta non pode ser eliminada, como \u00e9 o caso das cicatrices, malformaci\u00f3ns no cerebro ou unha predisposici\u00f3n inherente \u00e1s convulsi\u00f3ns. O obxectivo nestes casos \u00e9 a eliminaci\u00f3n dos ataques por medio de medicamentos ou operaci\u00f3ns cir\u00farxicas.\nNalg\u00fans casos un tratamento cir\u00farxico pode ter m\u00e1is vantaxes que o farmacol\u00f3xico; isto sucede normalmente s\u00f3 no caso de epilepsias focais e afecta a menos dun 5\u00a0% de todos os enfermos epil\u00e9pticos.\nAspectos hist\u00f3ricos.\nApenas ningunha outra enfermidade perm\u00edtenos remontar na historia da medicina tanto coma a epilepsia; existen numerosas referencias desde os primeiros tempos da historia que constatan que esta enfermidade acompa\u00f1ou ao home desde as s\u00faas orixes. Esta enfermidade era considerada coma unha das doenzas cr\u00f3nicas m\u00e1is habituais.\nO concepto de \"epilepsia\" der\u00edvase da palabra grega \u1f10\u03c0\u03b9\u03bb\u03b1\u03bc\u03b2\u03ac\u03bd\u03b5\u03b9\u03bd, \"\u0113pilamb\u00e1neim\" (ser agarrado, atacado). Epilepsia \u00e9 pois \u201cataque\u201d ou \u201cenfermidade que se manifesta por medio de ataques (crises)\u201d. Dado que hai diferentes enfermidades que producen crises, \u00e9 mellor falar de epilepsias.\nEn antigos textos mesopot\u00e1micos descr\u00edbense xa os seus s\u00edntomas t\u00edpicos coma a enfermidade de Bennu, o Sitbu; a\u00ednda que para alg\u00fans autores, estes termos parecen designar tam\u00e9n \u201ccontaxio\u201d ou \u201clepra\u201d. Compr\u00f3base tam\u00e9n que non era infrecuente: no c\u00f3digo de Hammurabi, corpo lexislativo da Babilonia do s\u00e9culo XVII\u00a0a.\u00a0C., establ\u00e9cese que, se se descobre que un escravo adquirido recentemente sofre bennu, pode ser devolto ao seu anterior propietario no prazo dun mes.\nO corpo de quen padece unha crise epil\u00e9ptica parece non obedecer ao seu dono, sen\u00f3n a vontade allea. De a\u00ed que se relacionara coa deidade. Os seguidores da relixi\u00f3n tibetana B\u00f6n ti\u00f1an por elixidos a quen a padec\u00eda, mentres que na antig\u00fcidade xudeocristi\u00e1 consider\u00e1base seu padecemento coma un castigo divino o coma obra de demos.\nNo Evanxeo de Marcos (9, 17-18) incl\u00faese unha descrici\u00f3n da \u00e9poca que ilustra \u00e1 perfecci\u00f3n unha crise epil\u00e9ptica sufrida desde a infancia, onde di que ao non poder botar ao esp\u00edrito causante da crise, os seus disc\u00edpulos lev\u00e1rono a Xes\u00fas, o cal puido facelo e o pose\u00eddo quedou coma morto para logo facelo erguer. No mesmo cap\u00edtulo menci\u00f3nase a outra persoa que expulsaba esp\u00edritos no seu nome.\nPero non se tardou en cuestionar a orixe sobrenatural da epilepsia. No s\u00e9culo V\u00a0a.\u00a0C., Hip\u00f3crates observou en soldados e gladiadores que as feridas por traumatismo craneoencef\u00e1lico asoci\u00e1banse con certa frecuencia a ataques epil\u00e9pticos, desconcertantemente similares aos que observaba nos seus propios pacientes; e mesmo Xulio C\u00e9sar sufr\u00eda esta afecci\u00f3n. Galeno (130-200\u00a0d.\u00a0C.) chegar\u00eda \u00e1 mesma conclusi\u00f3n que Hip\u00f3crates.\nNa Idade Media perdeuse ese legado m\u00e9dico e volveuse a atribu\u00edr a causas sobrenaturais. Os enfermos e os seus familiares rezaban, implorando axuda, \u00e1 Virxe Mar\u00eda e a San Valent\u00edn, en particular. De feito, nalg\u00fans pa\u00edses co\u00f1ec\u00edase a epilepsia coma \"\u201cmal de San Valent\u00edn\u201d\".\nDebido ao estigma b\u00edblico, chamouse \"morbus sacer\" (enfermidade sagrada), e dividiuse por moito tempo en \"grand mal\" e \"petit mal\". O primeiro fac\u00eda referencia \u00e1s convulsi\u00f3ns caracterizadas por inconsciencia, o doente ca\u00edase ao chan e nalg\u00fans casos contorsion\u00e1base, apretaba os dentes e emanaba escuma da boca. O \"petit mal\" caracteriz\u00e1base por un ef\u00e9mero momento de inconsciencia, e acot\u00edo os que rodean ao paciente non se decatan do ataque.\nDesde o ano 2006 , en Espa\u00f1a cel\u00e9brase o \"D\u00eda Nacional da Epilepsia\" o d\u00eda 24 de maio, co prop\u00f3sito de visibilizar as persoas que a padecen e promover o apoio da sociedade &lt;ref&gt;.&lt;ref&gt;."}
{"id": "16584", "revid": "23204", "url": "https://gl.wikipedia.org/wiki?curid=16584", "title": "Florida, Estados Unidos de Am\u00e9rica", "text": "Florida \u00e9 un estado da rexi\u00f3n Sur dos Estados Unidos, o m\u00e1is meridional dos 48 estados nos Estados Unidos continental. Limita, ao norte con Alabama e Xeorxia e ao sur co Estreito de Florida, polo cal fai fronteira con Cuba e Bahamas.\nFlorida foi inicialmente explorada e colonizada por Espa\u00f1a. Os espa\u00f1ois descubriron Florida na estaci\u00f3n da Pascua, que se chama \"Pascua Florida\" en castel\u00e1n, de a\u00ed o nome do estado. Florida foi controlada polos espa\u00f1ois ata 1819, cando foi anexionada polos Estados Unidos.\nHistoria.\nAnteriormente \u00e1 exploraci\u00f3n e colonizaci\u00f3n europea, os nativos ind\u00edxenas como os calusa e os tequesta xa viv\u00edan na rexi\u00f3n, tendo habitado a rexi\u00f3n por varios milleiros de anos. Adic\u00e1banse \u00e1 pesca e maila caza. Os apechee fac\u00edan uso da agricultura para alimentaci\u00f3n.\nO primeiro europeo en explorar a rexi\u00f3n foi Ponce de Le\u00f3n, que desembarcou en Florida en 1513, alg\u00fans d\u00edas despois do Venres Santo. Alg\u00fans historiadores din que Le\u00f3n procuraba unha suposta \"fonte da xuventude\", nunha illa chamada Bimini, que supostamente estar\u00eda localizada ao norte de Cuba. Le\u00f3n inmediatamente reivindicou as terras en nome da Coroa espa\u00f1ola, e nomeou a rexi\u00f3n como \"La Florida\", en honra \u00e1 \"Pascua Florida\". El inmediatamente volveu para a Espa\u00f1a. A corte espa\u00f1ola enviou a Le\u00f3n novamente \u00e1 Florida para iniciar a colonizaci\u00f3n da rexi\u00f3n, mais morreu nunha batalla contra nativos calusas.\nPosteriormente, en 1528, o espa\u00f1ol P\u00e1nfilo de Narv\u00e1ez liderou unha expedici\u00f3n, composta por algunhas centenas de soldados, no sur de Florida. Narv\u00e1ez procuraba riquezas, tales como metais preciosos. Mais as loitas constantes contra nativos ind\u00edxenas, doenzas, fame e tempestades finalmente mataron todos os membros da expedici\u00f3n. En 1539, o espa\u00f1ol Hernando de Soto desembarcou na actual Ba\u00eda de Tampa e, desde al\u00ed, liderou unha expedici\u00f3n polo sur dos Estados Unidos, sendo o primeiro europeo en chegar ao r\u00edo Mississippi en 1541.\nOs espa\u00f1ois pasaron a iniciar seriamente a colonizaci\u00f3n de Florida en torno \u00e1 d\u00e9cada de 1560, ao saberen que franceses protestantes (chamados de \"hugonotes\") fundaran un asentamento pr\u00f3ximo \u00e1 actual Jacksonville. Soldados espa\u00f1ois liderados polo capit\u00e1n Pedro Hern\u00e1ndez de Avil\u00e9s fundaron un asentamento chamado \"Santo Augustine\", o primeiro asentamento europeo permanente no actual territorio dos Estados Unidos de Am\u00e9rica. Os espa\u00f1ois destru\u00edron as forzas francesas, e os colonos franceses remanecestes foron obrigados a recuar.\nNos pr\u00f3ximos 200 anos os espa\u00f1ois colonizaron escasamente a rexi\u00f3n, fac\u00e9ndoo s\u00f3 por mor da s\u00faa localizaci\u00f3n estrat\u00e9xica e como fonte de materias primas b\u00e1sicas para Espa\u00f1a e mailas s\u00faas colonias, unha vez que non dispu\u00f1a de riquezas cobizadas polos espa\u00f1ois. Estes tentar\u00edan tam\u00e9n asimilar os nativos ind\u00edxenas \u00e1 cultura europea. Os franceses continuar\u00edan a colonizar terras \u00e1 oeste de Florida, a trav\u00e9s da colonia de Luisiana, ent\u00f3n parte da Nova Francia. Mentres tanto, os ingleses e as s\u00faas 13 colonias prosperaban e medraban, logo ao norte de Florida e \u00e1 leste da Nova Francia. Co comezo da guerra franco-ind\u00edxena, a mediados da d\u00e9cada de 1750, entre os franceses e os brit\u00e1nicos, Espa\u00f1a decidiu aliarse con Francia. Por\u00e9n, en 1762, os ingleses tomaron Cuba, que ent\u00f3n, prosperaba como unha gran produtora de cana de azucre. No ano seguinte, co fin da guerra, os espa\u00f1ois, no Tratado de Par\u00eds, decidiron ceder Florida para retomar o control de Cuba.\n1763 - 1845.\nO control brit\u00e1nico sobre Florida durou 20 anos. Eles dividiron a colonia en d\u00faas, unha chamada \"Florida Occidental\" e outra \"Florida Oriental\". Coa Revoluci\u00f3n Americana de 1776, os espa\u00f1ois ali\u00e1ronse cos colonos rebeldes contra o Reino Unido. Os espa\u00f1ois invadiron Florida Occidental en 1781, e o Reino Unido cedeu toda Florida para a Espa\u00f1a dous anos despois, ao fin da guerra.\nPor\u00e9n, as relaci\u00f3ns entre a Espa\u00f1a e os recentemente formados Estados Unidos de Am\u00e9rica logo se deterioraron. Varios asentadores norteamericanos, ben legal ou ilegalmente, pasaron a colonizar a rexi\u00f3n nordeste de Florida. Unha rebeli\u00f3n destes asentadores no 1812 foi extinguida polos espa\u00f1ois. No mesmo ano comezou a guerra anglo-americana, entre os Estados Unidos e a Inglaterra. A Espa\u00f1a ficou neutral durante a guerra, mais permitiu aos brit\u00e1nicos o uso do porto de Pensacola, en Florida, o que enfureceu a opini\u00f3n p\u00fablica norteamericana. Despois do fin da guerra, os Estados Unidos invadiron Florida d\u00faas veces, a primeira vez en 1814 e a segunda, na primeira guerra de seminole. Polos termos do Tratado de Adams-Onis, realizada en 1819, a Espa\u00f1a ced\u00eda Florida aos Estados Unidos. Moitas persoas pensan erroneamente que os Estados Unidos compraron Florida. De feito, o goberno norteamericano pagou 5 mill\u00f3ns de d\u00f3lares, mais non ao goberno espa\u00f1ol, e si, para cidad\u00e1ns norteamericanos que tiveran propiedades damnificadas por causa da guerra.\nFlorida pasou oficialmente ao control norteamericano en 1821, torn\u00e1ndose un territorio dos Estados Unidos de Am\u00e9rica. No ano seguinte, o Congreso norteamericano criou oficialmente o Territorio de Florida, e William Dval tornouse o primeiro gobernador de Florida. Rapidamente, millares de asentadores comezaron a instalarse na rexi\u00f3n, grazas \u00e1s s\u00faas \u00f3ptimas condici\u00f3ns clim\u00e1ticas e ao seu chan f\u00e9rtil, que permit\u00eda a cultivo de varios produtos agr\u00edcolas dif\u00edciles de cultivarse noutros estados, tales como algod\u00f3n, por exemplo, onde escravos fac\u00edan todo o traballo pesado. A econom\u00eda do territorio prosperou.\nEste r\u00e1pido asentamento norteamericano encontrou eventualmente un obst\u00e1culo: os nativos ind\u00edxenas. Os nativos seminole viv\u00edan nas \u00e1reas cuxo solo era o m\u00e1is f\u00e9rtil do pa\u00eds. O goberno norteamericano ofreceu aos seminole terras localizadas \u00e1 oeste do r\u00edo Mississippi, e alg\u00fans aceptaron a oferta do goberno norteamericano, mentres outros recusaron sa\u00edr da rexi\u00f3n, desencadeando as\u00ed a \"segunda guerra de seminole\", que ocorreu entre 1835 a 1842, cando os seminoles foron derrotados e forzados a se mudaren para reservas ind\u00edxenas nos remotos territorios do oeste norteamericano. Alg\u00fans destes ind\u00edxenas conseguiron escapar, fuxindo polos pantanos da rexi\u00f3n, continuando a morar no territorio, desta vez, segregados en cidades.\nEn 1839 Florida pediu ao Congreso norteamericano que fose elevado ao rango de estado, como un estado escravista. A Uni\u00f3n, querendo un equilibrio entre o n\u00famero de estados abolicionistas e de estados escravistas, esperou ata 3 de marzo de 1845, cando Florida se converteu oficialmente nun estado dos Estados Unidos de Am\u00e9rica. Ao ano seguinte, Iowa tam\u00e9n foi elevado \u00e1 categor\u00eda de estado, como un estado abolicionista.\n1845 - 1870.\nEn 1860 foi elixido presidente dos Estados Unidos de Am\u00e9rica o abolicionista Abraham Lincoln. Florida e outros estados escravistas, cuxas econom\u00edas depend\u00edan do traballo escravo, decidiron sa\u00edr da Uni\u00f3n e formar un novo pa\u00eds, os Estados Confederados de Am\u00e9rica. O 10 de xaneiro de 1861, Florida anunciou oficialmente a s\u00faa secesi\u00f3n da Uni\u00f3n, logo xunt\u00e1ndose \u00e1 Confederaci\u00f3n. A Guerra de Secesi\u00f3n axi\u00f1a comezar\u00eda.\nFlorida, gran produtora de algod\u00f3n, era unha das principais fontes de renda da Confederaci\u00f3n, pois as industrias t\u00e9xtiles de varios pa\u00edses europeos como a Francia e a Inglaterra depend\u00edan do algod\u00f3n norteamericano, e a gran maior\u00eda deste era producido en Florida. Por\u00e9n, a Uni\u00f3n efectuou un inmediato bloqueo por mar do estado, as\u00ed impedindo a calquera embarcaci\u00f3n de ir ou sa\u00edr de augas pertencentes \u00e1 Confederaci\u00f3n. Al\u00e9n diso, a trav\u00e9s de sucesivas invasi\u00f3ns por mar, a Uni\u00f3n tomou o control de varias cidades costeiras de Florida e dos seus centros portuarios. Por\u00e9n, o interior de Florida a\u00ednda permanecer\u00eda baixo control confederado, especialmente despois da \"Batalla de Olustee\", realizada en 20 de febreiro de 1864, sendo a \u00fanica gran batalla da guerra realizada no estado, onde tropas confederadas tiveran vitoria contra forzas unionistas. Na \"Batalla de Natural Bridge\", os confederados conseguiron defender con suceso a capital do estado, Tallahasee. Esta e Austin, a capital do Texas, foron as \u00fanicas capitais de estado confederado que non foron capturadas pola Uni\u00f3n ata o fin da guerra.\nDespois do fin da guerra, en xu\u00f1o de 1865, todos os estados da confederaci\u00f3n, inclu\u00edndo Florida, foron ocupadas por forzas norteamericanas, baixo a categor\u00eda de estados. Florida, para ser readmitida novamente como estado da Uni\u00f3n, aboliu oficialmente a escravitude, en 1866, e en 1868, o goberno de Florida garantiu dereitos civ\u00eds a todos cidad\u00e1ns, as\u00ed sendo readmitida \u00e1 Uni\u00f3n no mesmo ano.\n1870 - 1950.\nAs d\u00e9cadas de 1880 e 1890 foron de gran prosperidade para Florida; descubr\u00edronse grandes dep\u00f3sitos de fosfato, parte dos grandes pantanos localizados no estado foron drenados (a\u00ednda que moitos contin\u00faen intactos ata hoxe) e unha gran malla ferroviaria foi constru\u00edda ao longo do estado. Al\u00e9n diso, varios facendeiros da rexi\u00f3n notaron que as condici\u00f3ns clim\u00e1ticas e do solo da rexi\u00f3n favorec\u00edan o cultivo da laranxa, ent\u00f3n unha froita cuxa demanda estaba en crecemento no pa\u00eds. A laranxa foi cultivada en grandes n\u00fameros, a tal punto que o estado foi ao longo da primeira metade do s\u00e9culo XX a maior produtora de laranxa do mundo. Al\u00e9n diso, o clima suave e a xeograf\u00eda da rexi\u00f3n, con varias praias, atraeu favoreceu o crecemento do turismo, e escomez\u00e1ronse a constru\u00edr gran cantidade de hoteis. O estado tornouse un dos principais p\u00f3los tur\u00edsticos do pa\u00eds.\nEn 1906, os pantanos en torno de Fort Lauderdale foron drenados, dando espazo para o cultivo de plantaci\u00f3ns e a expansi\u00f3n da cidade, especialmente a construci\u00f3n de hoteis. O sector inmobiliario do estado, considerado unha m\u00e1quina de xerar di\u00f1eiro no pa\u00eds, atraeu varios investidores inmobiliarios, a\u00ednda na d\u00e9cada de 1900. A poboaci\u00f3n do estado medrou drasticamente nas pr\u00f3ximas d\u00faas d\u00e9cadas.\nEste per\u00edodo de gran desenvolvemento econ\u00f3mico acabou repentinamente en 1926. Unha gran depresi\u00f3n econ\u00f3mica atinxiu o estado, causando ca\u00edda de empresas e desemprego. No mesmo ano e en 1928, dous furac\u00e1ns alcanzaron o estado, matando varias centenas de persoas. A pesar de que a econom\u00eda do estado se recuperara parcialmente de 1926 a 1928, en 1929, a Gran Depresi\u00f3n colleu en cheo todo o pa\u00eds, quebrando a xa fr\u00e1xil e debilitada econom\u00eda do estado. Varias medidas tomadas a nivel federal, gobernamental, municipal e privado axudaron a combater os efectos das depresi\u00f3ns econ\u00f3micas. Foron constru\u00eddas f\u00e1bricas de papel e \u00e1 delimitaci\u00f3n de reservas forestais. O estado e o pa\u00eds proveron centenas de postos de traballo nos sectores de construci\u00f3n e de minas, e axudaron os facendeiros a pagaren as s\u00faas d\u00e9bedas. A econom\u00eda do estado recuperarase en gran parte en 1942, cando os Estados Unidos entraron oficialmente na segunda guerra mundial, mesmo coa ocorrencia de dous grandes furac\u00e1ns que devastaron moito do estado en 1935 e en 1941.\nAo longo da segunda guerra mundial, Florida, pola s\u00faa localizaci\u00f3n pr\u00f3xima ao Canal do Panam\u00e1 e do Oc\u00e9ano Atl\u00e1ntico, tornou o estado vital, de grande importancia estrat\u00e9xica, para a defensa do Hemisferio Occidental. Varias bases a\u00e9reas, navais e terrestres foron constru\u00eddas no estado.\n1950 - 1970.\nDespois do fin da guerra, a poboaci\u00f3n de Florida novamente entrou nun per\u00edodo de gran crecemento. O turismo tornouse a principal fonte de renda do estado, Florida continuaba a ser a maior produtora de laranxas do mundo, e a crecente industria de manufactura, especialmente na fabricaci\u00f3n de produtos qu\u00edmicos, electr\u00f3nicos e nav\u00edos, tornaron a econom\u00eda do estado forte e altamente diversificada. A poboaci\u00f3n do estado pasou a medrar de novo dabondo, grazas ao desempe\u00f1o da econom\u00eda estatal e do desenvolvemento do sistema viario e da tecnolox\u00eda da refrixeraci\u00f3n, as\u00ed, atraendo habitantes do norte en direcci\u00f3n ao sur.\nDado a ser o estado m\u00e1is pr\u00f3ximo da li\u00f1a do Ecuador, Florida tornouse o centro de lanzamentos de foguetes dos Estados Unidos. O Cabo Canaveral, o punto m\u00e1is meridional dos Estados Unidos continental, foi escollido como base de lanzamentos de foguetes da NASA. Realiz\u00e1ronse varios lanzamentos de proba entre 1949 ata 1957. Entre os lanzamentos salientables est\u00e1n o lanzamento do primeiro sat\u00e9lite artificial norteamericano en 1958, o primeiro voo espacial cun tripulante a bordo en 1961, e o primeiro voo espacial levando astronautas \u00e1 l\u00faa, na famosa misi\u00f3n Apolo XI, en 1969. Xa na d\u00e9cada de 1960, Cuba pasou a ser un pa\u00eds comunista. Bastantes cubanos fuxiron do pa\u00eds, instal\u00e1ndose principalmente en Miami.\nComo en varios estados norteamericanos, especialmente nos estados suristas, Florida era un estado altamente segregacionista. En 1954, o Tribunal Supremo dos Estados Unidos xulgou inconstitucional a segregaci\u00f3n de estudantes brancos e negros en escolas p\u00fablicas. \u00c1 \u00e9poca,\nFlorida non permit\u00eda que estudantes brancos e negros estudasen nunha mesma escola. O proceso de integraci\u00f3n educativo foi moi lento, tendo terminado apenas no comezo da d\u00e9cada de 1970.\nNo fin da d\u00e9cada de 1960, Florida iniciou un plano co obxectivo de expandir o sistema de educaci\u00f3n superior estatal, para atender as futuras demandas da industria aeroespacial. Catro universidades p\u00fablicas, 15 novas facultades p\u00fablicas e varias instituci\u00f3ns de educaci\u00f3n superior privadas foron constru\u00eddas. No inicio da d\u00e9cada de 1970, outra facultade e unha nova universidade foron inauguradas no estado.\n1970 - 2000.\nA poboaci\u00f3n de Florida continuou a medrar moito durante a d\u00e9cada de 1970: entre 1970 e 1980, a poboaci\u00f3n do estado medrou en torno ao 44%. O crecemento diminu\u00edu entre 1980 e 1990, mais a\u00ednda as\u00ed permaneceu alta, 33%. En 1971, a \"Walt Disney World Entertainment Center\" foi constru\u00edda pr\u00f3xima en Orlando, o que estimulou bastante o crecemento da cidade, torn\u00e1ndoa o centro de maior crecemento econ\u00f3mico do estado durante a pr\u00f3xima d\u00e9cada. Entre 1980 e 1986, o n\u00famero de empregos no estado creceu en torno de 25%, nos sectores de manufacturaci\u00f3n, electr\u00f3nicos, turismo e finanzas. O notable fortalecemento do sector financeiro no estado tornou a s\u00faa econom\u00eda a\u00ednda m\u00e1is diversificada.\nPor\u00e9n, o gran desenvolvemento da poboaci\u00f3n, xerada en gran parte pola migraci\u00f3n de puerto rique\u00f1os e pola inmigraci\u00f3n legal e ilegal de cubanos, haitianos e outros hispanos, trouxo varios problemas ao estado. Entre 1970 e 2000, m\u00e1is de cen mil cubanos e haitianos inmigraron. Moitos destes non posu\u00edan educaci\u00f3n adecuada, e a gran maior\u00eda deles pasaron a vivir na pobreza no pa\u00eds, causando problemas en sectores p\u00fablicos e privados como na educaci\u00f3n, sa\u00fade e abastecemento sanitario.\nA drenaxe de pantanos, construci\u00f3n de canais e o desv\u00edo de curso de r\u00edos pasaron a atopar maior resistencia por parte de conservadores naturais. En 1960, un canal foi constru\u00eddo para reducir o curso do R\u00edo Kisimmee ao lago Okeechobee. Isto, por\u00e9n, aumentou a carga de algas microsc\u00f3picas transportadas polo r\u00edo, as\u00ed, ameazando todo o ecosistema do lago. En 1983, o goberno do estado decidiu retomar o r\u00edo Kisimmee ao seu antigo curso. As obras tiveron inicio en 1989, e est\u00e1n planeadas para terminaren no 2010.\nEntre 1982 e 1985, moitas das plantaci\u00f3ns de laranxa do estado destru\u00edronse por saraibas e pestes como fungos e gafa\u00f1otos, Florida perdeu o posto de maior produtora de laranxas do mundo para o estado brasileiro de Estado de San Paulo. Mesmo as\u00ed, o estado continua a ser a maior produtora de laranxas na Am\u00e9rica do Norte, e a segunda maior produtora de laranxas do mundo.\nA d\u00e9cada de 1990 estivo marcada por unha serie de desastres naturais. En 1992, o Furac\u00e1n Andrew abateuse sobre o estado. Un dos maiores desastres naturais dos Estados Unidos, o furac\u00e1n Andrew matou 54 persoas, deixou 250 mil desabrigadas e causou preto de 22.000 mill\u00f3ns de d\u00f3lares en prexu\u00edzos. En 1998, nun dos maiores incendios forestais da historia dos Estados Unidos, aproximadamente 200 mil hect\u00e1reas de floristas, facendas e mesmo algunhas \u00e1reas urbanas foron destru\u00eddas. Cerca de 370 casas e predios foron destru\u00eddos, e foron necesarios a axuda de bombeiros vidos de 46 estados norteamericanos para extinguir definitivamente estes incendios.\nEn 2000, Florida tornouse foco das elecci\u00f3ns presidenciais norteamericanas de 2000. Foi aqu\u00ed onde se decidiu o presidente norteamericano, o republicano George W. Bush. O outro candidato era o dem\u00f3crata Al Gore.\nNo ver\u00e1n de 2004 Florida novamente foi abatida por unha serie de furac\u00e1ns, dos cales o m\u00e1is devastador foi o Furac\u00e1n Ivan. Esta serie de furac\u00e1ns abalou seriamente a industria do turismo do estado, e causou miles de mill\u00f3ns de d\u00f3lares en prexu\u00edzos e danos, al\u00e9n da morte de varias decenas de persoas.\nXeograf\u00eda.\nFlorida \u00e9 unha pen\u00ednsula, cercada por tres lados, sur, leste e oeste, polo Oc\u00e9ano Atl\u00e1ntico. Ao sur e a oeste, local\u00edzase o Golfo de M\u00e9xico. Florida limita ao norte cos estados de Xeorxia e Alabama. Como veci\u00f1os ao sur incl\u00faense as Bahamas e Cuba.\nA altitude de Florida \u00e9 moi baixa. Xeograficamente, o estado \u00e9 dominado por grandes planicies. O punto m\u00e1is alto do estado \u00e9 Britan Hill (105 m), o menor dos puntos m\u00e1is alto de calquera estado norteamericano.\nFlorida caracter\u00edzase pola gran presenza de lagos e r\u00edos, que se espallan por todo o estado. O R\u00edo St. Johns \u00e9 o r\u00edo m\u00e1is longo do estado, cos seus 443 quil\u00f3metros de lonxitude. O Lago Okeechobee \u00e9 o maior lago do estado, cos seus 1.760 quil\u00f3metros cadrados. Tam\u00e9n \u00e9 o maior lago localizado totalmente dentro dos Estados Unidos de Am\u00e9rica (o maior \u00e9 o Lago Michigan). Florida pos\u00fae preto de 30.000 lagos e lagui\u00f1os. Al\u00e9n diso, 17 grandes pozos artesianos e varias centenas de pequenos pozos esp\u00e1llanse por todo o estado. Un destes pozos, o \"Wakulla Springs\", pos\u00fae unha profundidade de 56 metros. As augas dalg\u00fans destes pozos son tan claras que se pode ver claramente o contido do pozo ata unha profundidade de aproximadamente 25 metros. Varios pantanos esp\u00e1llanse polo sur e polo leste do estado, onde crocodilos son moi com\u00fans.\nO litoral oce\u00e1nico de Florida pos\u00fae 2.173 quil\u00f3metros de extensi\u00f3n. O litoral do estado ao longo do Golfo de M\u00e9xico pos\u00fae 1.240 quil\u00f3metros e 933 quil\u00f3metros ao longo do Oc\u00e9ano Atl\u00e1ntico. Este total sobe a 5.361 quil\u00f3metros no Golfo de M\u00e9xico e 8.271 quil\u00f3metros ao longo do Oc\u00e9ano Atl\u00e1ntico, cando se incl\u00faen lagos, ba\u00edas e illas.\nRexi\u00f3ns xeogr\u00e1ficas de Florida.\nNa distribuci\u00f3n do territorio de Florida podemos distinguir entre \"Rexi\u00f3ns Direccionais\" e \"Rexi\u00f3ns Vern\u00e1culas\". As primeiras responden a un criterio de repartici\u00f3n homox\u00e9nea do territorio. As segundas atenden a criterios hist\u00f3ricos, econ\u00f3micos e humanos.\nClima.\nO clima de Florida est\u00e1 influenciado pola s\u00faa proximidade a grandes corpos de auga, pois o estado \u00e9 cercado polo Oc\u00e9ano Atl\u00e1ntico por tres bandas. A maior parte do estado pos\u00fae un clima subtropical, co extremo sur do estado posu\u00edndo un clima tropical. Florida pos\u00fae en media preto de 300 d\u00edas de sol anualmente, de a\u00ed o seu apelido, \"The Sunshine State\" (O Estado do Sol Brillante). As estaci\u00f3ns do ano no estado ch\u00e1manse \u00e1s veces \"quente e m\u00e1is quente\", m\u00e1is en referencia \u00e1s precipitaci\u00f3ns que \u00e1s temperaturas. Florida pos\u00fae d\u00faas estaci\u00f3ns definidas: invernos relativamente secos e suaves, e ver\u00e1ns quentes e h\u00famidos. A corrente quente do Golfo pos\u00fae un efecto moderador no estado, nos d\u00edas de inverno, e aumentando as temperaturas no ver\u00e1n. As temperaturas m\u00e1ximas acostuman superar os 35\u00a0\u00b0C (os 40\u00a0\u00b0C tendo en conta a sensaci\u00f3n t\u00e9rmica pola humidade).\nFlorida \u00e9 o estado norteamericano coa maior precipitaci\u00f3n media anual do pa\u00eds, por causa das treboadas que acostuman ocorrer polas tardes na primavera, ver\u00e1n e outono. Estas tempestades poden ocorrer repentinamente, mesmo nun d\u00eda moi solleiro. O contrario tam\u00e9n vale, e moitas veces, un d\u00eda, despois dunha tempestade, pode volverse un d\u00eda solleiro. Estas tempestades son causadas polas correntes de ar do Golfo de M\u00e9xico e do Oc\u00e9ano Atl\u00e1ntico, que coliden sobre a pen\u00ednsula, traendo choiva, saraiba e tempestades, moitas veces de forma repentina, ben como ventos e \u00e1s veces tornados. Florida \u00e9 alcanzada por treb\u00f3ns m\u00e1is do que calquera outro estado norteamericano, e tam\u00e9n pos\u00fae m\u00e1is tornados por quil\u00f3metro cadrado.\nA neve \u00e9 moi rara. En 1899, Florida foi atinxida por unha tempestade de xeo, posibelmente por primeira vez na s\u00faa historia. Esta tempestade tam\u00e9n rexistrou as temperaturas m\u00e1is baixas xa rexistradas na historia do estado: -19\u00a0\u00b0C, en 13 de febreiro, en Tallahasee. A maior precipitaci\u00f3n de neve da historia do estado aconteceu en febreiro de 1978, cando a neve caeu en varias partes do estado en diferentes ocasi\u00f3ns do mes, estend\u00e9ndose ata o extremo sur do estado. Nesta ocasi\u00f3n a neve caeu por primeira e \u00fanica vez na historia de Miami .\nOs furac\u00e1ns son unha ameaza nos ver\u00e1ns e invernos. Florida sufriu unha gran destruci\u00f3n no 2004, cando foi atinxida por 4 furac\u00e1ns: Charley o 13 de agosto, \"Frances\" o 4 de setembro, \"Ivan\" o 16 de setembro e \"Jeanne\" o 25 de setembro e 26 de setembro. Os catro causaron xuntos un prexu\u00edzo de 42 000 mill\u00f3ns $ para o estado. En 2005, o furac\u00e1n \"Dennis\" tornouse o quinto furac\u00e1n a abater Florida en apenas 11 meses. Logo o \"Andrew\", o 12 de agosto, causou a maior destruci\u00f3n nunha volta: 25 000 mill\u00f3ns $.\nGoberno.\nA actual constituci\u00f3n de Florida entrou en efecto en 1969. Outras constituci\u00f3ns m\u00e1is antigas entraron en efecto en 1839, 1861, 1865, 1868 e 1867. As emendas, mudanzas na Constituci\u00f3n, precisan ser aprobadas pola maior\u00eda do electorado, a poboaci\u00f3n do estado. Antes desta emenda ir \u00e1 votaci\u00f3n, elas son criadas polo Poder Lexislativo do estado, e aprobadas por un m\u00ednimo de tres quintos dos membros da C\u00e1mara Lexislativa. Os cidad\u00e1ns tam\u00e9n poden propor emendas, a petici\u00f3n \u2013asinada- de certo n\u00famero deles.\nO Poder executivo consta do gobernador e polo tenente-gobernador (coa mesma funci\u00f3n dun vicepresidente), que son electos pola poboaci\u00f3n. A poboaci\u00f3n escolle a trav\u00e9s de elecci\u00f3ns estatais o gobernador e o tenente-gobernador. Ambos serven a mandatos de no m\u00e1ximo 4 anos de duraci\u00f3n. Eles poden ser candidatos cantas veces quixeren, con todo, non poder\u00e1n cumprir tres ou m\u00e1is termos de oficio seguidos, a\u00ednda que tres ou m\u00e1is termos son posibles caso haxa un espazamento de ao menos un termo entre diferentes termos. O gobernador de Florida escolle os oficiais do Gabinete, oficiais que presiden sectores p\u00fablicos tales como transporte e educaci\u00f3n, por exemplo. O termo destes oficiais non pode exceder 8 anos seguidos, a\u00ednda que poidan cumprir 9 anos ou m\u00e1is se hai unha pausa entre diferentes termos.\nO Poder lexislativo de Florida consiste nun Senado composto de 40 membros e unha C\u00e1mara de Representantes con 120 membros. Os termos dos senadores son de 4 anos e os termos dos representantes son de 2 anos. Tanto os senadores canto os representantes non poden cumprir termos seguidos que excedan 8 anos de duraci\u00f3n. O Poder Lexislativo pos\u00fae reuni\u00f3ns regulares durante 60 d\u00edas, nos meses de primavera, comezando a partir da primeira luns de marzo. Outras sesi\u00f3ns especiais poden ser convocadas polo gobernador, por un acordo mutuo entre os l\u00edderes da C\u00e1mara do Senado e da C\u00e1mara dos Representantes, ou caso tres quintos dos membros do Poder Lexislativo queiran esta sesi\u00f3n especial. Nestas sesi\u00f3ns, tanto nas especiais canto nas regulares, o goberno discute a criaci\u00f3n de leis e modificaci\u00f3ns de leis xa existentes, ben como posibles modificaci\u00f3ns \u00e1 actual constituci\u00f3n.\nO Poder xudicial de Florida consta do Tribunal Supremo de Florida. Todos os xu\u00edces deste tribunal son escollidos polo gobernador do estado, a termos de 6 anos de duraci\u00f3n. O estado, al\u00e9n diso, pos\u00fae 67 tribunais rexionais (\"County Courts\"), espallados polos diferentes condados do estado, e 20 tribunais primarios (\"Circuit Courts\"), ben como 5 tribunais de distrito (\"District Court\"). Os xu\u00edces dos tribunais primarios e dos tribunais de distrito son escollidos polo gobernador para mandatos de 6 anos de duraci\u00f3n, e os xu\u00edces dos tribunais rexionais, para mandatos de ata 4 anos de duraci\u00f3n.\nSubdivisi\u00f3ns.\nFlorida est\u00e1 dividida en 67 condados diferentes. A maior\u00eda destes son gobernados por un consello formado por 5 membros, un de cada un dos 5 distritos na cal tales condados xeralmente son divididos. Os electores nun condado escollen un habitante de cada distrito para actuaren na comisi\u00f3n do condado. Alg\u00fans condados tam\u00e9n pos\u00faen outros oficiais extras. En todo caso, todos os membros do consello do condado serven a termos de oficio cuxa duraci\u00f3n \u00e9 de 4 anos de duraci\u00f3n. Os membros de tales consellos escollen un administrador, que preside baixo o consello.\nImpostos.\nImpostos estatais xeran preto de 60% de todo o facturaci\u00f3n anual de Florida. Os outros 40% ve\u00f1en de provistos polo goberno federal. Un imposto xeral, que vale para todos os produtos vendidos no mercado (6.5% do valor do produto vendido), \u00e9 responsable soa do 26% da facturaci\u00f3n anual do estado. Condados e municipios tam\u00e9n poden impor impostos aos produtos, de ata 0.5% do valor do produto vendido. Outros impostos incl\u00faen impostos sobre gasolina, licenzas de veh\u00edculos e propiedade. Florida \u00e9 un dos nove estados norteamericanos que non cobran imposto de renda aos seus habitantes.\nDemograf\u00eda.\nO censo nacional de 2000 estima a poboaci\u00f3n do estado en 15\u00a0982\u00a0378 habitantes, un crecemento de 24% en relaci\u00f3n aos n\u00fameros de 1990. Apenas Nevada, Utah e a Xeorxia tiveran maior crecemento da poboaci\u00f3n. A estimativa nacional de 2004 estima a poboaci\u00f3n de Florida en de 17\u00a0397\u00a0161 habitantes.\nRaza e etnias.\nOs afroamericanos, que durante a \u00e9poca da escravitude (antes do 1865) compu\u00f1an aproximadamente o 50% da poboaci\u00f3n do estado, pos\u00faen maior presenza no norte e nas cidades de Jacksonville e Fort Lauderdale. Os nortistas que migraron para o estado son m\u00e1is com\u00fans no oeste, especialmente nos suburbios de Tampa. Habitantes de descendencia brit\u00e1nica dominan o sur e o interior do norte do estado. A gran comunidade hisp\u00e1nica do estado consiste particularmente de cubanos en Miami, puerto-rique\u00f1os en Tampa e en Orlando e traballadores agrarios mexicanos no sur do estado.\nIdiomas.\nSegundo o censo nacional de 2000, 76,9% da poboaci\u00f3n do estado con 5 anos ou m\u00e1is de idade falan ingl\u00e9s na casa, e 16,5% falan espa\u00f1ol. O franc\u00e9s \u00e9 o terceiro idioma m\u00e1is falado no estado, falado por 2,2% da poboaci\u00f3n, seguido polo alem\u00e1n e polo italiano.\nRelixi\u00f3n.\nA maior\u00eda da poboaci\u00f3n de Florida \u00e9 protestante, mais o n\u00famero de cat\u00f3licos est\u00e1 en crecente crecemento, por causa da inmigraci\u00f3n de hisp\u00e1nicos (a gran maior\u00eda cat\u00f3licos). O estado tam\u00e9n pos\u00fae algunhas comunidades xud\u00edas de gran porte, o que torna a Florida \u00fanica entre os estados suristas, ning\u00fan outro estado surista pos\u00fae unha gran poboaci\u00f3n xud\u00eda.\nEconom\u00eda.\nA econom\u00eda de Florida \u00e9 unha das maiores e en m\u00e1is r\u00e1pido crecemento de todo os Estados Unidos de Am\u00e9rica. O clima e os baixos impostos comerciais favoreceron a instalaci\u00f3n de empresas no estado. O turismo e a agricultura, al\u00e9n dun forte sector industrial de manufactura, fan a s\u00faa econom\u00eda forte e diversificada. En 2003, o produto interno bruto foi de 0,55 bill\u00f3ns de d\u00f3lares, e a renda per c\u00e1pita, de 30.098 d\u00f3lares.\nO sector primario conforma o 2% do PIB. Os principais produtos primarios son laranxa, algod\u00f3n, peixes e madeira. Outros produtos importantes son o tomate, a cana de azucre e a soia. O estado pos\u00fae preto de 45 mil facendas, que dan emprego a aproximadamente 262 mil persoas.\nO sector secundario representa o 12% do PIB . Soamente a manufacturaci\u00f3n responde por 7% do PIB, empregando a m\u00e1is de 500 mil persoas. O sector da construci\u00f3n emprega a m\u00e1is de 45 mil persoas, sendo o 5% do PIB. Al\u00e9n diso, a miner\u00eda tam\u00e9n \u00e9 importante, representando o 0.25% do PIB. Os principais recursos naturais son fosfato e petr\u00f3leo. \u00c9 un dos principais produtores de petr\u00f3leo do pa\u00eds.\nCerca de 50 mil persoas traballan na fabricaci\u00f3n de electricidade, que corresponde por 1.5% do PIB. O 40% da electricidade \u00e9 producida por centrais de carb\u00f3n, o 25% por centrais de petr\u00f3leo, e o 20% por centrais nucleares e centrais de gas natural.\nO sector terciario representa o 86% do PIB, presentes especialmente nas cidades de medio e gran porte. Cerca do 24% do PIB prov\u00e9n do turismo, servizos persoais e de pequenas empresas, que empregan a m\u00e1is de 3 mill\u00f3ns de persoas. Aproximadamente 60 mill\u00f3ns de turistas procedentes doutras partes dos Estados Unidos de Am\u00e9rica, do Canad\u00e1, da Am\u00e9rica Latina e da Europa visitan o estado, atra\u00eddas polas s\u00faas praias, Disneylandia ou o Cabo Canaveral. O sector financeiro emprega a 627 mil persoas, e representa m\u00e1is do 22% do PIB. Grandes redes de tendas empregan a 2 mill\u00f3ns de persoas, e representan o 19% do PIB. O goberno emprega a un mill\u00f3n de persoas, e os servizos p\u00fablicos representan o 12% do PIB . Os transportes, comunicaci\u00f3n e produci\u00f3n de enerx\u00eda responden do 8% do PIB, empregando a 350 mil persoas.\nEducaci\u00f3n.\nO investimento educativo \"per capita\" estudantil de Florida est\u00e1 entre os m\u00e1is baixos nos Estados Unidos, a pesar de que os salarios dos profesores est\u00e1n na media nacional. Non obstante, moitas das escolas p\u00fablicas do estado clasif\u00edcanse entre o 25% peor do pa\u00eds, en estudos que analizan a nota media dos estudantes. D\u00e9bese notar, por\u00e9n, que varios destes estudos non pos\u00faen valor cient\u00edficos, mais si, apenas meden prestixio. O gobernador de Florida, Jeb Bush, foi criticado por varios educadores do estado por un programa estatal aprobado polo seu goberno, que penaliza as escolas cuxa media estudantil quede por baixo dos patr\u00f3ns considerados bos, alegando que tales medias son baixas xustamente por recibiren subvenci\u00f3ns inadecuadas do goberno. Ou sexa, este programa, en vez de mellorar as escolas do estado, empeora a xa precaria situaci\u00f3n no sistema p\u00fablico de educaci\u00f3n, segundo estes cr\u00edticos.\nEn 2000, o gobernador Jeb Bush e o Poder Lexislativo de Florida votaron en abolir o Consello de Reitores que gobernaban o Sistema Universitario Estatal de Florida. Actualmente, cada universidade p\u00fablica \u00e9 controlada polo seu propio consello e polo seu propio reitor, todos eles escollidos e nomeados directamente polo gobernador (Jeb Bush). Sendo escollidos directamente, a maior\u00eda dos membros son republicanos, xerando unha gran controversia no sistema educativo. En 2002, o dem\u00f3crata Bob Graham comezou unha colecta de sinaturas pedindo a volta ao antigo Consello de Reitores estatal.\nDeportes.\nNos Estados Unidos \u00e9 t\u00edpico que equipos das grandes ligas se dirixan na primavera a Florida para adestrar. Mais o propio estado de Florida pos\u00fae os seus propios conxuntos de deportes profesionais, como poden ser:\nTransportes.\nAs autoestradas estatais, ben como autoestradas nacionais que cruzan o pa\u00eds, son administradas polo Departamento de Transportes de Florida, encarregada da manutenci\u00f3n e da vixilancia da gran maior\u00eda das v\u00edas p\u00fablicas interurbanas do estado. Varias das autoestradas do estado son de peaxe. A Greyhound prov\u00e9 servizo de \u00f3mnibus interurbano entre diferentes cidades do estado, mais moitos din que este servizo \u00e9 ineficiente e devagar. Unha viaxe entre Tampa e Miami, distanciadas a catro horas de coche, pode durar dez horas pola Greyhound.\nOs habitantes do estado poden escoller a placa de licenza para os seus veh\u00edculos. Hai preto de 100 tipos de placas dispo\u00f1ibles a elixir, cada unha con caracter\u00edsticas propias: hai placas para varios temas e asuntos como temas ambientais, as\u00ed como placas de varias organizaci\u00f3ns e instituci\u00f3ns de ensino superior.\nEn 2000, a maior\u00eda da poboaci\u00f3n do estado votou a favor da construci\u00f3n dunha ferrov\u00eda de alta velocidade, que conectar\u00e1 as maiores cidades do estado. Por\u00e9n, en 2004, o gobernador Jeb Bush conseguiu nun proceso remover a emenda que aprobaba a construci\u00f3n da ferrov\u00eda, alegando que os custos econ\u00f3micos da construci\u00f3n de tal ferrov\u00eda ser\u00edan moito altas. Por\u00e9n, os propo\u00f1entes da ferrov\u00eda alegan que tales custos extras foron esaxerados polo gobernador, e que os custos da manutenci\u00f3n de estradas e autom\u00f3biles son superiores \u00e1 dunha ferrov\u00eda de alta velocidade. De feito, o servizo ferroviario interurbano existe, e \u00e9 de responsabilidade da Amtrak, mais non \u00e9 extensivo ou frecuente o suficiente para nada al\u00e9n de viaxes de turismo.\nA maior\u00eda das grandes cidades do estado pos\u00fae servizos de transporte p\u00fablico. Miami pos\u00fae unha li\u00f1a monorra\u00edl, e a maior\u00eda das cidades no estado prov\u00e9n aos seus habitantes un servizo regular de bus. Por\u00e9n, o servizo destes buses \u00e9 moitas veces criticado por recibir subvenci\u00f3ns inadecuadas, por ser relativamente pouco usada, e por ser ineficiente en varios casos. Ferrov\u00edas de alta velocidades, monocarr\u00eds e servizos de bus mellorados foron propostos varias veces para tentar remediar esta situaci\u00f3n.\nTodas as grandes cidades do estado pos\u00faen aeroportos. Os principais son o Aeroporto Internacional de Orlando, o Aeroporto Internacional de Miami, o Aeroporto Internacional de Tampa e o Aeroporto Internacional de Jacksonville."}
{"id": "16585", "revid": "1131", "url": "https://gl.wikipedia.org/wiki?curid=16585", "title": "Xuda\u00edsmo", "text": "O termo xuda\u00edsmo (do hebreo \u05d9\u05d4\u05d3\u05d5\u05ea \"Yahadut\", do termo \u05d9\u05d4\u05d5\u05d3\u05d4 \"Yehud\u00e1\") ref\u00edrese \u00e1 relixi\u00f3n, \u00e1 tradici\u00f3n, \u00e1 cultura ou \u00e1 forma de vida do pobo xudeu. \u00c9 a m\u00e1is antiga das tres relixi\u00f3ns monote\u00edstas, as chamadas \u00abrelixi\u00f3ns do Libro\u00bb ou \u00ababrah\u00e1micas\u00bb xunto co cristianismo e o islam, e a menor delas en n\u00famero de fieis. As doutrinas e historia do Xuda\u00edsmo constit\u00faen unha parte importante dos fundamentos hist\u00f3ricos das outras d\u00faas relixi\u00f3ns.\nA\u00ednda que non existe un corpo \u00fanico que sistematice e fixe o contido dogm\u00e1tico do xuda\u00edsmo, a s\u00faa pr\u00e1ctica bas\u00e9ase nas ensinanzas da tora, tam\u00e9n chamada Pentateuco, composto por cinco libros. \u00c1 s\u00faa vez, a tora ou o Pentateuco \u00e9 un dos tres libros que conforman o Tanakh (ou Antigo Testamento, segundo o cristianismo), aos que se atrib\u00fae inspiraci\u00f3n divina.\nNa pr\u00e1ctica relixiosa ortodoxa, a tradici\u00f3n oral tam\u00e9n desempe\u00f1a un papel importante. Segundo as crenzas, foi entregada a Mois\u00e9s xunto coa tora e conservada desde a s\u00faa \u00e9poca e a dos profetas. A tradici\u00f3n oral rexe a interpretaci\u00f3n do texto b\u00edblico, a codificaci\u00f3n e o comentario. Esta tradici\u00f3n oral foi transcrita, dando nacemento \u00e1 Mishn\u00e1, que posteriormente ser\u00eda a base do Talmud e dun enorme corpo esex\u00e9tico, desenvolvido ata o d\u00eda de hoxe polos estudosos. O compendio das leis extra\u00eddas destes textos forma a lei xud\u00eda ou Halaj\u00e1.\nO trazo principal da fe xud\u00eda \u00e9 a crenza nun Deus omnisciente, omnipotente e pr\u00f3vido, que ter\u00eda creado o universo e elixido ao pobo xudeu para revelarlle a lei contida nos Dez Mandamentos e as prescrici\u00f3ns rituais dos libros terceiro e cuarto da tora. Consecuentemente, as normas derivadas de tales textos e da tradici\u00f3n oral constit\u00faen a gu\u00eda de vida dos xudeus, a\u00ednda que a observancia das mesmas var\u00eda moito duns grupos a outros.\nOutra das caracter\u00edsticas do xuda\u00edsmo, que o diferencia das outras relixi\u00f3ns monote\u00edstas, radica en que se considera non s\u00f3 como unha relixi\u00f3n, sen\u00f3n tam\u00e9n como unha tradici\u00f3n, unha cultura e unha naci\u00f3n. As outras relixi\u00f3ns transcenden varias naci\u00f3ns e culturas, mentres que o xuda\u00edsmo considera a relixi\u00f3n e a cultura concibida para un pobo espec\u00edfico. O xuda\u00edsmo non esixe dos non xudeus unirse ao pobo xudeu nin adoptar a s\u00faa relixi\u00f3n, a\u00ednda que os conversos son reco\u00f1ecidos como xudeus en todo o sentido da palabra. As\u00ed mesmo, xudeu foi comisionado polas s\u00faas escrituras a ser \u00abluz \u00e1s naci\u00f3ns\u00bb e propagar o monote\u00edsmo \u00e9tico por todo o mundo. A relixi\u00f3n, a cultura e o pobo xudeu poden considerarse conceptos separados, pero est\u00e1n estreitamente interrelacionados. A tradici\u00f3n e a cultura xud\u00eda son moi diversas e heterox\u00e9neas, xa que se desenvolveron de modos distintos en diferentes comunidades e cada comunidade local incorporou elementos culturais dos distintos pa\u00edses aos que chegaron os xudeus a partir da dispersi\u00f3n.\nMovementos xudaicos.\nAs distintas denominaci\u00f3ns dentro do xuda\u00edsmo var\u00edan moito en cada pais. A m\u00e1is co\u00f1ecida e estruturada \u00e9 a dos xudeus norteamericanos, que pode dividirse nos seguintes movementos:\nNo Estado de Israel, as divisi\u00f3ns c\u00e9ntranse no nivel de observancia relixiosa e non en movementos organizados. O Rabinato de Xerusal\u00e9n pertence \u00e1 corrente ortodoxa, que \u00e9 a corrente m\u00e1is institucionalizada.\nO xuda\u00edsmo laico non \u00e9 propiamente un movemento, sen\u00f3n unha visi\u00f3n dunha parte do pobo xudeu de que \u00e9 posible vivir o xuda\u00edsmo desvinculado da relixi\u00f3n.\nO chamado mesianismo ou xuda\u00edsmo mesi\u00e1nico, que cre que Yeshua ben Yosef (Xes\u00fas, fillo de Xos\u00e9) \u00e9 Ha Mashiach (O Mes\u00edas) prometido polos profetas do Tanakh (Antigo Testamento), non \u00e9 considerado un movemento no seo da comunidade xudaica, non sendo reco\u00f1ecido por ningunha das outras correntes, sendo efectivamente un grupo minoritario cristi\u00e1n que prega a conversi\u00f3n de xudeus a unha especie de cristianismo primitivo.\nTextos xudaicos cl\u00e1sicos.\nO texto fundamental do xuda\u00edsmo \u00e9 a Biblia, que coincide co Antigo Testamento dalgunhas relixi\u00f3ns protestantes e ten algunhas diferenzas co Antigo Testamento cat\u00f3lico. O seu nome en hebreo \u00e9 \u05ea\u05e0\"\u05da, \"Tanakh\".\nO asunto do Tanakh \u00e9 un relato da relaci\u00f3n dos israelitas con Deus, segundo os reflexos desa relaci\u00f3n na s\u00faa historia desde o principio dos tempos e at\u00e9 a construci\u00f3n do Segundo Templo (preto do 350 a.d.C).\nA parte principal do Tanakh \u00e9 a tora, a Lei. Para os xudeus, a tora (o Pentateuco) foi transmitida a Mois\u00e9s directamente de Deus. O seu contido foi compilado para que xamais fose esquecido e permanecese inmutable, mesmo co paso dos sabios que a transmitiron de xeraci\u00f3n a xeraci\u00f3n.\nPrincipios de fe.\nXurdiron variadas formulaci\u00f3ns das crenzas xudaicas, a maior\u00eda das cales con moito en com\u00fan entre si, mais diverxentes en varios aspectos. Unha comparaci\u00f3n entre varias desas formulaci\u00f3ns mostra un elevado grao de tolerancia polas diferentes perspectivas teol\u00f3xicas. O que segue \u00e9 un sumario das crenzas xudaicas. Unha discusi\u00f3n m\u00e1is detallada destas crenzas, acompa\u00f1ada por unha discusi\u00f3n sobre as s\u00faas orixes, pode ser atopada no artigo sobre os principios de fe xudaicos.\nA \"profesi\u00f3n de fe\" dun xudeu \u00e9: \"Shem\u00e1\u2018 Yisra\u00e9l Adonay Eloh\u00e9nu Adonay echad\", \u00e9 dicir: \"Ouve Yisrael, o Eterno \u00e9 noso Deus, o Eterno \u00e9 un\" (n\u00f3tese que moitos xudeus asquenac\u00eds usan aqu\u00ed a palabra hebraica 'Hashem' no canto de 'Adonay', literalmente \"o nome\", como unha alusi\u00f3n a \"O seu Santo Nome\" que non pode ser pronunciado ou escrito.)\nA\u00ednda que o xuda\u00edsmo te\u00f1a sempre reco\u00f1ecido un certo n\u00famero doutros principios de fe xudaicos, nunca desenvolveu un catecismo obrigatorio. Xurdiron variadas formulaci\u00f3ns das crenzas xudaicas, a maior\u00eda das cales te\u00f1en moito en com\u00fan, mais diverxen en varios aspectos. Nos \u00faltimos dous s\u00e9culos, a comunidade xudaica dividiuse en varios movementos xudaicos. Cada un deles ten unha abordaxe diferente no estilo de vida, cada movemento cumpre m\u00e1is ou menos leis. A maior parte das formas de xuda\u00edsmo ortodoxo xeralmente cumpren moitos preceptos, ao paso que as formas non ortodoxas de xuda\u00edsmo xeralmente defenden que os principios foron evolucionando co tempo e adaptan o xuda\u00edsmo aos costumes locais. Estes t\u00f3picos son discutidos con maior profundidade no artigo sobre os principios de fe xudaicos.\nQue fai de algu\u00e9n xudeu?\nO termo xudeu define tanto a unha persoa de relixi\u00f3n xudaica como a unha comunidade (etnia) e este uso pode levar a confusi\u00f3n. A Lei Xudaica considera xudeu todo aquel que naceu de nai xud\u00eda ou se converteu de acordo coa Lei Xudaica. Recentemente, os seguidores da Reforma Americana e do Reconstrucionismo te\u00f1en inclu\u00eddo tam\u00e9n os nenos nacidos de pai xudeu e nai xentil, pois foron educados de acordo coa relixi\u00f3n xudaica.\nUn xudeu que deixe de practicar o Xuda\u00edsmo e se transforme nun xudeu non practicante contin\u00faa a ser considerado xudeu. Un xudeu que non acepte os principios de fe xudaicos e se torne agn\u00f3stico ou ateo tam\u00e9n contin\u00faa a ser considerado xudeu.\nPor\u00e9n, se un xudeu se converte a outra relixi\u00f3n, como o Budismo ou o Cristianismo, perde o lugar como membro da comunidade xudaica e transf\u00f3rmase nun ap\u00f3stata. Segundo a tradici\u00f3n, a s\u00faa familia e amigos toman loito por el, pois para un xudeu abandonar a relixi\u00f3n \u00e9 como se morrese. Por\u00e9n, a\u00ednda que a persoa estea f\u00f3ra da comunidade xudaica e te\u00f1a ideas non xudaicas, esa persoa a\u00ednda \u00e9 xudaica de acordo coa maior parte das autoridades en lei xudaica.\nFilosof\u00eda xudaica.\nA filosof\u00eda xudaica \u00e9 a conxugaci\u00f3n entre o estudo serio de filosof\u00eda e a teolox\u00eda xudaica. A filosof\u00eda xudaica inicial foi influenciada polas filosof\u00edas de Plat\u00f3n, Arist\u00f3teles e pola filosof\u00eda isl\u00e1mica. Os fil\u00f3sofos xudaicos m\u00e1is importantes foron, entre outros, Salom\u00e1n Ibn Gabirol, Saadi\u00e1 Gaon, Maimonides e Xersonides. Grandes mudanzas se seguiron ao Iluminismo (finais do s\u00e9culo XVIII, inicio do s\u00e9culo XIX), levando \u00e1 aparici\u00f3n dos fil\u00f3sofos xudaicos posiluministas e, m\u00e1is tarde, aos fil\u00f3sofos xudaicos modernos.\nPara m\u00e1is informaci\u00f3ns, vexa o artigo acerca da filosof\u00eda xudaica.\nA tora e a lei xudaica.\nA base da lei e tradici\u00f3n xudaica \u00e9 a tora (os cinco libros de Mois\u00e9s). De acordo coa tradici\u00f3n rab\u00ednica, existen 613 \"misvot\" (mandamentos) na tora. Algunhas destas leis dir\u00edxense s\u00f3 aos homes ou \u00e1s mulleres, alg\u00fans s\u00f3 aos \"Kohan\u00edn\" e aos \"Levi\u00edn\" (membros da tribo cl\u00e9rica), outras s\u00f3 a aqueles que constr\u00faen dentro da terra de Israel, e moitas outras eran aplicables s\u00f3 na \u00e9poca en que exist\u00eda o Templo en Xerusal\u00e9n. Son menos de 300 os mandamentos a\u00ednda aplicables hoxe en d\u00eda.\nA pesar de teren existido grupos xudaicos que se baseaban no texto escrito da tora (os Saduceus e os Cara\u00edtas), a maior parte dos xudeus consideraban naquilo a que chamaban a lei oral. Estas tradici\u00f3ns orais orixin\u00e1ranse no sector Fariseo do xuda\u00edsmo antigo, e foron m\u00e1is tarde pasadas a escrito e expandidas polos rabinos.\nO xuda\u00edsmo rab\u00ednico sempre defendeu que os libros do Tanakh (chamados de lei escrita) foron desde sempre transmitidos en paralelo coa tradici\u00f3n oral. Ap\u00fantase para o texto da tora, onde moitas palabras non te\u00f1en definici\u00f3n e moitos procedementos son mencionados sen explicaci\u00f3n ou instruci\u00f3ns; isto, af\u00edrmase, significa que se sup\u00f3n que o lector estea familiarizado cos detalles a partir doutras fontes, orais. Este conxunto paralelo de material foi orixinalmente transmitido de forma oral e ficou co\u00f1ecido como \"a lei oral\". Alg\u00fans dos m\u00e9todos de onde \u00e9 derivado poden ser consultados no Midrash halakhico. Por\u00e9n, ao tempo do rabino Yehud\u00e1 Ha-Nas\u00ed (200 CE)\na maior parte deste material foi editado en conxunto no Mishn\u00e1. Ao longo dos catro s\u00e9culos seguintes, esta lei sufriu discusi\u00f3n e debate nas maiores comunidades xudaicas do mundo (en Israel e na Babilonia), e os comentarios ao Mishn\u00e1 producidos por cada unha das d\u00faas comunidades acabaron por ser editados en compilaci\u00f3ns co\u00f1ecidas como os dous Talmudes. Estes foron interpretados polos comentarios de varios estudosos da tora ao longo dos s\u00e9culos.\nConsecuentemente, a Halakh\u00e1, ou o modo de vida do xuda\u00edsmo rab\u00ednico, non se basea nunha lectura literal da tora, mais si na combinaci\u00f3n das tradici\u00f3ns oral e escrita, o que incl\u00fae o Tanakh, o Mishn\u00e1, o Midrash halakhico, o Talmud e os seus comentarios. Estes foron sumariados nos c\u00f3digos de lei xudaica por varios estudosos da tora, tales como os rabinos Alfasi, Maimonides, Ya'akob ben Asher, Yosef Karo etc.\nA Halakh\u00e1 desenv\u00f3lvese lentamente, a trav\u00e9s dun sistema baseado en precedentes. A literatura de preguntas aos rabinos, e as s\u00faas respostas, \u00e9 designada como responsa (en hebraico, \"Sheelot U-Tshubot\".) Ao longo do tempo, \u00e1 medida que a pr\u00e1ctica se desenvolve, novos c\u00f3digos de lei xudaica son escritos, baseados na \"responsa\".\nExcomu\u00f1\u00f3n.\nO Ch\u00e9ren \u00e9 a m\u00e1is alta censura eclesi\u00e1stica na comunidade xudaica. \u00c9 a exclusi\u00f3n total da persoa da comunidade xudaica. Excepto en casos raros que tiveran lugar entre os xudeus ultraortodoxos, o \"ch\u00e9ren\" deixou de se practicar despois do iluminismo, cando as comunidades xudaicas locais perderan a autonom\u00eda de que dispu\u00f1an anteriormente e os xudeus foron integrados nas naci\u00f3ns xent\u00eds en que viv\u00edan. Unha discusi\u00f3n m\u00e1is profunda deste asunto pode ser atopada no artigo sobre o ch\u00e9ren.\nCalendario xudaico.\nO calendario xudaico \u00e9 contado desde 3761 a.C.. O Ano Novo xudaico, chamado \"Rosh Hashan\u00e1\", acontece no primeiro ou no segundo d\u00eda do mes hebreo de Tishri, que pode caer en setembro ou outubro. Os anos com\u00fans, con doce meses, poden ter 353, 354 e 355 d\u00edas, en canto os bisestos, de trece meses, 383, 384 ou 385 d\u00edas.\nFestas.\nA vida xudaica est\u00e1 repleta de tradici\u00f3n relixiosa, e \u00e9 celebrada un ciclo anual de festas xud\u00edas.\nAcontecementos do ciclo de vida.\nExisten acontecementos do ciclo da vida dun xudeu que o unen a toda a comunidade.\nCronolox\u00eda hist\u00f3rica do xuda\u00edsmo.\nSeitas e facci\u00f3ns xudaicas anteriores ao Iluminismo.\nO xuda\u00edsmo rab\u00ednico foi, en tempos, relacionado co samaritanismo. Os samaritanos, por\u00e9n, xa non se consideran xudeus, e ambos os grupos consid\u00e9ranse relixi\u00f3ns separadas.\nPor volta do primeiro s\u00e9culo D.C. hab\u00eda varias grandes seitas en disputa do liderado entre os xudeus, e en xeral todas elas procuraban, de forma diversa, unha salvaci\u00f3n mesi\u00e1nica en termos de autonom\u00eda nacional dentro do Imperio Romano: os fariseos, os saduceus, os celotas e os esenos. Entre estes grupos, s\u00f3 o dos fariseos sobreviviu ideoloxicamente; a s\u00faa descendencia ideol\u00f3xica, os rabinos, rapidamente tomou o control da relixi\u00f3n, e orixinaron todas as seitas modernas. O cristianismo, en certo modo, relacionouse cunha facci\u00f3n xudaica que consideraba que Xes\u00fas era o Mes\u00edas, mais esta seita de cristi\u00e1ns xudeus, rexeitada tanto polos xudeus como polos cristi\u00e1ns, acabou por desaparecer.\nAlg\u00fans xudeus no s\u00e9culo VIII adoptaron o rexeitamento dos saduceos pola lei oral dos fariseos / rabinos rexistrada na Mishn\u00e1 (e desenvolvida por rabinos m\u00e1is recentes nos dous Talmudes), pretendendo confiar apenas no Tanakh. Curiosamente, este grupo en breve desenvolv\u00eda as s\u00faas propias tradici\u00f3ns orais, diferentes das rab\u00ednicas. Estes xudeus crearon a seita Karaita, que a\u00ednda existe hoxe en d\u00eda, a\u00ednda que os seus seguidores sexan en moito menor n\u00famero que o resto dos xudeus. Os xudeus rab\u00ednicos defenden que os Karaitas son xudeus, mais que a s\u00faa relixi\u00f3n \u00e9 unha forma de xuda\u00edsmo incompleta e err\u00f3nea.\nAo longo do tempo, os xudeus f\u00f3ronse diferenciando en grupos \u00e9tnicos distintos: os asquenac\u00eds (da Europa de Leste e de Rusia), os sefard\u00eds (de Espa\u00f1a, Portugal e do Norte de \u00c1frica) e os Xudeus Iemenitas, da extremidade sur da pen\u00ednsula Ar\u00e1bica. Esta divisi\u00f3n \u00e9 cultural e non se basea en ningunha disputa doutrinaria.\nO desenvolvemento do xuda\u00edsmo has\u00eddico.\nO xuda\u00edsmo has\u00eddico fundouno Israel ben Eliecer (1700-1760), tam\u00e9n co\u00f1ecido por Ba'al Shen Tov, ou polo Besht. Os seus disc\u00edpulos atraeron moitos seguidores, e eles mesmos estableceron numerosas seitas has\u00eddicas na Europa. O xuda\u00edsmo has\u00eddico acabou por se transformar no modo de vida de moitos xudeus en Europa, e chegou aos Estados Unidos durante as grandes vagas de emigraci\u00f3n xudaica na d\u00e9cada de 1880.\nAlg\u00fan tempo antes, houbera un serio cisma entre os xudeus has\u00eddicos e non has\u00eddicos. Os hasid\u00edn denominaban \"mitnagd\u00edn\" (lit. \"opo\u00f1entes\") os xudeus europeos que rexeitaban o seu movemento. Alg\u00fans dos motivos para o rexeitamento do xuda\u00edsmo has\u00eddico eran a exuberancia opresiva da pregaria has\u00eddica, nas s\u00faas imputaci\u00f3ns non tradicionais de que os seus l\u00edderes eran infalibles e presuntamente operaban milagres, e na preocupaci\u00f3n da posibilidade de se transformar nunha seita mesi\u00e1nica. Desde ent\u00f3n, todas as seitas do xuda\u00edsmo has\u00eddico foron absorbidas pola corrente principal do xuda\u00edsmo ortodoxo, e en particular polo xuda\u00edsmo ultraortodoxo.\nVexa os artigos sobre o xuda\u00edsmo has\u00eddico e os mitnagd\u00edn para obter informaci\u00f3n m\u00e1is detallada.\nO desenvolvemento das ramas do xuda\u00edsmo en resposta ao Iluminismo.\nNos fins do s\u00e9culo XVIII, a Europa foi varrida por un conxunto de movementos intelectuais, sociais e pol\u00edticos co\u00f1ecidos polo nome de Iluminismo. O xuda\u00edsmo desenvolveuse en varias ramas distintas en resposta a este fen\u00f3meno sen precedentes: o xuda\u00edsmo reformista e o xuda\u00edsmo liberal, moitas formas de xuda\u00edsmo ortodoxo e xuda\u00edsmo conservador e a\u00ednda unha certa cantidade de grupos m\u00e1is pequenos.\nO estado do xuda\u00edsmo entre os xudeus actuais.\nNa maior parte das naci\u00f3ns occidentais, moitos xudeus secularizados deixaron hai moito de participar nos deberes relixiosos. Moitos deles l\u00e9mbranse de ter tido av\u00f3s relixiosos, mais medraron en lares onde a educaci\u00f3n e observancia xudaicas xa non eran unha prioridade. Desenvolveron sentimentos ambivalentes no que toca aos seus deberes relixiosos.\nNos \u00faltimos 50 anos todas as principais seitas xudaicas te\u00f1en asistido a un aumento de popularidade. Por\u00e9n, este crecemento non ten compensado a perda demogr\u00e1fica debida aos casamentos mixtos e \u00e1 aculturaci\u00f3n.\nMentres, o cristianismo ten inspirado seitas como a dos Xudeus por Xes\u00fas e o xuda\u00edsmo mesi\u00e1nico, e persoas descontentas coa corrente principal do xuda\u00edsmo fundaron o Xudeu-Paganismo. Debido ao feito destes movementos incorporaren relixi\u00f3ns non xudaicas en conxunto co xuda\u00edsmo, os movementos xudaicos da corrente principal non consideran que os Xudeus por Xes\u00fas, o xuda\u00edsmo mesi\u00e1nico e o Xudeopaganismo formen parte da relixi\u00f3n xudaica. A pesar diso, alg\u00fans membros destes movementos identif\u00edcanse como xudeus.\nXuda\u00edsmo en Galicia.\nNa Casa da Cultura de Ribadavia pode visitarse o Centro de Informaci\u00f3n Xud\u00eda de Galicia, espazo cultural para lembra-la presenza dos xudeus en Galicia, os seus oficios, a s\u00faa relixi\u00f3n e a inquisici\u00f3n."}
{"id": "16588", "revid": "23204", "url": "https://gl.wikipedia.org/wiki?curid=16588", "title": "Kamoya Kimeu", "text": "Kamoya Kimeu, nado no condado de Makueni cara a 1938 e finado en Nairobi o 20 de xullo de 2022, foi un famoso buscador de f\u00f3siles kenyano.\nTraxectoria.\nAxudante de Louis Leakey, co que comezou a traballar en 1964 e integrou a co\u00f1ecida como a banda de hom\u00ednidos. Participou en numerosas descubertas de f\u00f3siles de hom\u00ednidos en Kenya e en Tanzania e descubriu o neno de Turkana o 23 de agosto de 1984, un esqueleto fosilizado case completo dun \"Homo erectus\" de hai 1,5 mill\u00f3ns de anos."}
{"id": "16589", "revid": "23204", "url": "https://gl.wikipedia.org/wiki?curid=16589", "title": "Homo erectus", "text": "O \"Homo erectus\" foi unha especie hom\u00ednida, que se atopa desde o Plistoceno en diante, entre 1.8 de anos atr\u00e1s a hai 143 mil. Orixinouse en \u00c1frica e expandiuse chegando de Inglaterra, a Xeorxia, a India, Sri Lanka, China e a Xava.\nHai desacordos en p\u00e9 sobre da s\u00faa clasificaci\u00f3n, devanceiros e a s\u00faa proxenie, sendo as principais li\u00f1as de debate d\u00faas: que \"H.\" \"erectus\" \u00e9 outro nome para o \"Homo ergaster\", e polo tanto antecesor directo dos hom\u00ednidos posteriores como 'Homo heidelbergensis\", \"Homo neanderthalensis\", e \"Homo sapiens\"; \"ou que fora unha especie distinta asi\u00e1tica diferente da africana \"H. ergaster. \"\nDescubriuna Eug\u00e8ne Dubois en 1891, en Xava. O primeiro en propo\u00f1er o nome foi Ernst Mayr para unificar a clasificaci\u00f3n dos f\u00f3siles asi\u00e1ticos. Ti\u00f1a feituras dun humano moderno, cunha capacidade cranial maior ca do \"Homo habilis\". A fronte era menos prominente e presentaba protuberancias \u00f3seas enriba das \u00f3rbitas dos ollos, co\u00f1ecidos como arcos superciliares, e os dentes m\u00e1is pequenos, dese\u00f1ados para mastigar materiais vexetais duros e carne. O cerebro era o 74% do dos humanos modernos, e de altura alta (1,79 m de media).\nO \"Homo erectus\" tam\u00e9n empregou utensilios m\u00e1is diversos e sofisticados que os seus predecesores. Unha teor\u00eda \u00e9 que o \"H. erectus\" primeiro usou \u00fatiles do estilo da cultura de Olduvai e posteriormente usounos da cultura achelense. Os \u00fatiles que conservamos de ambos os dous per\u00edodos son de pedra. Os \u00fatiles de Olduvai son os \u00fatiles co\u00f1ecidos m\u00e1is antigos e te\u00f1en unha antig\u00fcidade de 2,4 mill\u00f3ns de anos. A cultura achelense comezou hai 1,2 mill\u00f3ns de anos e finalizou hai 500.000 anos. A innovaci\u00f3n m\u00e1is importante est\u00e1 asociada cos machados achelenses, nos que se traballaba a pedra nos dous lados para poder cortar obxectos.\nO \"Homo erectus\" foi o primeiro hom\u00ednido que tivo como actividade principal a caza, permanecendo a busca de presas como actividade secundaria. Foi a primeira especie humana en sa\u00edr de \u00c1frica: dende o Gran Val do Rift migrou ata o Mar Vermello e Asia e Europa, aprendendo a dominar a s\u00faa contorna por primeira vez e creando posibelmente os rudimentos da linguaxe.\nHai d\u00fabidas sobre se foi capaz de controlar o lume. A evidencia m\u00e1is antiga de control do lume data de hai 300.000 anos no asentamento de Terra Amata (na costa mediterr\u00e1nea francesa) e o sitio semella estar ocupado por \"Homo erectus\". Semella que houbo outros lugares onde tam\u00e9n houbo control do lume, datados entre 500.000 e 1.5000.000 en Francia, China e outras \u00e1reas, pero dub\u00eddase da s\u00faa veracidade.\nFranz Weidenreich descubriu o asentamento m\u00e1is importante de \"Homo erectus\" en Zhoukoudian, preto de Pequ\u00edn, que recibiu primeiro o nome de \"Sinanthropus pekinensis\" ou Home de Pequ\u00edn, a\u00ednda que m\u00e1is tarde clasificouse como \"H. erectus\". O cranio da t\u00e1boa taxon\u00f3mica procede do sitio de Tautavel, no sur de Francia, escavado por Henry de Lumley.\n\"Homo erectus georgicus\".\nHomo erectus georgicus \u00e9 o nome da subespecie que \u00e1s veces se emprega para describir cranios e mand\u00edbulas que se atoparon en Dmanisi, en Xeorxia. Malia que de primeiras se propuxo como unha especie separada agora clasif\u00edcase dentro de \"Homo erectus\". O esqueleto parcial atopado foi descuberto no 2001 e data de 1.8 mill\u00f3ns de anos de antig\u00fcidade.\nAs explicaci\u00f3ns propostas para a dispersi\u00f3n de \"Homo erectus georgicus\" son varias Inicialmente pensouse en cranios de \"Homo ergaster\" mais as diferenzas de tama\u00f1o derivou en propo\u00f1er unha nova especie, \"Homo georgicus\", que ser\u00eda o candidatos a ser un descendente de \"Homo habilis\" e antecesor do asi\u00e1tico \"Homo erectus\". Por\u00e9n, esta clasificaci\u00f3n non se mantivo en p\u00e9 e o f\u00f3sil agora consid\u00e9rase parte dun subgrupo diverxente de \"Homo erectus\", \u00e1s veces denominado \"Homo erectus georgicus\".\nCun volume de 600 cent\u00edmetros c\u00fabicos, o cranio D2700 DATA DE 1.77 mill\u00f3ns de anos e est\u00e1 en boas condici\u00f3ns. \"Homo erectus georgicus\" mostra un gran dimorfismo sexual, cos machos significativamente m\u00e1is grandes c\u00e1s femias.\nMais adiante atop\u00e1ronse m\u00e1is restos f\u00f3siles, que mostran unha especie con trazos primitivos no seu cranio e corpo superior pero con caracter\u00edsticas avanzadas nas s\u00faas costelas e brazos e que lle proporcionar\u00edan unha m\u00e1is lixeira mobilidade. Non se consideran unha especie separada pero representan un estadio previo entre a transici\u00f3n de \"Homo habilis\" e \"H. erectus\" e chegan a unha dataci\u00f3n de 1.8 mill\u00f3ns de anos.\nDescendentes e subespecies.\n\"Homo erectus\" \u00e9 unha das especies de \"Homo\" que m\u00e1is viviu, tendo existido sobre un mill\u00f3n de anos, mentres que o \"Homo sapiens\" so data de 200 mil anos. Sendo unha especie asi\u00e1tica diferente, non hai un consenso sobre se \u00e9 ancestral a \"Homo sapiens\" ou a outro hom\u00ednido posterior.\nEspecies relacionadas"}
{"id": "16590", "revid": "1822", "url": "https://gl.wikipedia.org/wiki?curid=16590", "title": "Xes\u00fas Cristo", "text": ""}
{"id": "16591", "revid": "98629", "url": "https://gl.wikipedia.org/wiki?curid=16591", "title": "Richard Leakey", "text": "Richard Erskine Frere Leakey, nado en Nairobi (Kenya) o 19 de decembro de 1944 e finado o 1 de xaneiro de 2022, foi un paleont\u00f3logo e conservacionista kenyano de orixe brit\u00e1nica.\nTraxectoria.\nLeakey comezou a s\u00faa carreira seguindo os pasos dos seus pais, Louis e Mary Leakey, coa descuberta dos f\u00f3siles de hom\u00ednidos na \u00c1frica Oriental, entre os que destaca o neno de Turkana, atopado en Koobi Fora, preto do Lago Turkana, dunha antig\u00fcidade de 1,5 mill\u00f3ns de anos. \u00c9 o esqueleto de \"Homo erectus\" m\u00e1is completo que se atopou ata o de agora. Leakey e Roger Lewin describiron este descubrimento e a s\u00faa interpretaci\u00f3n no seu libro \"Origins Reconsidered\" (1992).\nEn 1989 o presidente de Kenya, Daniel Arap Moi nomeouno xefe do Kenyan Wildlife Service (KWS), en resposta \u00e1s cr\u00edticas internacionais pola progresiva desaparici\u00f3n dos elefantes e o impacto que estaba tendo na vida salvaxe do pa\u00eds. Leakey creou unidades ben armadas e adestradas para loitar contra da caza ilegal, que procuraba o marfil, do elefante, que resultaron moi eficaces, pero que tam\u00e9n lle ocasionou incontables inimizades con parte da poboaci\u00f3n e pol\u00edticos locais pola firmeza en aplicar a s\u00faa pol\u00edtica e polo seu car\u00e1cter incorruptible.\nEn 1993 Leakey perdeu ambas as pernas nun accidente de avioneta, sospeitouse que fora unha sabotaxe, pero non se puido probar, diante o anuncio do goberno kenyano de evidencias de corrupci\u00f3ns no KWS, Leakey dimitiu en xaneiro de 1994. Foi substitu\u00eddo por David Western. As s\u00faas experiencias no KWS contounas no seu libro \"Wildlife Wars: My Battle to Save Kenya's Elephants\" (2001).\nEn maio de 1995 Richard Leakey uniuse a un grupo de intelectuais kenyanos para lanzar un novo partido, Safina, do que foi secretario xeral e deputado dende 1997. En 1999 a insistencia internacional nomeou a Leakey secretario do gabinete e xefe do servizo civil, posto no que permaneceu ata 2001."}
{"id": "16592", "revid": "89787", "url": "https://gl.wikipedia.org/wiki?curid=16592", "title": "Estromat\u00f3lito", "text": "Os estromat\u00f3litos (do grego \u03c3\u03c4\u03c1\u1ff6\u03bc\u03b1 \"str\u00f4ma\" 'tapiz, tapete, cama', e \u03bb\u03af\u03b8\u03bf\u03c2 \"l\u00edthos\" 'pedra'), son estruturas caracter\u00edsticas dalgunhas rochas calcarias, formadas por capas conc\u00e9ntricas de carbonato c\u00e1lcico e con disposici\u00f3ns ramificadas, ou en cintas, cil\u00edndricas, columnares, hemisf\u00e9ricas, domais etc., que foron descritas por primeira vez no Prec\u00e1mbrico de Montana (EUA) e despois en diversas rexi\u00f3ns do globo e en niveis xeol\u00f3xicos m\u00e1is recentes, mesmo actuais, como as de Australia que se amosan na ilustraci\u00f3n superior.\nO primeiro que as describiu, e que lles deu o seu nome foi, en 1908, o xe\u00f3logo alem\u00e1n Ernst Kalkowsky. Son rochas de orixe org\u00e1nica, formadas, a maior\u00eda, por precipitaci\u00f3n de carbonato c\u00e1lcico (e dolomita) debido \u00e1 acci\u00f3n de algas azuis (cian\u00f3fitos ou cianobacterias)., en augas mari\u00f1as temperadas, tranquilas e pouco profundas.\nOs estromat\u00f3litos son estruturas finamente laminadas. O espesor das l\u00e1minas \u00e9 da orde dalg\u00fans mil\u00edmetros a s\u00faa forma \u00e9 plana (este tipo de estrutura denom\u00ednase laminaci\u00f3n algal ou criptalgal), peo tam\u00e9n as hai, como quedou dito, hemisf\u00e9ricas e columnares. Adoitan presentar numerosos poros entre as l\u00e1minas (porosidade fenestral).\nEnc\u00f3transe estromat\u00f3litos f\u00f3siles en todas as eras xeol\u00f3xicas, e un dos indicios m\u00e1is antigos da vida na Terra son estruturas estromatol\u00edticas de hai 3.500 mill\u00f3ns de anos encontradas no cart\u00f3n de Pilbara, (Warrawoona, Australia).\nOs estromat\u00f3litos foron moi abundantes na era prec\u00e1mbrica, cando a atmosfera terrestre era rica en di\u00f3xido de carbono, pero pobre en os\u00edxeno. Declinaron no Paleozoico, e son raros na \u00e9poca actual, a\u00ednda que se poden ver na ba\u00eda de Shark, Australia, e en moitos outros lugares.\nCaracter\u00edsticas.\nOs estromat\u00f3litos ou \"camas de pedra\" son o froito de c\u00e9lulas que se agrupan en colonias formando rochas sedimentarias. As c\u00e9lulas fosilizadas m\u00e1is numerosas encontr\u00e1ronse en tales rochas formadas no bordo de mares c\u00e1lidos.\nAo examinalos en corte, ao microscopio, dist\u00ednguense moitas capas superpostas en finas l\u00e1minas amoreadas unhas sobre outras, nas que s\u00f3 a capa superficial cont\u00e9n organismos vivos.\nEstas rochas son, pois, o resultado da uni\u00f3n de min\u00fasculos seres unicelulares, cianobacterias, que viven en mares c\u00e1lidos e en augas pouco profundas.\nAs rochas f\u00f3rmanse moi lentamente, capa sobre capa, ao morrer as c\u00e9lulas dunha capa, depositase o carbonato c\u00e1lcico das s\u00faas paredes sobre a capa anterior e formase sobre elas unha nova capa viva.\nOs estromat\u00f3litos no pasado.\nHai uns 3.500 mill\u00f3ns de anos, cando nos oc\u00e9anos xa exist\u00edan mill\u00f3ns de c\u00e9lulas vivas, apareceron os estromat\u00f3litos, como mostran os f\u00f3siles encontrados ao sur de Marble Bar no crat\u00f3n de Pilbara, un dos m\u00e1is antigos crat\u00f3ns do mundo, no grupo de Warrawoona no oeste australiano, pero existen en todos os continentes.\nAs primeiras publicaci\u00f3ns cient\u00edficas fixeron pensar que alcanzaron o seu acme de extensi\u00f3n mundial e de diversidade de formas e estruturas no Prec\u00e1mbrico (hai 1.500 mill\u00f3ns de anos), e que persistir\u00eda neste nivel at\u00e9 hai ao redor de 700 mill\u00f3ns de anos. Datos m\u00e1is recentes amosan que o seu n\u00famero e a s\u00faa diversidade diminu\u00edran moito m\u00e1is cedo, en proveito doutras especies.\nHoxe en d\u00eda p\u00e9nsase que \u00e9 pos\u00edbel que foran a \u00fanica forma de vida, ou a forma dominante, at\u00e9 hai ao redor de 550 mill\u00f3ns de anos; o declive da s\u00faa diversidade iniciouse moito antes do que se pensara ao principio. Por\u00e9n, a s\u00faa persistencia foi de m\u00e1is de 1.000 mill\u00f3ns de anos.\nO acme da s\u00faa diversidade d\u00e1tase na actualidade entre hai 1.000 e 1.300 mill\u00f3ns de anos, para enseguida caer ao 75 % deste nivel (entre 1.000 mill\u00f3ns e 700 mill\u00f3ns de anos), para finalmente descender a menos do 20 % a principios do C\u00e1mbrico.\nMacNamara estima que a baixada da s\u00faa diversidade resultou sen d\u00fabida da competencia debida \u00e1 emerxencia doutras especies \u00e1 fin do Proterozoico. A aparici\u00f3n desta tendencia, se nos baseamos nos tempos de diverxencia das secuencias moleculares de orixe animal, remontar\u00eda polo menos a 1.000 mill\u00f3ns de anos.\nOs estromat\u00f3litos mortos consid\u00e9ranse como rochas f\u00f3siles. Polo principio do actualismo, as m\u00e1is antigas suponse que foron igualmente elaboradas por unha comunidade de organismos microsc\u00f3picos, do tipo de bacterias e algas primitivas.\nOs estromat\u00f3litos antigos est\u00e1n entre as m\u00e1is antigas rochas f\u00f3siles de orixe biol\u00f3xica co\u00f1ecidas (a m\u00e1is antigas co\u00f1ecidas son de hai 3.465 mill\u00f3ns de anos). Son as m\u00e1is frecuentes nos sedimentos do Prec\u00e1mbrico.\nEstas comunidades dominaron a vida mari\u00f1a entre hai e 500 mill\u00f3ns de anos. A aparici\u00f3n de formas de vida m\u00e1is complexas, tales como os moluscos, os crust\u00e1ceos e os vertebrados contra a fin do Prec\u00e1mbrico e o inicio do C\u00e1mbrico anunciaron o seu declive.\nAs comunidades que formaron estas rochas acanton\u00e1banse daquela en nichos ecol\u00f3xicos illados, entre outros nos medios mari\u00f1os pouco profundos e a mi\u00fado moi salinos, pouco propicios para outros organismos. Estas rochas at\u00f3panse nos sedimentos de calquera idade.\nA causa da aparici\u00f3n do ox\u00edxeno na atmosfera terrestre.\nPero hai de 2.500 a 1.000 mill\u00f3ns de anos, os arrecifes de estromat\u00f3litos estaban amplamente estendidos e comezaron a desprender un gas que foi o causante da primeira extinci\u00f3n masiva do planeta. Este gas era o os\u00edxeno, que provocou un cambio dr\u00e1stico na Terra, reducindo drasticamente a concentraci\u00f3n de di\u00f3xido de carbono na atmosfera e incrementando a de ox\u00edxeno, pasando a ser de redutora a oxidante, e proporcionando as\u00ed o ambiente necesario para que puideran desevolverse os seres heter\u00f3trofos).\nOs estromat\u00f3litos contribu\u00edron decisivamente, sen d\u00fabida, a crear a nosa atmosfera actual, rica en os\u00edxeno (O2), e a capa de ozono (O3), que permitiron o desenvolvemento dunha vida terrestre e oce\u00e1nica m\u00e1is complexa.\nO seu crecemento foi lento, pero no curso de miles de mill\u00f3ns de anos, foron a orixe de potentes arrecifes ou macizos calcarios ou dolom\u00edticos enormes (de at\u00e9 3\u00a0km de espesor no Anti Atlas, en Marrocos), creados hai m\u00e1is de 700 mill\u00f3ns de anos. Estas comunidades microbianas foron tam\u00e9n, no pasado, a orixe do primeiro importante secuestro de carbono (e de calcio que, a doses elevadas, \u00e9 un metal t\u00f3xico para os organismos complexos).\nLugares onde a\u00ednda se forman estromat\u00f3litos.\nA\u00ednda que chegaron a ser moi raros, estruturas arrecifais que se parecen en todo aos estromat\u00f3litos constru\u00eddos hai m\u00e1is de 3.000 mill\u00f3ns de anos, contin\u00faan constru\u00edndose actualmente. Pero s\u00f3 se forman nalg\u00fans poucos lugares do planeta que re\u00fanen as condici\u00f3ns apropiadas.\nEnc\u00f3ntranse de tama\u00f1os, estruturas e cores (gris azulada, amarelo crema, avermellada e at\u00e9 case negra) diferentes, no litoral mari\u00f1o ou de lagos e lagoas, de augas salgadas ou doces, pero sempre caracterizados polas s\u00faas augas c\u00e1lidas (de 27 a 35\u00a0\u00b0C).\nOs lugares m\u00e1is co\u00f1ecidos son a costa oeste de Australia (non lonxe dos lugares onde se encontraron os estromat\u00f3litos f\u00f3siles); a Laguna de Bacalar, en M\u00e9xico; as illas Bahamas; o Mar Vermello; a Lagoa Salgada (Brasil); en Cuatroci\u00e9nagas, lugar situado en Coahuila de Zaragoza, M\u00e9xico, e en \"salares\" da zona norte de Chile, como o \"Salar de Llamara\".. E existen tam\u00e9n no \"Lago Sarmiento\", Parque Nacional Torres del Paine, Rexi\u00f3n de Magallanes, Chile, nas illas Bahamas, no golfo p\u00e9rsico e na illa de Hannan, na China. As\u00ed mesmo t\u00e9\u00f1ense rex\u00edstrado en sitios nos que se remontan ao Proterozoico, como en San Juan de Marcona, Per\u00fa (1986), segundo un informe do \"Instituto Geol\u00f3gico Minero y Metal\u00fargico\" peruano).\nNumerosas fontes c\u00e1lidas sulfurosas, como as do Parque Nacional de Yellowstone, albergan cianobacterias que crean frecuentemente estruturas estromatol\u00edticas, a\u00ednda que sexan menos numerosas e diferentes das especies que viven en augas menos c\u00e1lidas.\nTe\u00f1en formas, tama\u00f1os e densidades que var\u00edan segundo as paraxes xeogr\u00e1ficas, e localmente segundo o gradiente de profundidade, a direcci\u00f3n do vento e des vagas (medran m\u00e1is neses sentidos). Polo tanto, son moi variadas.\nNo lago Thetis (Australia) dist\u00ednguense: \nO seu crecemento \u00e9 moi lento: en Shark Bay meduiuse un aumento anual de menos de medio mil\u00edmetro.\nEn outubro de 2009 a bi\u00f3loga e investigadora do CONICET Mar\u00eda Eugenia Far\u00edas e o seu equipo descubriron estromat\u00f3litos a 3.000 m de altura en Socompa e Tolar Grande, Salta.\nInvestigadores da NASA despois descubriron estromat\u00f3litos vivos na zona da Puna salte\u00f1a, no norte da Arxentina, m\u00e1is precisamente na \"laguna de Socompa\" e en seis \"ojos de mar\" (lagoas pequenas, profundas e moi salinas) pr\u00f3ximos \u00e1 poboaci\u00f3n de Tolar Grande, no departamento de Los Andes. A particularidade destes estromat\u00f3litos \u00e9 que o ambiente no que se forman \u00e9 extremo, con alta radiaci\u00f3n ultravioleta, moi salino e con ars\u00e9nico."}
{"id": "16593", "revid": "56817", "url": "https://gl.wikipedia.org/wiki?curid=16593", "title": "Formigal", "text": "Formigal \u00e9 unha localidade espa\u00f1ola da provincia de Huesca, situada no concello de Sallent de G\u00e1llego. Est\u00e1 situada 1.550 metros de altitude e aos p\u00e9s da pe\u00f1a Foratata (2.341 m.).\nDescrici\u00f3n.\nEst\u00e1 formada pola urbanizaci\u00f3n anexa \u00e1 estaci\u00f3n de esqu\u00ed de Aram\u00f3n Formigal, a escasos quil\u00f3metros da fronteira con Francia, onde se accede a trav\u00e9s do porto do Portalet."}
{"id": "16594", "revid": "56817", "url": "https://gl.wikipedia.org/wiki?curid=16594", "title": "Izumo Taisha", "text": "Izumo Taisha (\u51fa\u96f2\u5927\u793e; tam\u00e9n Izumo no \u014cyashiro)\u00e9 un dos mais antigos santuarios xinto\u00edstas do Xap\u00f3n, localizado en Izumo na prefectura de Shimane. Foi constru\u00eddo en honra ao deus \u014ckuninushi-no-mikoto."}
{"id": "16597", "revid": "5312", "url": "https://gl.wikipedia.org/wiki?curid=16597", "title": "Gan\u00edmedes (l\u00faa)", "text": "Gan\u00edmedes (ou Ganimedes), \u00e9 o nome dado por Galileo Galilei a un dos catro sat\u00e9lites descubertos por el na \u00f3rbita de X\u00fapiter, nas s\u00faas observaci\u00f3ns feitas grazas \u00e1 invenci\u00f3n do telescopio. Ch\u00e1manse por ese motivo \"sat\u00e9lites Galileanos\".\nSon os catro maiores sat\u00e9lites de X\u00fapiter, motivo polo cal puideron ser vistos co equipamento a\u00ednda precario utilizado por Galileo. Os outros tres son: \u00cdo, Europa e Calisto.\nEn condici\u00f3ns favorables, cando a posici\u00f3n da Terra e de X\u00fapiter permiten que te\u00f1a a s\u00faa cara iluminada volta para o noso planeta, p\u00f3dense visualizar eses catro sat\u00e9lites cun telescopio caseiro, ou ata mesmo cun bo bin\u00f3culo.\nAtmosfera e ionosfera de Gan\u00edmedes.\nEn 1972, un equipo de astr\u00f3nomos indios, brit\u00e1nicos e estadounidenses coa s\u00faa base de traballo no Observatorio Bosscha de Indonesia anunciaron que vi\u00f1an de detectar unha tenue atmosfera \u00f3 redor do sat\u00e9lite durante unha ocultaci\u00f3n, cando a l\u00faa e X\u00fapiter pasaron fronte a unha estrela. Eles estimaron que a presi\u00f3n superficial estaba \u00f3 redor de 1\u00a0\u03bcBar (0.1\u00a0Pa). Pero en 1979 a \"Voyager 1\" rexixtrou unha ocultaci\u00f3n dunha estrela (\u03ba Centauri) durante o seu sobrevoo do planeta, obtendo resultados diferentes. As medici\u00f3ns da ocultaci\u00f3n lev\u00e1ronas dentro do espectro do ultravioleta \"profundo\" cunhas lonxitudes de onda m\u00e1is curta que 200\u00a0nm; estas medidas eran moito m\u00e1is sensibles \u00e1 presenza de gases c\u00e1s medidas no espectro visible do ano 1972. Non se revelou por parte dos datos da \"Voyager\" que existise ningunha atmosfera. O l\u00edmite superior do n\u00famero da densidade de part\u00edculas na superficie atopada era de 1,5 x 109 cm\u22123, a cal correspondese cunha presi\u00f3n superficial de menos de 2,5 x 10\u22125 \u03bcBar. O segundo valor \u00e9 5 magnitudes m\u00e1is pequeno c\u00f3 medido en 1972, indicando c\u00e1s interpretaci\u00f3ns do 1972 eran demasiado optimistas.\nA pesar dos datos da \"Voyager\", unha proba dunha tenue atmosfera de os\u00edxeno en Gan\u00edmedes, semellante a da l\u00faa Europa, foi atopada polo Telescopio Espacial Hubble (HST) no ano 1995. O HST ten observado unha \"capa de airglow\" de osixeno at\u00f3mico no ultravioleta \"profundo\" en lonxitudes de onda de 130,4\u00a0nm e 135,6\u00a0nm. Esta capa de \"airglow\" \u00e9 excitada cando o os\u00edxeno molecular \u00e9 disociado polos impactos dos electr\u00f3ns, proba dunha significativa atmosfera neutral composta principalmente de mol\u00e9culas de O2. A densidade superficial probablemente ande \u00f3 redor de 1,2\u20137 x 108 cm\u22123, correspondendo cunha presi\u00f3n superficial de 0,2\u20131,2 x 10\u22125 \u03bcBar. Estes valores est\u00e1n consonancia cos datos da \"Voyager\" para o seu l\u00edmite superior, establecido este rango de medidas o ano 1981. O osixeno non \u00e9 unha proba de vida, se non que se pensa que este osixeno \u00e9 producido polo xeo de auga da superficie de Gan\u00edmedes, cando este \u00e9 dividido en hidr\u00f3xeno e os\u00edxeno pola radiaci\u00f3n, o hidr\u00f3xeno perdese moito m\u00e1is rapidamente debido \u00f3 seu baixo peso at\u00f3mico. A capa de \"airglow\" observada sobre Gan\u00edmedes non \u00e9 espacialmente homox\u00e9nea coma no caso de Europa. HST observou d\u00faas manchas brillantes localizadas no hemisferio norte e sur, preto dos \u00b1\u00a050\u00b0 de latitude, o cal \u00e9 exactamente a fronteira entre o campo li\u00f1as abertas e pechadas da magnetosfera de Gan\u00edmedes (v\u00e9xase m\u00e1is abaixo). As manchas brillantes son probablemente auroras polares, causadas pola precipitaci\u00f3n de plasma \u00f3 longo do campo de li\u00f1as abertas.\nA existencia dunha atmosfera neutral implica que deber\u00eda existir unha ionosfera, porque as mol\u00e9culas de os\u00edxeno son ionizadas polos impactos dos electr\u00f3ns de alta enerx\u00eda procedentes da magnetosfera e pola radiaci\u00f3n ultravioleta extrema procedente do Sol. Por outra banda hai que dicir que a natureza da ionosfera de Gan\u00ednedes \u00e9 tan controvertida coma a natureza da atmosfera da l\u00faa. Algunha das medici\u00f3ns da sonda espacial \"Galileo\" atoparon unha elevada densidade de electr\u00f3ns preto da l\u00faa, suxerindo unha ionosfera, cando outros non foron capaces de detectala. A densidade de electr\u00f3ns preto da superficie esta estimada a partir de diferentes fontes dentro dun rango de 400\u20132.500\u00a0cm\u22123. No 2008, os par\u00e1metros da ionosfera de Gan\u00edmedes a\u00ednda non estaban ben definidos.\nEvidencias adicionais dunha atmosfera de os\u00edxeno prove\u00f1en da detecci\u00f3n no espectro de gases atrapados no xeo da superficie de Gan\u00edmedes. A detecci\u00f3n de bandas de ozono (O3) foi anunciadas o ano 1996. En 1997, unha an\u00e1lise espectrosc\u00f3pica revelou as propiedades de absorci\u00f3n de d\u00edmeros (ou diat\u00f3micos) de os\u00edxeno molecular. Esta absorci\u00f3n pode presentarse s\u00f3 se o os\u00edxeno est\u00b4\u00b4a nunha \"fase densa\". O mellor candidato \u00e9 o os\u00edxeno molecular atrapado no xeo. A profundidade das bandas de absorci\u00f3n dos d\u00edmeros depende da latitude e da lonxitude, m\u00e1is c\u00f3 albedo superficial\u2014tenden a decrecer co incremento da latitude en Gan\u00edmedes, mentres c\u00f3 O3 amosa o efecto contrario. Traballos de laboratorio atoparon que o O2 non poder\u00eda acumularse en bolsas e burbullas pero si disolverse no xeo relativamente morno da superficie de Gan\u00edmedes, o cal est\u00e1 a unha temperatura duns 100 K.\nUnha procura de sodio na atmosfera, xusto antes de atopalo en Europa, conclu\u00edu se resultados positivos no ano 1997. O sodio \u00e9 coma m\u00ednimo 13 veces menos abundante en Gan\u00edmedes c\u00e1 en Europa, posiblemente causado pola baixa presenza na superficie ou por que a magnetosfera \"rexeita\" as part\u00edculas enerx\u00e9ticas. Outro composto menor da atmosfera de Gan\u00edmedes e o hidr\u00f3xeno at\u00f3mico. Foron obsevados \u00e1tomos de hidr\u00f3xeno a m\u00e1is de 3.000\u00a0km da superficie da l\u00faa. A s\u00faa densidade na superficie \u00e9 de aproximadamente 1,5 x 104\u00a0cm\u22123."}
{"id": "16598", "revid": "98629", "url": "https://gl.wikipedia.org/wiki?curid=16598", "title": "\u00cdo (l\u00faa)", "text": "\u00cdo \u00e9 o sat\u00e9lite m\u00e1is pr\u00f3ximo do planeta X\u00fapiter, descuberto por Galileo Galilei co recentemente creado telescopio. Recibe o seu nome de \u00cdo procedente da mitolox\u00eda grega. Tr\u00e1tase dun dos catro maiores sat\u00e9lites de Xupiter, tam\u00e9n chamados \"galileanos\", en homenaxe ao seu descubridor e recibiu inicialmente o nome de \"X\u00fapiter I\" por ser o primeiro sat\u00e9lite de X\u00fapiter segundo a s\u00faa proximidade \u00f3 planeta.\nCaracter\u00edsticas f\u00edsicas.\nA diferenza da maior parte das l\u00faas do Sistema Solar, \u00cdo poder\u00eda ter unha composici\u00f3n qu\u00edmica similar \u00e1 dos planetas tel\u00faricos, principalmente compostos de rochas de silicatos. Datos recentes procedentes da misi\u00f3n Galileo indican que pode ter un n\u00facleo de ferro cun raio duns 900 km.\nCando a sonda Voyager 1 enviou as primeiras imaxes de \u00cdo en 1979, os cient\u00edficos esperaban atopar numerosos cr\u00e1teres, proporcionando datos sobre a idade do sat\u00e9lite. Contrariamente \u00e1s expectativas, \u00cdo non ti\u00f1a practicamente cr\u00e1teres. A l\u00faa ten unha actividade volc\u00e1nica tan intensa que borrou por completo os sinais de cr\u00e1teres de impactos pasados na s\u00faa superficie. Ademais dos volc\u00e1ns, a superficie conta coa presenza de monta\u00f1as non volc\u00e1nicas, lagos de xofre fundido, caldeiras volc\u00e1nicas de varios quil\u00f3metros de profundidade e fluxos extensos de varios centos de quil\u00f3metros de longo, compostos por material flu\u00eddo moi pouco viscoso (posiblemente alg\u00fan tipo de composto de xofre fundido e silicatos). O xofre e os seus compostos adquiren unha gran variedade de cores, responsables da aparencia superficial do sat\u00e9lite.\n\u00cdo poder\u00eda ter unha fina atmosfera composta de di\u00f3xido de xofre e alg\u00fans outros gases. A diferenza dos demais sat\u00e9lites galileanos, carece case por completo de auga. Isto \u00e9 debido probablemente a que na formaci\u00f3n dos sat\u00e9lites galileanos X\u00fapiter estaba tan quente que non permitiu condensar os elementos m\u00e1is vol\u00e1tiles na rexi\u00f3n pr\u00f3xima ao planeta. A\u00ednda as\u00ed, estes vol\u00e1tiles si puideron condensarse m\u00e1is lonxe, dando lugar aos demais sat\u00e9lites, que amosan unha importante presenza de xeo.\nEn canto ao interior do sat\u00e9lite pode intu\u00edrse a s\u00faa composici\u00f3n estudando a s\u00faa densidade, que \u00e9 aproximadamente 3,5 g/cm\u00b3. A densidade do ferro \u00e9 de aproximadamente 5, e a do silicato \u00e9 3.\nActividade volc\u00e1nica.\n\u00cdo \u00e9 o corpo do Sistema Solar con maior actividade volc\u00e1nica. Os volc\u00e1ns de \u00cdo, a diferenza dos terrestres, expulsan di\u00f3xido de xofre. A enerx\u00eda necesaria para manter esta actividade volc\u00e1nica prov\u00e9n da disipaci\u00f3n a trav\u00e9s de efectos de mareas producidos por X\u00fapiter, Europa e Gan\u00edmedes, dado que as tres l\u00faas se atopan en resonancia orbital.\nAlgunhas das erupci\u00f3ns de \u00cdo emiten material a m\u00e1is de 300\u00a0km de altura. A baixa gravidade do sat\u00e9lite permite que parte deste material sexa permanentemente expulsado da l\u00faa, distribu\u00edndose nun anel de material que cobre a s\u00faa \u00f3rbita."}
{"id": "16599", "revid": "1131", "url": "https://gl.wikipedia.org/wiki?curid=16599", "title": "\u00cdo", "text": ""}
{"id": "16601", "revid": "98629", "url": "https://gl.wikipedia.org/wiki?curid=16601", "title": "Europa (l\u00faa)", "text": "Europa () \u00e9 unha das l\u00faas de Galileo do planeta X\u00fapiter, que son catro l\u00faas masivas e ex\u00f3ticas co tama\u00f1o de verdadeiros planetas.\nEuropa \u00e9 \u00fanica por si propia, pres\u00e9ntase cunha superficie xeada moi brillante con riscos coloridos. P\u00e9nsase que sexa un mundo oce\u00e1nico cuberto por unha capa de xeo que protexe o mar interior da adversidade do espazo exterior. Debido \u00e1s condici\u00f3ns existentes no seu interior, alg\u00fans cient\u00edficos xulgan que poder\u00eda existir vida, tal como a que existe nas profundidades dos mares da Terra. \u00c9 con Marte, o lugar m\u00e1is probable onde se pensa que \u00e9 posible atopar vida extraterrestre.\nMitolox\u00eda.\nO nome Europa \u00e9 derivado dun dos moitos amores de Zeus (X\u00fapiter) na mitolox\u00eda grega, nome do cal tam\u00e9n deriva o continente terrestre chamado Europa. Europa era unha princesa da Fenicia pola cal se apaixonou Zeus.\nA pesar de que o nome \"Europa\" foi suxerido por Simon Marius despois da s\u00faa descuberta, este nome e os outros nomes das l\u00faas de Galileo, non foron usados durante un per\u00edodo de tempo considerable, e s\u00f3 foron reavivados no uso com\u00fan a mediados do s\u00e9culo XX. Na maior\u00eda da literatura cient\u00edfica antiga era referida apenas pola s\u00faa designaci\u00f3n numeral romana, ou sexa, X\u00fapiter II, que significa \"o segundo sat\u00e9lite de X\u00fapiter\".\nHistoria de observaci\u00f3n e exploraci\u00f3n.\nGalileo Galilei \u00e9 considerado o descubridor de Europa, a partir das observaci\u00f3ns feitas o 7 de xaneiro de 1610 en Padua. Europa e mailas outras l\u00faas de Galileo tiveron un grande impacto na teor\u00eda de que a Terra non era o centro de todo, xa que foron as primeiras l\u00faas que visibelmente non orbitaban a Terra. Naqueles tempos, consider\u00e1base que todos os planetas, o Sol e a L\u00faa orbitaban arredor da Terra. Por\u00e9n, alg\u00fans historiadores afirman que foi Simon Marius, de Ausbach, o primeiro en observar os sat\u00e9lites xovianos o 29 de decembro de 1609.\nA\u00ednda nese s\u00e9culo, astr\u00f3nomos observaron as eclipses dos sat\u00e9lites, mais repararon que ocorr\u00edan 16 minutos e 40 segundos despois cando X\u00fapiter se atopa do outro lado do Sol en relaci\u00f3n \u00e1 Terra; o que levou a outra gran descuberta da f\u00edsica polo dinamarqu\u00e9s Ole Roemer, que explicou que o atraso d\u00e9bese \u00e1 velocidade finita da luz, conseguindo medir as\u00ed a velocidade da luz pola primeira vez.\nEuropa e mailas outras l\u00faas de Galileo son catro corpos celestes de dimensi\u00f3n considerable; dous deles son maiores que o planeta Mercurio, e Io e Europa rivalizan en tama\u00f1o coa L\u00faa da Terra. Algunhas persoas conseguen ver estas l\u00faas a ollo en ocasi\u00f3ns de ceo limpo e logo despois do solpor, xa que durante a noite X\u00fapiter brilla demais, o que oculta as s\u00faas l\u00faas. Mais s\u00f3 cuns bons bin\u00f3culos ou un pequeno telescopio \u00e9 como unha persoa normal consegue observar claramente estas l\u00faas a orbitaren X\u00fapiter que aparecen case en li\u00f1a recta en diferentes lados do disco do planeta.\nMentres que os astr\u00f3nomos na Terra ti\u00f1an apenas pequenas noci\u00f3ns mesmo cos mellores telescopios de mediados do s\u00e9culo XX. Foi s\u00f3 cando a chegada das sondas Pioneer 10 e 11 a X\u00fapiter en 1973 e en 1974, respectivamente, cando se consegue determinar as masas cunha precisi\u00f3n e captan as primeiras imaxes das grandes l\u00faas de X\u00fapiter. As imaxes de Europa revelaron pouca variaci\u00f3n de cor e mostraban unha rexi\u00f3n escura con poucos detalles, mais as Pioneer encontr\u00e1banse lonxe demais para conseguir obter bos detalles da superficie. Debido a que \u00e9 un dos sat\u00e9lites m\u00e1is brillantes, xa se consideraba que a s\u00faa crusta estaba principalmente constitu\u00edda por auga xeada.\nEn 1979 chegan a X\u00fapiter as d\u00faas sondas Voyager. Nas imaxes de baixa-resoluci\u00f3n da Voyager 1, Europa mostraba un n\u00famero bastante grande de li\u00f1as que se interceptaban. Estas li\u00f1as fac\u00edan lembrar as canles que os astr\u00f3nomos outrora xulgaban ver en Marte. Os cient\u00edficos coidaron que se trataba de terreo quebrado debido a procesos tect\u00f3nicos. Mais as imaxes de alta-resoluci\u00f3n da Voyager 2, con todo, deixaron os cient\u00edficos sorprendidos, xa que parec\u00edan pintados na superficie, sen ning\u00fan relevo topogr\u00e1fico visible. Os modelos do interior de Europa mostraron actividade e quecemento do interior coa formaci\u00f3n de oc\u00e9anos con 50 quil\u00f3metros ou m\u00e1is de profundidade a 5\u00a0km da superficie.\nA l\u00faa Europa as\u00ed tornouse nunha icona dos escritores de ficci\u00f3n cient\u00edfica, existindo libros, filmes e xogos; de destacar o libro e o filme de Arthur C. Clarke \"2010: Odisea Dous\" (ou \"O Ano en Que Fixemos Contacto\") de 1982, onde se fai a descuberta de vida primitiva vivindo por debaixo da capa de xeo de Europa, xa no terceiro libro da trilox\u00eda - \"2061: Odisea Tres\" (1987), Europa transf\u00f3rmase nun mundo oce\u00e1nico tropical. No libro \"The Forge of God\" (1987) de Greg Bear, Europa \u00e9 destru\u00edda por extraterrestres que usan pedazos do seu xeo para formar planetas.\nO 7 de decembro de 1995, chega a sonda Galileo a X\u00fapiter, onde permanecer\u00e1 oito anos a estudar X\u00fapiter e mailo seu sistema de sat\u00e9lites. O 2 de marzo de 1998, a NASA anuncia que a Galileo descubriu fortes probas dun oc\u00e9ano salgado por baixo da superficie. En 2003, a Galileo foi enviada \u00e1 atmosfera de X\u00fapiter e destru\u00edda pola enorme presi\u00f3n de X\u00fapiter, un dos principais motivos era non contaminar as l\u00faas de Galileo con bacterias da Terra.\nXeolox\u00eda planetaria.\nEuropa \u00e9 algo semellante en composici\u00f3n aos planetas tel\u00faricos, sendo principalmente composto de rochas de silicatos. O raio de Europa \u00e9 de 1.565\u00a0km, un pouco menor que o raio da nosa L\u00faa. O n\u00facleo \u00e9 met\u00e1lico composto por ferro e n\u00edquel, rodeado por unha concha de rocha, que pola s\u00faa vez \u00e9 rodeado por unha capa externa de auga que se pensa ter 100\u00a0km de profundidade (algunha desa auga est\u00e1 xeada na capa superficial da codia, e algunha como un oc\u00e9ano de auga l\u00edquida por debaixo do xeo)\nDados mostran que Europa xera un pequeno campo magn\u00e9tico e a trav\u00e9s da interacci\u00f3n co de X\u00fapiter este var\u00eda periodicamente as\u00ed que atravesa o campo magn\u00e9tico masivo de X\u00fapiter. O campo magn\u00e9tico de Europa ten cerca dun cuarto da forza do campo de Gan\u00edmedes e \u00e9 semellante ao de Calisto.\nTopograf\u00eda xeral.\nA superficie europeana \u00e9 extremadamente plana; existindo poucas caracter\u00edsticas con m\u00e1is de 10 metros de altura. Estes monti\u00f1os escintilantes que cobren a superficie son enormes icebergs encallados, probabelmente formados por amonio e auga.\nAs marcas preeminentes que se intercalan polo planeta parecen ser principalmente caracter\u00edsticas de albedo, con pouco relevo vertical. Existen moi poucas cr\u00e1teres, e o seu albedo \u00e9 dos maiores entre todas as l\u00faas. Isto parece indicar que se trata dunha superficie nova e activa; en base a estimativas de bombardeamentos por cometas, Europa probablemente ten unha superficie de non m\u00e1is de 30 mill\u00f3ns de anos. O feito de ser plano e as marcas visibles lembran fortemente o xeo de mar na Terra, e p\u00e9nsase que por baixo da superficie existe unha capa de auga l\u00edquida mantida coa calor xerada polo efecto gravitacional de X\u00fapiter.\nO suposto choque dun meteorito de dimensi\u00f3ns considerables debeu desfacer en pedazos parte da capa de xeo e espallou en redor a auga retida por baixo. Ao volver a conxelar, esta borrar\u00eda calquera trazo dese encontro. Os maiores cr\u00e1teres parecen estar cubertos por xeo liso e fresco e son bastante poucos os que te\u00f1en m\u00e1is de 30\u00a0km e aparencia de fendas na capa de xeo, e son Taliesin, Pwyll e Midir, con di\u00e1metros de entre 37,4 e 50 quil\u00f3metros.\nAs li\u00f1as.\nAs caracter\u00edsticas m\u00e1is fascinantes de Europa son unha serie de li\u00f1as que parecen rabiscos por todo o globo, algunhas delas chega aos 1.000\u00a0km de lonxitude e varias centenas de ancho.\nEstas li\u00f1as lembran as quebras nas formaci\u00f3ns de xeo no mar na Terra, e observaci\u00f3ns posteriores mostraron que as zonas onde a codia se quebra, ambos os lados moveranse un en relaci\u00f3n ao outro como acontece nos mares xeados da Terra, indicando auga l\u00edquida por debaixo. As bandas maiores te\u00f1en 20\u00a0km de di\u00e1metro con cantos externos difusos, con estr\u00edas regulares e unha banda central de materiais m\u00e1is leve que se pensa seren producidos por un n\u00famero de erupci\u00f3ns de auga ou geysers as\u00ed que a codia europea se abr\u00eda e expu\u00f1a as capas m\u00e1is quentes por debaixo. O efecto \u00e9 semellante ao que acontece nos cant\u00eds oce\u00e1nicos da Terra. Estas fracturas pensase que soben e descenden 30 metros dependendo da marea chea ou baixa.\nXa que Europa est\u00e1 sempre coa mesma face voltada para X\u00fapiter, deber\u00edan formar patr\u00f3ns diferentes e previsibles. Con todo, s\u00f3 as fendas m\u00e1is recentes te\u00f1en o padr\u00f3n esperado; as outras fendas parecen ter ocorrido a orientaci\u00f3ns cada vez m\u00e1is diferentes canto m\u00e1is vellas son. Isto pode ser explicado caso a superficie de Europa roda un pouco m\u00e1is r\u00e1pido que o seu interior, un efecto que \u00e9 posibelmente debido ao oc\u00e9ano sub-superficial. Comparaci\u00f3ns entre as fotos da sonda Voyager e da Galileo suxiren que a codia roda non m\u00e1is que unha vez cada 10.000 anos relativamente ao seu interior.\nOs puntos negros.\nUn outro tipo de caracter\u00edsticas presentes en Europa \u00e9 a \"lent\u00edcula\" circular ou el\u00edptica que \u00e9 un pequeno punto negro na superficie. Moitos son b\u00f3vedas, outros son pozos e alg\u00fans son puntos negros lisos. Outros te\u00f1en texturas ca\u00f3ticas. O cumios das b\u00f3vedas parecen anacos das chairas m\u00e1is vellas circundantes, suxerindo que as b\u00f3vedas se formaron cando as planicies foron puxadas para riba. Pensase que estas lent\u00edculas foron formadas por xeo quente subindo polo xeo m\u00e1is fr\u00edo da codia externa, tal como as c\u00e1maras de magma fan na codia da Terra. Os puntos negros lisos poden ter sido formados por auga derretida liberada cando o xeo quente quebra a superficie, e as lenticulae ca\u00f3ticas (chamadas rexi\u00f3ns de \"chans\", como por exemplo Conamara Chaos) parecen ter sido formadas por moitos pequenos fragmentos da codia, como se fosen icebergs nun mar xeado.\nAtmosfera e clima.\nObservaci\u00f3ns recentes feitas polo Telescopio Espacial Hubble revelan que Europa ten unha atmosfera tenue (1 micropascal de presi\u00f3n atmosf\u00e9rica na superficie) composta de os\u00edxeno.\nDe entre todas as l\u00faas do sistema solar, s\u00f3 seis te\u00f1en atmosfera: \u00cdo, Calisto, Enc\u00e9lado, Gan\u00edmedes, Tit\u00e1n e Tritan. Ao contrario do os\u00edxeno da atmosfera terrestre, o os\u00edxeno en Europa non debe ter certamente orixe biol\u00f3xica. \u00c9 probabelmente xerado pola luz do sol e part\u00edculas cargadas que atinxe a superficie xeada producindo vapor de auga que subsecuentemente se divide en hidr\u00f3xeno e os\u00edxeno. O hidr\u00f3xeno escapa \u00e1 gravidade de Europa por causa da s\u00faa masa at\u00f3mica moito pequena, deixando atr\u00e1s o os\u00edxeno.\nNalgunhas \u00e1reas conseguiuse observar unha especie de nube, talvez n\u00e9boa de gotas de amonia. A temperatura \u00e1 superficie de Europa \u00e9 de -163\u00a0\u00b0C no ecuador e de apenas -223\u00a0\u00b0C nos polos.\nHidrograf\u00eda.\nConamara Chaos \u00e9 unha rexi\u00f3n de terreo ca\u00f3tico que foi producida por derretemento de xeo. A rexi\u00f3n consiste en placas de xeo que se moven e rodan. \u00c1 volta destas placas hai unha rexi\u00f3n ca\u00f3tica de bloques de xeo, que poden ter sido formados a partir de auga ou xeo quente que flu\u00edu de baixo para a superficie. Esta rexi\u00f3n \u00e9 vista como unha proba para a existencia do oc\u00e9ano por baixo da capa xeada que envolve todo o globo de Europa. Conclu\u00eduse as\u00ed que era probable a existencia de auga l\u00edquida no pasado, mais non se sabe ao certo se existe un oc\u00e9ano l\u00edquido na contemporaneidade.\nO cr\u00e1ter Pwyll \u00e9 un cr\u00e1ter xove e tomou o nome dun deus celta do submundo. As \u00e1reas brancas que irradian do cr\u00e1ter son \u00e1reas xoves que se quebraron co impacto e volveron a conxelar, tapando novamente o oc\u00e9ano debaixo da superficie.\nO 2 de marzo de 1998, a NASA anunciou que a sonda Galileo descubriu fortes probas do que se xulgar ser un oc\u00e9ano salgado por debaixo da superficie, algo que xa se sospeitaba anteriormente. Probas espectrogr\u00e1ficas mostran que as raias vermellas escuras e as caracter\u00edsticas na superficie son ricas en sales tales como sulfato de magnesio, depositados por auga que evapora que emerxe do interior. Con todo, estes sales son incoloros ou brancos cando puros, alg\u00fan outro material deben estar presente para dar a cor avermellada. Sosp\u00e9itase que sexan compostos sulf\u00faricos ou ferrosos.\nDebido \u00e1s temperaturas extremadamente baixas, o xeo \u00e9 tan duro como rocha e debe ter unha espesura de 10 a 30\u00a0km cubrindo toda a superficie, o que indica que o oc\u00e9ano l\u00edquido pode ter ata 90\u00a0km de profundidade.\nVida en Europa.\nSosp\u00e9itase que a vida poida existir no oc\u00e9ano por baixo do xeo, talvez subsistindo como os seres vivos que viven en condici\u00f3ns semellantes na Terra, xa que Europa ten dous elementos esenciais para a vida como a co\u00f1ecemos: auga e calor. Ou sexa, en respiradoiros hidrotermais no fondo dos oc\u00e9anos ou como no Lago Vostok da Ant\u00e1rtida.\nNo filme IMAX documental de 2005 \"Aliens of the Deep\" de James Cameron, exobi\u00f3logos da NASA e bi\u00f3logos mari\u00f1os investigan os respiradoiros hidrotermais no Atl\u00e1ntico e Pac\u00edfico. Estas zonas te\u00f1en o seu propio ecosistema que soporta organismos como vermes-tubo xigantes, cangrexos brancos cegos, e moitos camar\u00f3ns. Estes animais viven destas fontes hidrotermais superquencidas e sulfurosas e non necesitan do Sol. A idea de algo as\u00ed en Europa ten sido discutido polos cient\u00edficos, e esta l\u00faa \u00e9 capaz de ter un ecosistema semellante onde a vida extraterrestre poder\u00eda existir.\nNon existe actualmente ningunha proba desta hip\u00f3tese, mais ten sido feito o posible para evitar calquera contaminaci\u00f3n das sondas. A sonda Galileo foi enviada para X\u00fapiter de forma a ser destru\u00edda, para evitar que despe\u00f1ase en Europa e contaminase a l\u00faa con microorganismos terrestres. A introduci\u00f3n de microorganismo poder\u00eda tornar imposible a determinaci\u00f3n de que Europa ten ou non vida nativa, ou ata poder\u00eda destru\u00edr esas formas de vida caso existan."}
{"id": "16602", "revid": "23204", "url": "https://gl.wikipedia.org/wiki?curid=16602", "title": "Neno de Turkana", "text": "Neno de Turkana \u00e9 como se denomina ao f\u00f3sil KNM-WT 15000 (Kenya National Museum-West Turkana) que \u00e9 un esqueleto, case completo, dun neno hom\u00ednido de 11 ou 12 anos que morreu hai 1,6 mill\u00f3ns de anos, ao comezo do Plistoceno.\nHistoria.\nO esqueleto descubriuno o 23 de agosto de 1984 Kamoya Kimeu, membro do equipo que dirix\u00eda Richard Leakey na beira do r\u00edo Nariokotome, preto do lago Turkana, en Kenya. Tan s\u00f3 lle faltan os \u00f3sos dos pes e a maior\u00eda dos das mans, convert\u00e9ndose no esqueleto m\u00e1is completo dos exemplares m\u00e1is antigos do x\u00e9nero \"Homo\" .\nA forma da pelve indica que era home. A an\u00e1lise do esqueleto d\u00e1lle unha altura de 1,6 m (e de adulto poder\u00eda chegar a 1,85 m). A capacidade cranial era de 880\u00a0cm\u00b3, a\u00ednda que poder\u00eda chegar a 910\u00a0cm\u00b3 se chegase a adulto (un adulto actual ten 1350\u00a0cm\u00b3).\nO neno de Turkana clasif\u00edcase como \"Homo erectus\" (a\u00ednda que hai especialistas que o clasifican como \"Homo ergaster\")."}
{"id": "16603", "revid": "98629", "url": "https://gl.wikipedia.org/wiki?curid=16603", "title": "Morte", "text": "A morte \u00e9 o final permanente das funci\u00f3ns biol\u00f3xicas ou funci\u00f3ns vitais que definen un ser vivo. Ref\u00edrese tanto \u00e1 terminaci\u00f3n en si da vida como ao estado posterior do antigo organismo, do que se di que est\u00e1 morto. A aut\u00e9ntica natureza do que v\u00e9n despois da morte foi, desde hai milenios, unha preocupaci\u00f3n central das tradici\u00f3ns relixiosas e filos\u00f3ficas de todo o mundo. Moitas relixi\u00f3ns te\u00f1en fe ben nunha vida no m\u00e1is al\u00e1, ben na reencarnaci\u00f3n.\nO efecto da morte f\u00edsica sobre a mente ou a alma segue a ser unha pregunta aberta. Para a ciencia contempor\u00e1nea, a morte dun organismo \u00e9 o final.\nA morte nos animais.\nCase sen excepci\u00f3ns, ag\u00e1s a \"Turritopsis nutricula\", un cnidario hidrozoo que ten un ciclo vital no cal o animal volve ao estado de p\u00f3lipo colonial despois de alcanzar a madureza sexual, sendo o \u00fanico caso co\u00f1ecido dun metazoo que \u00e9 capaz de volver a un estado de immadureza sexual despois de alcanzala, os animais morren por envellecemento, pero alg\u00fans fen\u00f3menos poden causar unha morte prematura, como a malnutrici\u00f3n, a depredaci\u00f3n, a enfermidade, os accidentes que provocan traumatismos terminais ou, en circunstancias extremas, unha grave perturbaci\u00f3n dun ecosistema.\nPor iso, a morte no mundo natural tam\u00e9n pode producirse como resultado directo ou indirecto da activitade humana: unha causa crecente da extinci\u00f3n de especies en tempos recentes \u00e9 a destruci\u00f3n de ecosistemas como consecuencia do incremento e expansi\u00f3n da tecnolox\u00eda industrial.\nA morte nos seres humanos.\nAs actividades humanas voluntarias que provocan a morte incl\u00faen o suicidio, o homicidio e a guerra. Cada d\u00eda morren aproximadamente 150 000 persoas en todo o mundo.&lt;ref name=\"doi10.2202/1941-6008.1011\"&gt;&lt;/ref&gt;\nO obxectivo principal da ciencia m\u00e9dica \u00e9 o de pospo\u00f1er e evitar a morte. Neste contexto, a morte vese m\u00e1is como un proceso que como un acontecemento; alg\u00fans elementos ou craracter\u00edsticas que antigamente eran considerados como indicadores da morte son actualmente revers\u00edbeis. Cando se quere trazar unha li\u00f1a divisoria entre a vida e a morte, c\u00f3mpre ter en conta outros factores a parte da presenza ou ausencia de signos vitais. En xeral, a morte cl\u00ednica non \u00e9 nin necesaria nin suficiente para determinar a morte legal. Un paciente cun coraz\u00f3n e uns pulm\u00f3ns funcionais que estea en situaci\u00f3n de morte cerebral pode declararse legalmente morto sen que se producira a morte cl\u00ednica. Noutras palabras, a definici\u00f3n m\u00e9dica precisa da morte \u00e9 m\u00e1is problem\u00e1tica, paradoxalmente, a medida que avanzan os co\u00f1ecementos cient\u00edficos e a tecnolox\u00eda.\nCausas da morte nos seres humanos.\nHai diferentes causas de morte: As mortes non intencionadas, a morte natural producida por unha patolox\u00eda determinada que acaba coa vida do ser humano, a morte accidental como consecuencia da acci\u00f3n dun axente externo de forma involuntaria ou azarosa, as mortes intencionadas, a morte por culpa doutro, \u00e9 dicir, o asasinato, inclu\u00edndo as mortes nas guerras e a pena de morte (para algunhas persoas tam\u00e9n o aborto e a eutanasia, a\u00ednda que esta inclusi\u00f3n \u00e9 pol\u00e9mica) ou a morte provocada por un a si mesmo (suicidio), que pode ser ritual (sacrificio) ou non.\nAs principais causas de morte na actualidade, segundo a OMS son (por orde de prevalencia): enfermidades relacionadas co coraz\u00f3n, infecci\u00f3ns, cancros, enfermidades respiratorias, accidentes, enfermidades dixestivas e mortes intencionadas.\nEstas causas difiren segundo se trate dun pa\u00eds desenvolvido ou dun pa\u00eds do Terceiro Mundo. No primeiro caso, os motivos m\u00e1is frecuentes de morte son os cardiovasculares, o cancro de pulm\u00f3n e outros problemas respiratorios, os accidentes de tr\u00e1fico, o cancro de est\u00f3mago, problemas de presi\u00f3n arterial (tensi\u00f3n), tuberculose e suicidios, nesta orde. En cambio, nos pa\u00edses subdesenvolvidos a primeira causa de morte \u00e9 a SIDA, seguindo as infecci\u00f3ns respiratorias, as diarreas, as enfermidades cardiovasculares, as enfermidades da infancia e a malaria.\nCausas da morte en Galicia.\nNo ano 2009, segundo cifras do \"Instituto Nacional de Estad\u00edstica\", produc\u00edronse 30 180 defunci\u00f3ns (15 241 homes e 14 9839 mulleres), e as causas destes falecementos distrib\u00faense as\u00ed:\nTaxa de mortalidade e esperanza de vida ao nacer.\nA \"taxa de mortalidade\" \u00e9 a relaci\u00f3n entre o n\u00famero de mortes nunha determinada poboaci\u00f3n nun per\u00edodo de tempo e o n\u00famero total de persoas vivas nunha zona determinada. Normalmente expr\u00e9sase en n\u00famero de mortes por 10 000 persoas e ano (tanto por mil):\nA taxa de mortalidade consid\u00e9rase alta se supera o 35 \u00ba/oo, moderada se vai do 15 \u00ba/oo ao 35 \u00ba/oo, e baixa se est\u00e1 por debaixo do 15 \u00ba/oo. En Espa\u00f1a a taxa bruta de mortalidade est\u00e1 situada arredor do 8,3 \u00ba/oo e en Galicia \u00e9 un pouco m\u00e1is elevada, o 10,8 \u00ba/oo (datos do ano 2009).\nPor\u00e9n, hai que dicir que se trata dunha taxa menos clara que a de natalidade, xa que se ve alterada polo envellecemento da poboaci\u00f3n \u00e1 que se fai referencia, que en Galicia \u00e9 moi acusado. Por iso \u00e9 necesario complementar este dato con outras taxas, como a da mortalidade infantil.\nNalg\u00fans pa\u00edses onde as condici\u00f3ns sanitarias e hixi\u00e9nicas son moi deficitarias, a mortalidade infantil \u00e9 moi elevada. Actualmente a mortalidade infantil espa\u00f1ola e galega \u00e9 das m\u00e1is baixas de Europa.\nEn Galicia, no ano 2009, a taxa de mortalidade infantil foi do 2,7 \u00ba/oo, sendo as das catro provincias:\nA \"esperanza de vida\" \u00e9 o n\u00famero medio de anos de vida que pode esperar vivir unha persoa no momento do seu nacemento. Actualmente existe unha clara diferenza entre os pa\u00edses desenvolvidos, onde a esperanza de vida \u00e9 superior aos 70 anos, e os pa\u00edses subdesenvolvidos, onde a esperanza de vida est\u00e1 por debaixo dos 50 anos.\nEn Galicia a esperanza de vida pasou, nos \u00faltimos tempos, de 79,0 anos en 1998 (75,1 para os homes e 82,7 para as mulleres) a 81,7 anos en 2009 (78,3 para os homes e 85,1 para as mulleres).\nA morte na cultura.\nTradicionalmente a morte foi unha das principais fontes do medo, e por iso varias relixi\u00f3ns c\u00e9ntranse en explicar que coa morte non acaba realmente a vida, porque cren na resurrecci\u00f3n futura, nalgunha reencarnaci\u00f3n da alma ou porque o esp\u00edrito da persoa entra noutro mundo (escatolox\u00eda).\nComo asunto desco\u00f1ecido, diversas culturas trataron de personoficar a morte con s\u00edmbolos, entre os que est\u00e1n:\nVarios mitos e lendas xiran en torno \u00e1 criaturas que superan a morte (ou que permanecen nun estado intermedio entre a vida e a morte), como zombis, vampiros e \u00e1nimas errantes, entre outros. Tam\u00e9n dobre diveros feitizos e encantamentos que prometen a inmortalidade ou elixires da eterna xuventude.\nTam\u00e9n hai moitos mitos sobre o que c\u00f3mpre facer cos falecidos, ritos funerarios e d\u00f3s dos superviventes. Actualmente a maior\u00eda das culturas opta por enterrar os corpos (nos cemiterios) ou cremalos.\nA fascinaci\u00f3n pola morte \u00e9 a esencia de movementos culturais como o dark, o g\u00f3tico ou o decadentismo.\nA cultura da morte en Galicia.\nNa Galicia rural, tradicional, a morte era algo sempre presente, coti\u00e1, \u00e1 que se esperaba e para a que cumpr\u00eda prepararse. Desde sempre estivo rodeada dun complexo sistema de pr\u00e1cticas ritualizadas que comezaban a p\u00f3rse en acci\u00f3n desde os momentos previos \u00f3 pasamento ata m\u00e1is ou menos tempo despois de producirse este. Estas pr\u00e1cticas, algunhas herdadas desde tempos da romanizaci\u00f3n ou anteriores, establec\u00e9ronse secularmente na memoria colectiva, sendo asumidas e co\u00f1ecidas por todos. En definitiva, e a\u00ednda que se saiba perfectamente que a todos nos chega (\u00d3 fin, morrer hai que morrer), no momento \u00faltimo da morte o protagonista est\u00e1 s\u00f3 e ten medo. Tam\u00e9n a familia vive unha sensaci\u00f3n semellante, ante a inminencia da ausencia do ser querido e da perda da s\u00faa presenza e amparo. Por todo iso, o grupo familiar e social \u00f3 que pertencen pr\u00e9stase a axudar no que estea na s\u00faa man e a comparti-la dor, e acoden \u00e1 casa para demostrar esa solidariedade, ese apoio, ese conforto, nunha despedida que quere p\u00f3r en evidencia que os protagonistas directos non est\u00e1n s\u00f3s.\nOs distintos momentos ou fases cronol\u00f3xicas que se van suceder son:\nA morte anunciada.\nCrese firmemente que a morte sempre avisa, o que permite prepararse para ese momento, e iso axuda a minora-la angustia da ameaza constante da morte. Estes agoiros chegan por distintas v\u00edas: \u00e1nimas ou esp\u00edritos que se achegan a quen vai morrer ou a algu\u00e9n do seu contorno (o caso m\u00e1is co\u00f1ecido ser\u00eda o da Santa Compa\u00f1a); a propia morte que v\u00e9n advertir o futuro defunto; ou mediante outros sinais emitidos, normalmente, por distintos animais. Tam\u00e9n se interpretan as\u00ed outros feitos inexplicables, como o toque dunha camp\u00e1 sen que ningu\u00e9n a tanxa, a coincidencia do son das camp\u00e1s de d\u00faas parroquias, que se apague un cirio no funeral ou o cheiro a cera ou a aceite nunha encrucillada ou dentro da casa. Verte-lo sal na mesa pode considerarse s\u00f3 agoiro de mala sorte ou mesmo unha maior desgraza, as\u00ed como escoitar golpes na porta ou na vent\u00e1 (que se explican como \u00e1nimas que ve\u00f1en petar na porta para entrar na casa). Crese, finalmente, que as \u00e1nimas dos familiares emigrados ou que viven lonxe poden vir facernos unha \u00faltima visita de despedida xusto no instante no que morren.\nOs agoiros permiten a preparaci\u00f3n do moribundo e da s\u00faa familia para o pasamento. No mundo rural galego pref\u00edrese a \"morte morrida\" -a que ser\u00eda por morte natural- que permita certa preparaci\u00f3n espiritual e poder deixar solucionadas as \u00faltimas vontades, fronte a \"morte matada\", unha morte r\u00e1pida, s\u00fabita, \u00e1 que se aspira no medio urbano.\nO pasamento.\nO momento exacto da morte s\u00f3 se pod\u00eda acreditar por m\u00e9todos emp\u00edricos, pois a presenza do m\u00e9dico era infrecuente. Ademais de observa-la falta de movementos, a ausencia de respiraci\u00f3n, a frialdade que se \u00eda instaurando, o m\u00e1is com\u00fan era confirmalo colocando un espello, un cristal ou a folla dun coitelo xunto \u00e1 boca; outras veces, unha candea.\nConfirmada a morte, comez\u00e1base a prepara-lo corpo para a s\u00faa presentaci\u00f3n no velorio e posterior enterro. O primeiro coidado que se debe ter co defunto \u00e9 pecharlle os ollos, porque se cre que se quedan abertos \"van chamando\" por outra persoa da familia para que o acompa\u00f1e na viaxe \u00f3 outro mundo, e pecharlle a boca. A continuaci\u00f3n proced\u00edase ao lavado do seu corpo (no caso dos homes, afeit\u00e1bannos) como prepar\u00e1ndoo para unha longa viaxe ou unha visita importante. Tam\u00e9n lle tapaban t\u00f3dolos orificios do corpo, con li\u00f1o ou algod\u00f3n, co que se pretend\u00eda pechar calquera cami\u00f1o que puidese permitir ben que a alma retornase \u00f3 corpo, ben que lle entrase o \"Mal\". A seguir proced\u00edase a vestilo coa \"mortalla\": a mellor roupa que tivese o defunto, ou ben, se se trataba dunha familia pobre, envolto nunha tea branca.\nTam\u00e9n hab\u00eda que acondiciona-la casa, especialmente a habitaci\u00f3n na que se expor\u00e1 o cad\u00e1ver: normalmente o dormitorio, noutros casos a sala m\u00e1is ampla da casa. Cando se expo\u00f1\u00eda dentro da caixa, esta se colocaba no chan, sobre un pano negro. En caso contrario coloc\u00e1base o corpo sobre o leito \u2013outras veces sobre unha mesa-, coas mans cruzadas no peito, por crer que esta postura cos brazos en cruz protex\u00eda o morto do demo. \u00d3 lado do corpo, un caldeiro con auga bendita e unha rama de loureiro. Tam\u00e9n se adoitaba botar sal no chan da habitaci\u00f3n para escorrenta-lo demo e abrir unha vent\u00e1 para que a alma te\u00f1a por onde sa\u00edr e non darlle ocasi\u00f3n de introducirse no corpo dalg\u00fan dos presentes produc\u00edndolle o \"asombramento\" ou \"aire de morto\".\nAo mesmo tempo que se preparaba o corpo do defunto, outros membros da familia comunicaban o desenlace aos veci\u00f1os da parrroquia. Esta comunicaci\u00f3n pod\u00eda ser persoal, de porta en porta, ou mediante o toque das camp\u00e1s da igrexa, as necrol\u00f3xicas colocadas en lugares habituais, ou mediante o toque das camp\u00e1s da igrexa: cando as camp\u00e1s \"tocan a morto\", o n\u00famero e ritmo das badaladas \u2013variable en cada parroquia- informaba do sexo e idade de quen faleceu: tres toques seguidos, cunha pausa, anunciaban a morte dun home; dous, a dunha muller.\nO velorio.\nPouco a pouco, nunha incesante corrente humana, familiares, amigos e veci\u00f1os van reun\u00edndose na casa para despedi-lo morto, colocado sobre a cama ou xa na caixa, e acompa\u00f1ar \u00e1 familia durante toda a noite. Tras persignarse e descubrirse, dedicaban uns primeiros momentos de silencio e dor, con distintas mostras de louvanza e aprecio polo defunto. As mulleres quedaban rezando interminables rosarios interrompidos por choros e os homes retir\u00e1banse a outra habitaci\u00f3n. Pronto cambiaban o tema de conversaci\u00f3n fac\u00e9ndoo m\u00e1is livi\u00e1n e variado, nun intento inconsciente de alivia-la dor e adormece-la angustia ante a morte, para rematar falando do tempo, dos traballos do campo ou de calquera cousa, mesmo xa con momentos de relaxaci\u00f3n e algunhas risas m\u00e1is ou menos disimuladas.\nNon era raro que \u00e1s poucas horas de velorio comezasen a aparecer barallas e vasos de vi\u00f1o ou augardente, e mesmo xogos diversos, habituais ata os anos vinte do s\u00e9culo XX, que chegaban a inclu\u00edr o morto (xogos de pezas de roupa, nos que ti\u00f1an que ir coller algunha peza ou calzado do morto, ou nos que as mozas que perd\u00edan ti\u00f1an que ir bicalo.\nO enterro.\nChegado o d\u00eda seguinte proced\u00edase \u00f3 enterro. O cad\u00e1ver era retirado da casa a ombreiros dos familiares homes, dentro da caixa, podendo ir esta aberta ou, normalmente, pechada. Sac\u00e1bano sempre cos p\u00e9s por diante e pola porta principal. Cando o morto era un neno, a caixa era branca \u2013como s\u00edmbolo de pureza- e sobre ela colocaban flores; cando era un adulto, era negra ou cuberta de panos negros.\nNese momento liber\u00e1base toda a tensi\u00f3n e a familia e as mulleres presentes romp\u00edan a chorar despedindo o morto e louvando a berros as s\u00faas virtudes. Cham\u00e1base a isto \"face-lo pranto\". Habitualmente, as mulleres da casa quedaban nela, logo de despedir o defunto desde a porta ou desde as vent\u00e1s.\nNo cami\u00f1o do cemiterio, a orde da comitiva era a seguinte: primeiro un rapaz tocando unha campa\u00ed\u00f1a, logo o sancrist\u00e1n coa cruz da parroquia, a seguir \u00eda o cadaleito portado por catro homes, que se intercambiaban cada pouco. Detr\u00e1s \u00eda o cura ou curas rezando responsos e, finalmente, a familia, os amigos e os veci\u00f1os. Durante o cami\u00f1o \u00f3 cemiterio, as mulleres continuaban chorando e despedindo o morto. Hab\u00eda mulleres que eran contratadas especificamente para facelo, as \"carpideiras\", \"choradeiras\" ou \"pranxideiras\". Adoitaban parar nos cruceiros que houbese no cami\u00f1o e pousaban a caixa para que o crego botase un responso, segundo o solicitasen os asistentes bot\u00e1ndolle unhas moedas no cubo da auga bendita.\nO enterramento fac\u00edase no adro da igrexa, \"en sagrado\". No momento de baixa-la caixa \u00e1 cova repet\u00edanse os choros e lamentos, despedindo definitivamente o familiar ou veci\u00f1o. Alg\u00fans botaban presas de terra sobre a caixa logo de bicala.\nRematado o enterro, os participantes volven \u00e1 casa do defunto, na que se adoitaba repartir un molete de pan a cada un (\"pan do defunto\") ou s\u00f3 \u00f3s nenos (o \"carolo\"); noutras ocasi\u00f3ns, o pan repart\u00edase entre t\u00f3dolos pobres do lugar. Pero moitas veces organiz\u00e1base un verdadeiro banquete, semellante \u00f3 que se celebraba nas festas, no que participaban t\u00f3dolos asistentes ou s\u00f3 os familiares que, por viviren lonxe, quedar\u00edan a durmir na casa. Estas comidas f\u00fanebres (das que tam\u00e9n se cita que se celebraban mesmo antes do enterro, co corpo a\u00ednda presente) fac\u00edanse na casa do defunto ou na dalg\u00fan familiar pr\u00f3ximo, rara vez na taberna.\nA lembranza.\nPero a vida segue e os que quedan te\u00f1en que seguir coas ocupaci\u00f3ns e traballos de t\u00f3dolos d\u00edas. Quen se foi permanece na memoria dos que quedan, durante m\u00e1is nou menos tempo, e quedan tam\u00e9n con n\u00f3s, como \u00e1nimas benditas.\nA familia mant\u00e9n o contacto con el a trav\u00e9s da oraci\u00f3n. Como nunca se pode te-la seguridade de que fose \u00f3 ceo, hai que prever que a s\u00faa alma estea no purgatorio penando por alg\u00fan pecado ou falta cometida, polo que c\u00f3mpren oraci\u00f3ns e esmolas que adianten o seu perd\u00f3n definitivo. Tam\u00e9n se lles reza para pedirlles axuda e conforto. Neste mesmo contexto nacen os petos de \u00e1nimas, onde os crentes botan esmolas para paga-las misas polas \u00e1nimas da parroquia.\nHai certos momentos nos que esta lembranza est\u00e1 m\u00e1is presente: os cabodanos e o d\u00eda de defuntos. Tam\u00e9n no Nadal hai unha lembranza especial polas almas dos que morreron."}
{"id": "16604", "revid": "2445", "url": "https://gl.wikipedia.org/wiki?curid=16604", "title": "Lista sucesoria dos Papas", "text": ""}
{"id": "16606", "revid": "138085", "url": "https://gl.wikipedia.org/wiki?curid=16606", "title": "Mosca", "text": "Mosca \u00e9 o nome com\u00fan dun extenso grupo de especies de insectos pertencentes \u00e1 orde dos d\u00edpteros (\"Diptera\"). Foron clasificadas unhas 120.000 especies de moscas, e alg\u00fans cient\u00edficos estiman que hai un mill\u00f3n de especies vivas hoxe en d\u00eda. As\u00ed pois, unha de cada dez especies animais reco\u00f1ecidas pola ciencia \u00e9 unha mosca, e existen m\u00e1is especies distintas de moscas que de vertebrados.\nAs moscas pos\u00faen un corpo con cabeza, t\u00f3rax e abdome; o primeiro par de \u00e1s est\u00e1n completamente formadas e o segundo par est\u00e1 transformado nuns ap\u00e9ndices chamados hapterios que lle serven para o equilibro no voo; ollos compostos por centos de facetas sensibles \u00e1 luz individualmente, e pezas bucais adaptadas para succionar, lamber ou perforar. Ningunha mosca \u00e9 quen de morder ou mastigar, pero moitas especies pican e succionan sangue. O seu ciclo de vida \u00e9 holomet\u00e1bolo, isto \u00e9, que pasa por varias fases morfol\u00f3xicas, que no caso da mosca son catro: o ovo, a larva, a ninfa, e o adulto. Algunhas especies completan este ciclo nuns poucos d\u00edas e outras nun ou dous meses.\nAs moscas forman parte de case todos os ecosistemas, en todos os h\u00e1bitats terrestres. As consecuencias da s\u00faa presenza para a sociedade humana son de importancia porque xunto cos mosquitos, e s\u00f3 despois do propio ser humano e os microorganismos pat\u00f3xenos, as moscas son os seres vivos que causan m\u00e1is dano e morte na especie humana. Son axentes de transmisi\u00f3n dunha gran cantidade de enfermidades, inclu\u00edndo c\u00f3lera, dengue, disenter\u00eda, febre amarela, malaria, salmonelose e febre tifoide; e causan perdas significativas na produci\u00f3n de froitas e outros vexetais.\nAs moscas son tam\u00e9n organismos moi importantes na reciclaxe dos refugallos de orixe animal e vexetal, un proceso esencial para a permanencia da vida na terra. Son tam\u00e9n necesarias como alimento de paxaros, ras e outros r\u00e9ptiles, morcegos, ara\u00f1as, e insectos varios. Moitas moscas participan tam\u00e9n na polinizaci\u00f3n das plantas."}
{"id": "16607", "revid": "289", "url": "https://gl.wikipedia.org/wiki?curid=16607", "title": "\u00d3bito", "text": ""}
{"id": "16612", "revid": "25871", "url": "https://gl.wikipedia.org/wiki?curid=16612", "title": "OpenBSD", "text": "OpenBSD \u00e9 un sistema operativo, da li\u00f1a de UNIX, de c\u00f3digo aberto con licenza BSD e multiplataforma. Xorde dunha modificaci\u00f3n dunha distribuci\u00f3n Berkeley Software Distribution (BSD), que era unha distribuci\u00f3n de investigaci\u00f3n que se creou na Universidade de California, Berkeley. Ese \"fork\", ou novo desenvolvemento, comezouno Theo de Raadt a finais de 1995 empregando a NetBSD como base. Ademais do sistema operativo, a distribuci\u00f3n mant\u00e9n versi\u00f3ns que de versi\u00f3ns de subsistemas como OpenSSH, e que se integra en m\u00faltiples paquetes doutros sistemas operativos. \nO proxecto co\u00f1\u00e9cese dentro da s\u00faa comunidade de desenvolvemento como un proxecto orientado a ser de c\u00f3digo aberto, ter boa documentaci\u00f3n, manter a correcci\u00f3n no c\u00f3digo fonte, auditar a calidade do c\u00f3digo e ofrecer seguridade. Ata 2018, en 22 anos de existencia, s\u00f3 se lle atoparon d\u00faas vulnerabilidades empregando as s\u00faas opci\u00f3ns por defecto da instalaci\u00f3n. Mant\u00e9n unha pol\u00edtica estrita de licenzas e prefire o uso da licenza ISC e outras variantes da licenza BSD simplificada. \nO coordinador do proxecto desde o seu comezo ata o 2018 foi De Raadt, que traballa desde Alberta, Canad\u00e1. A mascota do proxecto \u00e9 un peixe tetraod\u00f3ntido que ten o alcume de Puffy. \nHistoria.\nOpenBSD \u00e9 unha bifurcaci\u00f3n, \"fork\", de NetBSD deuse por mor de diverxencias entre Theo de Raadt e os outros fundadores do proxecto NetBSD.\nVersi\u00f3n.\nA versi\u00f3n actual \u00e9 6.3 foi publicada en abril de 2018. Inclu\u00edu melloras no soporte de hardware, en vmm, na implementaci\u00f3n da wifi IEEE 802.11 e outras melloras nas conexi\u00f3ns \u00e1 rede, daemons de routing e melloras na seguridade do sistema."}
{"id": "16615", "revid": "52194", "url": "https://gl.wikipedia.org/wiki?curid=16615", "title": "Zapateiro (hom\u00f3nimos)", "text": "O termo zapateiro p\u00f3dese referir a:"}
{"id": "16617", "revid": "23204", "url": "https://gl.wikipedia.org/wiki?curid=16617", "title": "Morcegos", "text": "Os quir\u00f3pteros ou morcegos (Chiroptera) son unha orde de mam\u00edferos placentarios cuxas extremidades superiores se desenvolveron como \u00e1s. Con aproximadamente 1.100 especies, representan aproximadamente un 20% de todas as especies de mam\u00edferos, o que os converte na segunda orde m\u00e1is numerosa desta clase (tras os roedores). Est\u00e1n presentes en todos os continentes, ag\u00e1s na Ant\u00e1rtida.\nSon os \u00fanicos mam\u00edferos capaces de voar, espall\u00e1ronse por case todo o mundo e ocuparon unha gran variedade de nichos ecol\u00f3xicos diferentes. Desempe\u00f1an un papel ecol\u00f3xico vital como polinizadores e tam\u00e9n desenvolven un importante papel na dispersi\u00f3n de sementes; moitas plantas tropicais dependen por completo dos morcegos. Te\u00f1en as patas anteriores transformadas en \u00e1s e a maior\u00eda gu\u00edanse e cazan por ecolocaci\u00f3n. Preto dun 70% das especies son insect\u00edvoras e a maior parte do resto frux\u00edvoras; algunhas alim\u00e9ntanse de pequenos vertebrados como ras, roedores, aves, peixes, outros morcegos ou, como no caso dos vampiros (subfamilia Desmodontinae), de sangue.\nO seu tama\u00f1o var\u00eda dende os 29-33\u00a0mm de lonxitude e 2\u00a0g de peso do morcego moscard\u00f3n (\"Craseonycteris thonglongyai\"), aos m\u00e1is de 1,5\u00a0m de lonxitude e 1,2\u00a0kg de peso do raposo voador filipino (\"Acerodon jubatus\").\nPor mor dos h\u00e1bitos nocturnos da maior\u00eda das s\u00faas especies e a ancestral incomprensi\u00f3n sobre como pod\u00edan \u00abver\u00bb na escuridade, consider\u00e1baselles e a\u00ednda se lles considera a mi\u00fado como habitantes sinistros da noite, e con poucas excepci\u00f3ns (como na China, onde son s\u00edmbolo de felicidade e proveito) na maior parte do mundo os morcegos causaron temor entre os humanos ao longo da historia; iconas imprescindibles no cinema de terror, aparecen en multitude de mitos e lendas e, a\u00ednda que en realidade s\u00f3 tres especies son hemat\u00f3fagas, a mi\u00fado son vencelladas cos mitol\u00f3xicos vampiros.\nEn Galicia rexistrouse a presenza de 24 das 45 especies de morcegos que viven en Europa o que fai de Galicia un para\u00edso para os quir\u00f3pteros europeos.\nEtimolox\u00eda.\nO nome cient\u00edfico da orde, \"Chiroptera\", prov\u00e9n de dous voc\u00e1bulos gregos, \"cheir\" (\u03c7\u03b5\u03b9\u03c1, \"man\"), e \"pteron\" (\u03c0\u03c4\u03b5\u03c1\u03bf\u03bd, \"\u00e1\"). Malia ser poucos os quir\u00f3pteros que o son completamente, antigamente predominaba a crenza de que eran cegos, como demostra a orixe do seu nome com\u00fan, \u00abmorcego\u00bb, formada polo substantivo \"mur\" e o adxectivo \"cego\" \u00abrato cego\u00bb, derivadas \u00e1 s\u00faa vez da uni\u00f3n das voces latinas latinos \"mus\" (rato) e \"caec\u016dlus\" (diminutivo de \"caecus\", \"cego\"). En galego recibe tam\u00e9n os nomes de \"muricego\", \"municego\" e \"murcego\". Noutras linguas o seu nome com\u00fan tam\u00e9n \u00e9 unha palabra composta que alude \u00e1 s\u00faa semellanza cos roedores e a s\u00faa capacidade de voar, como \"ratpenat\" (rata alada) en catal\u00e1n, ou \"fledermause\" (rato que voa) en alem\u00e1n, en \u00e9uscaro ch\u00e1mase \"sagu zahar\" (rato vello), os chineses ch\u00e1manos \"sein-shii\" (rato celeste) e os aztecas cham\u00e1banos \"quimichpapalotl\", de \"quimich\", rato, e \"papalotl\", bolboreta.\nO termo \u00abvampiro\u00bb, que se emprega como nome com\u00fan dos morcegos hemat\u00f3fagos, ten a s\u00faa orixe nos m\u00edticos vampiros, termo que prov\u00e9n de \"vampir\" nas linguas eslavas e do alem\u00e1n, que se deriva do polaco \"wampir\" e este \u00e1 s\u00faa vez do eslavo arcaico \"oper\", con ra\u00edces indoeuropeas paralelas no turco e no persa, e que significa \u00abser voador\u00bb, \u00abbeber ou chuchar\u00bb e \u00ablobo\u00bb.\nMorfolox\u00eda.\nXunto coas aves e os xa extintos pterosauros, os morcegos son os \u00fanicos animais vertebrados capaces de voar. Para conseguilo, desenvolveron unha serie de caracteres destinados a permitir o voo; ag\u00e1s o polgar, todos os dedos das mans est\u00e1n particularmente alongados e soste\u00f1en unha fina membrana de pel, flexible e el\u00e1stica, que garante a sustentaci\u00f3n. Esta membrana, denominada pataxio, est\u00e1 formada por d\u00faas capas de pel que recobren unha capa central de tecidos innervados, vasos sangu\u00edneos e fibras musculares.\nA s\u00faa pelaxe var\u00eda segundo as especies, pero xeralmente son pardos, grises, amarelos, vermellos e negros. O seu tama\u00f1o var\u00eda dende os 29?33\u00a0mm de lonxitude e 2\u00a0g de peso do \"Craseonycteris thonglongyai\" o mam\u00edfero m\u00e1is pequeno existente na actualidade, aos m\u00e1is de 1,5\u00a0m de lonxitude e 1,2\u00a0kg de peso do gran \"Acerodon jubatus\". Outros morcegos de gran tama\u00f1o son o \"Pteropus giganteus\", o \"Pteropus livingstonii\" ou o \"Pteropus vampyrus\", o morcego de maior envergadura. A pesar do seu nome, os megaquir\u00f3pteros non son sempre maiores c\u00e1 os microquir\u00f3pteros, pois algunhas especies tan s\u00f3 miden seis cent\u00edmetros de lonxitude e son m\u00e1is pequenos c\u00f3s microquir\u00f3pteros de maior tama\u00f1o.\nEsqueleto.\nA principal adaptaci\u00f3n esquel\u00e9tica desta orde de mam\u00edferos \u00e9 un pronunciado alongamento do quiridio, especialmente nos seus \u00f3sos m\u00e1is separados da li\u00f1a media. O radio \u00e9 longo e a ulna reducida e est\u00e1 fusionada con este, e o \u00famero \u00e9 tam\u00e9n moi longo e cunha cabeza grande, articulada coa esc\u00e1pula dunha forma especial, pois os movementos de voo danse sobre todo a nivel do ombreiro, permanecendo r\u00edxido o resto da extremidade; o c\u00f3bado tan s\u00f3 permite movementos de flexi\u00f3n-extensi\u00f3n e o carpo realiza a flexi\u00f3n-extensi\u00f3n e o despregamento dos dedos. O primeiro dedo \u00e9 robusto e externo \u00e1 \u00e1 e sempre esta provisto de unlla (no caso dos megaquir\u00f3pteros tam\u00e9n o segundo dedo); o resto de metacarpianos e falanxes proximais est\u00e1n especialmente alongados para soster o pataxio, coas falanxes distais relativamente curtas. As extremidades posteriores son d\u00e9biles e contan con cinco dedos provistos de unllas, que empregan para pendurarse sen necesidade de contracci\u00f3n muscular.\nO esterno forma unha quilla onde se inseren os seus potentes m\u00fasculos pectorais e a ancha e vigorosa clav\u00edcula adoita estar fusionada co esterno e a esc\u00e1pula. As costelas son anchas, te\u00f1en pouca mobilidade e poden fusionarse entre si e coas v\u00e9rtebras, o que fai que a s\u00faa respiraci\u00f3n sexa predominantemente diafragm\u00e1tica. A pelve evolucionou para adaptarse ao voo; \u00e1chase desprazada de forma que o acet\u00e1bulo queda situado dorsalmente e a pata sostense cara a f\u00f3ra e cara a arriba, e xeralmente carecen de s\u00ednfise pubiana; nos microquir\u00f3pteros, o ilion e o sacro est\u00e1n fusionados at\u00e9 o nivel do acet\u00e1bulo, co que carecen de mobilidade na uni\u00f3n iliosacral, e no caso dos megaquir\u00f3peteros os dous \u00f3sos est\u00e1n completamente fusionados. As esternebras son robustas e est\u00e1n fusionadas, e as espi\u00f1as neurais, a propia columna vertebral e especialmente a rexi\u00f3n lumbar son curtas. A columna est\u00e1 composta por sete v\u00e9rtebras cervicais, once v\u00e9rtebras tor\u00e1cicas e at\u00e9 dez v\u00e9rtebras caudais; para sustentar os seus poderosos m\u00fasculos de voo, as v\u00e9rtebras tor\u00e1cicas est\u00e1n fortemente unidas entre si formando unha columna r\u00edxida.\nA orientaci\u00f3n das s\u00faas extremidades inferiores \u00e9 \u00fanica entre os mam\u00edferos; a uni\u00f3n da cadeira est\u00e1 virada 90\u00b0 de forma que as pernas prox\u00e9ctanse de lado e a cara dos xeonllos fica case cara a atr\u00e1s. En parte debido a esta rotaci\u00f3n, o seu movemento ao andar \u00e9 xeralmente romo e a diferenza doutros tetr\u00e1podos. Este dese\u00f1o das extremidades inferiores d\u00e1 apoio ao pataxio no voo e perm\u00edtelles pendurarse boca abaixo, posici\u00f3n na que pasan gran parte da s\u00faa vida, pendendo das ramas das \u00e1rbores ou dos teitos das covas onde habitan. Tam\u00e9n te\u00f1en o polgar dos p\u00e9s libre e est\u00e1 dotado dunha unlla que lles axuda a pendurarse e rubir. Cando est\u00e1n pendurados, o seu peso exerce unha tracci\u00f3n sobre os tend\u00f3ns que mant\u00e9n as poutas en posici\u00f3n de enganche, o que lles permite ficar pendurados mesmo durmidos e non gastar enerx\u00eda a\u00ednda que permanezan nesa posici\u00f3n durante grandes per\u00edodos de tempo.\nClasificaci\u00f3n.\nHai d\u00faas subordes de morcegos:\nOs \"Megachiroptera\" comen froitas, mentres que os \"Microchiroptera\" comen principalmente insectos, e con frecuencia dependen da ecolocaci\u00f3n para navegaci\u00f3n e para atopar presas. Un grupo de especies, os vampiros, alim\u00e9ntase de sangue.\nCr\u00edase que as d\u00faas subordes se desenvolveron de forma independente, e que as s\u00faas caracter\u00edsticas semellantes eran o resultado de evoluci\u00f3n converxente, mailas an\u00e1lises xen\u00e9ticas mostraron que os dous grupos te\u00f1en un devanceiro voador com\u00fan.\nS\u00e1bese pouco sobre a evoluci\u00f3n dos morcegos, xa que os seus esqueletos pequenos e delicados non fosilizan ben. Os morcegos f\u00f3siles m\u00e1is antigos atopados son o \"Icaronyctens\", \"Archaeonyctnes\", \"Palaeochropteryx\" e \"Hasianycteris\" do Eoceno inferior (preto de 50 mill\u00f3ns de anos atr\u00e1s), mais son xa moi semellantes aos \"Microchiroptera\" modernos.\nOs morcegos agr\u00fapanse usualmente, xunto cos \"Scandentia\", \"Dermoptera\" e primates, na superorde \"Archonta\".\nAnatomia.\nO \u00f3so do metacarpo e o segundo e quinto dedos dos membros anteriores son alongados, e entre eles existe unha membrana, chamada \"quiropataxio\". A membrana est\u00e9ndese dos dedos ata o lado do corpo e deste ata a base dos membros posteriores. A ala enteira dun morcego \u00e9 chamada \"pataxio\". Moitas especies te\u00f1en tam\u00e9n unha membrana entre os membros posteriores inclu\u00edndo a cola. Esta membrana \u00e9 o \"uropataxio\".\nO pataxio est\u00e1 cheo de delicados vasos sanguineos, fibras musculares e nervios. No tempo fr\u00edo, os morcegos enr\u00f3lanse nas s\u00faas propias \u00e1s como nunha casaca. Cando vai calor exp\u00e1ndennas para refrescar os seus corpos.\nO polgar e mais \u00e1s veces o segundo dedo dos membros anteriores te\u00f1en garras, como os cinco dedos dos membros posteriores. As garras traseiras permiten aos morcegos agarr\u00e1rense \u00e1s p\u00f3las ou sa\u00edntes. Os morcegos tam\u00e9n poden moverse no chan, mais son bastante desaxeitados.\nTodos os morcegos son activos \u00e1 noite ou ao luscofusco, polo tanto os ollos da maior\u00eda das especies est\u00e1n pouco desenvolvidos. Os seus sentidos de olfacto e audici\u00f3n, non obstante, son excelentes. Ao emitir sons de alta frecuencia e escoitar os seus ecos, os \"Microchiroptera\" localizan presas e outros obxectos pr\u00f3ximos. Este \u00e9 o proceso de ecolocaci\u00f3n, unha habilidade que comparten cos golfi\u00f1os e mailas baleas.\nOs dentes par\u00e9cense aos dos insect\u00edvoros. Son moi agudos, para roer a trav\u00e9s da casca das froitas ou da armadura de quitina dos insectos.\nReproduci\u00f3n.\nUn morcego acabado de nacer ag\u00e1rrase \u00e1 pel da nai e \u00e9 transportado, a\u00ednda que logo se torne grande de m\u00e1is para isto. Ser\u00eda dif\u00edcil para un adulto carregar m\u00e1is dunha cr\u00eda, polo tanto normalmente nace s\u00f3 unha. Os morcegos frecuentemente forman colonias con moitas femias dando a luz na mesma \u00e1rea, sexa unha caverna, un oco de \u00e1rbore ou unha cavidade nunha construci\u00f3n. A xestaci\u00f3n dura de 2 a 7 meses, variando conforme a especie. Nalgunhas especies d\u00faas gl\u00e1ndulas mamarias est\u00e1n situadas entre o peito e os ombros (axilares), mais tam\u00e9n poden ser pectorais ou abdominais.\nA habilidade de voar \u00e9 conx\u00e9nita, mais despois do nacemento as \u00e1s son pequenas para voar. Os xoves morcegos da orde \"Microchiroptera\" t\u00f3rnanse independentes \u00e1 idade de 6 a 8 semanas, os da orde \"Megachiroptera\" non antes dos catro meses. \u00c1 idade de dous anos os morcegos est\u00e1n sexualmente maduros.\nA expectativa de vida do morcego vai de 10 a 30 anos, segundo a especie.\nInimigos.\nOs morcegos pequenos son \u00e1s veces presas de curuxas e falc\u00f3ns. De maneira xeral, hai poucos animais capaces de cazar un morcego. En Asia existe unha ave, un tipo de falc\u00f3n, que se especializou en cazar morcegos. O gato dom\u00e9stico \u00e9 un predador regular en \u00e1reas urbanas, colle morcegos que est\u00e1n entrando ou deixando un abrigo, ou no chan. Raramente os morcegos descenden ao chan para se alimentar, pode acontecer debido a accidentes mentres est\u00e1n aprendendo a voar, en tempo fr\u00edo ou como estratexia de aproximaci\u00f3n.\nOs peores inimigos son os parasitos. As membranas, cos seus vasos sangu\u00edneos, son fontes ideais de alimento para pulgas, carrachas e \u00e1caros. Alg\u00fans grupos de insectos zugan s\u00f3 sangue de morcego, por exemplo a \"mosca do morcego\". Nas s\u00faas cavernas os morcegos fican pendurados moi pr\u00f3ximos, polo tanto \u00e9 f\u00e1cil para os parasitos infestar novos hospedadores.\nVector da rabia.\nNos lugares onde a rabia non \u00e9 end\u00e9mica, como na maior parte da Europa occidental, os pequenos morcegos poden ser considerados inofensivos, pero noutras rexi\u00f3ns poden funcionar como vectores da doenza. Os morcegos grandes poden dar unha trabada desagradable. Deben tratarse co mesmo respecto que a calquera animal silvestre.\nMorcegos en Galicia.\n Na listaxe seguinte at\u00f3pase primeiro o nome galego, logo o nome cient\u00edfico e unha referencia da distribuci\u00f3n en Galicia e o h\u00e1bitat m\u00e1is com\u00fan: \nAspectos culturais.\nO morcego \u00e9 sagrado en Tonga, \u00c1frica Occidental e Bosnia, e frecuentemente \u00e9 considerado a manifestaci\u00f3n f\u00edsica dunha alma separada. Os morcegos est\u00e1n intimamente relacionados cos vampiros, que se di ser\u00e1n capaces de se metamorfosear en morcegos ou lobos. Son tam\u00e9n un simbolo de pantasmas, morte e doenza. Entre alg\u00fans nativos americanos, como os creek, cherokees e apaches, o morcego \u00e9 un esp\u00edrito embusteiro. A tradici\u00f3n chinesa afirma que o morcego \u00e9 un s\u00edmbolo de lonxevidade e felicidade, como en Polonia, na rexi\u00f3n da Macedonia e entre os \u00e1rabes e Kwakiutls.\nNa cultura occidentel o morcego \u00e9 frecuentemente s\u00edmbolo da noite e a s\u00faa natureza prohibida. \u00c9 un dos animais b\u00e1sicos asociados cos caracteres ficcionais da noite, tanto vil\u00e1ns como Dr\u00e1cula, canto heroes como Batman.\nNo Reino Unido todos os morcegos est\u00e1n protexidos polos \"Decretos da Vida Silvestre e Zona Rural\" (\"Wildlife and Countryside Acts\"), e incluso perturbar un morcego ou o seu ni\u00f1o pode ser multado.\nOs morcegos na cultura popular galega.\nHai quen cre que se se lle d\u00e1 a algu\u00e9n a beber sangue de morcego, non dormir\u00e1 nunca m\u00e1is. Outros etn\u00f3grafos din que \u00e9 un afamado bebedizo para namorar, \u00fatil para calquera dos dous sexos. Finalmente, hai quen asegura que o sangue de morcego \u00e9 mortal: se se bota no vi\u00f1o e se lle d\u00e1 a beber a algu\u00e9n, este morre ou tolea."}
{"id": "16619", "revid": "23204", "url": "https://gl.wikipedia.org/wiki?curid=16619", "title": "Esci\u00faridos", "text": "A dos esci\u00faridos (\"Sciuridae\") \u00e9 unha familia de mam\u00edferos da orde dos roedores e suborde dos esciuromorfos que incl\u00fae os esqu\u00edos, as marmotas e as cinco especies do x\u00e9nero \"Cynomys\".\nTaxonom\u00eda.\nClasificaci\u00f3n.\nA familia div\u00eddes en cinco subfamilias, coas tribos que se indican:\nCaracter\u00edsticas.\nComo todos os roedores, pos\u00fae dentes incisivos fort\u00edsimos, con que roen sementes con facilidade. Os esci\u00faridos son animais principalmente arbor\u00edcolas e vive nas copas das \u00e1rbores. Das copas, saltan dunha p\u00f3la para outra, chegando os saltos a 5 metros de lonxitude, sen temer a ca\u00edda.\nDistribuci\u00f3n xeogr\u00e1fica.\nOs esci\u00faridos est\u00e1n espallados por case todo o mundo, a maior\u00eda nas zonas de climas temperado ou tropical, mais tam\u00e9n nalgunhas zonas de clima fr\u00edo.\nBiolox\u00eda.\nAs sementes son a s\u00faa principal fonte de alimentaci\u00f3n, mais tam\u00e9n consomen insectos e froitas. Cando os alimentos escasean, invaden ni\u00f1os doutros animais e devoran as crias."}
{"id": "16620", "revid": "23204", "url": "https://gl.wikipedia.org/wiki?curid=16620", "title": "Eug\u00e8ne Dubois", "text": "Marie Eug\u00e8ne Fran\u00e7ois Thomas Dubois, nado en 1858 e finado en 1940, foi un anatomista holand\u00e9s famoso por descubrir o \"Homo erectus\" en Xava en 1891.\nTraxectoria.\nFillo dun farmac\u00e9utico de Eijsden, quedou fascinado pola historia natural dende moi novo, foi un excelente estudante e graduouse como doutor en 1884, e pasou a ensinar anatom\u00eda na Universidade de \u00c1msterdan, pero un ano despois xa estaba nas Indias Orientais Holandesas na procura do elo perdido entre o humano e o simio, seguindo as teor\u00edas de Ernst Haeckel e Alfred Rusell Wallace. Na \u00e9poca era com\u00fan o crenza, collida de Darwin, que os humanos evolu\u00edran nos tr\u00f3picos, e a crenza de Dubois que os humanos estaban emparentados cos xib\u00f3ns, propios de Indonesia levouno al\u00ed como oficial m\u00e9dico do ex\u00e9rcito holand\u00e9s. Chegou a Sumatra en decembro de 1887, instalouse en Padang acompa\u00f1ado da s\u00faa muller e fillo. Durante o seu tempo libre dedic\u00e1base a buscar f\u00f3siles, axi\u00f1a os resultados promet\u00edan polo que o goberno destinou ao seu servizo dous enxe\u00f1eiros e 50 traballadores convictos, pero fracasaron na s\u00faa busca polas dif\u00edciles condici\u00f3ns, un enxe\u00f1eiro morreu e parte dos traballadores fuxiron.\nEn 1890, tras sufrir un ataque de malaria, foi destinado a Tulungagung, no leste de Xava, dous anos antes un mineiro atopara un cranio f\u00f3sil, e comeza buscando no mesmo lugar que aparecera o f\u00f3sil (Xava central) para m\u00e1is tarde buscar nos dep\u00f3sitos fluviais do r\u00edo Solo para o que se lle asignan dous enxe\u00f1eiros e un grupo de traballadores convictos, e entre outros f\u00f3siles en agosto de 1891 atoparon un fragmento dunha b\u00f3veda cranial f\u00f3sil e un molar e tras a par\u00e9ntese provocada pola tempada de choivas, ao ano seguinte un f\u00e9mur e un dente, todos restos do co\u00f1ecido posteriormente como o home de Xava, a\u00ednda que un primeiro momento pensou que ser\u00eda algunha clase de chimpanc\u00e9 extinguido.\nEn 1894, Dubois, publicou unha descrici\u00f3n dos seus f\u00f3siles, cham\u00e1ndoo \"Pithecanthropus erectus\", ao que describ\u00eda como metade simio, metade humano. En 1895 regresou a Europa, onde deu a co\u00f1ecer os seus decubrimentos, uns poucos cient\u00edficos recib\u00edronno estusiasticamente, pero a maior\u00eda mostrouse en desacordo coa s\u00faa interpretaci\u00f3n, a\u00ednda as\u00ed participou en congresos e conferencias cient\u00edficas ata comezos de s\u00e9culo, retirouse do ex\u00e9rcito colonial e aceptou un posto como profesor de xeolox\u00eda na Universidade de Amsterdam e optou pola discreci\u00f3n sobre os seus descubrimentos ata 1923 ao permitir a outros cient\u00edficos estudar os seus f\u00f3siles xunto a restos de Pit\u00e9ncatro que descubrira anos atr\u00e1s."}
{"id": "16629", "revid": "69467", "url": "https://gl.wikipedia.org/wiki?curid=16629", "title": "Corrubedo, Ribeira", "text": "Santa Mar\u00eda de Corrubedo \u00e9 unha parroquia do concello coru\u00f1\u00e9s de Ribeira na comarca do Barbanza. Segundo o IGE no ano 2018 ti\u00f1a 714 habitantes (367 homes e 347 mulleres). At\u00e9 1928 pertenceu \u00e1 parroquia de Olveira.\nNela sit\u00faase o cabo de Corrubedo e unha pequena parte do parque natural \"complexo dunar de Corrubedo e lagoas de Carregal e Vix\u00e1n\", que incl\u00fae as dunas de Corrubedo e as lagoas de Carregal e Vix\u00e1n, que comparte coas parroquias estremeiras de Olveira, Artes e Carreira.\nEste parque natural \u00e9 un sistema de praia-barreira. Logo dun extenso areeiro que conforma a praia, sit\u00faanse as dunas e, tras delas, a lagoa de Carregal e marismas.\nXentilicio.\nEsta parroquia pos\u00fae un xentilicio, completamente consolidado e atestado, que \u00e9 corrubed\u00e1n.\nPatrimonio.\nO templo, de estilo neocl\u00e1sico, constru\u00eduse entre fins do s\u00e9culo XIX e comezos do XX."}
{"id": "16636", "revid": "23204", "url": "https://gl.wikipedia.org/wiki?curid=16636", "title": "Ernst Haeckel", "text": "Ernst Heinrich Philipp August Haeckel, nado en Potsdam o 16 de febreiro de 1834 e finado en Jena o 9 de agosto de 1919, foi un bi\u00f3logo e fil\u00f3sofo alem\u00e1n que popularizou o traballo de Charles Darwin en Alema\u00f1a, propuxo novos termos como phylum, ecolox\u00eda ou disteleolox\u00eda.\nTraxectoria.\nHaeckel formulou en 1866 a teor\u00eda da recapitulaci\u00f3n, hoxe desacreditada, segundo a cal o desenvolvemento dun embri\u00f3n de cada especie repite o desenvolvemento evolutivo desa especie totalmente.\nHaeckel avogaba que as razas \"primitivas\" estaban na s\u00faa infancia e precisaban a supervisi\u00f3n e protecci\u00f3n de sociedades m\u00e1is maduras, da que extrapolou unha nova filosof\u00eda, que denominou monismo. As s\u00faas obras serviron de referente e xustificaci\u00f3n cient\u00edfica para o racismo, nacionalismo e socialdarwinismo e estiveron na base das teor\u00edas racistas do nazismo.\nLogo da publicaci\u00f3n do \"On the Origin of Species by Means of Natural Selection\" de Darwin, cando a\u00ednda non se atopara ning\u00fan antepasado dos humanos, Haeckel postulaba as evidencias da evoluci\u00f3n humana se pod\u00edan atopar nas Indias Orientais Holandesas, e describiu esas teor\u00edas con gran detalle no que reco\u00f1ec\u00eda que os simios e humanos ti\u00f1an un orixe com\u00fan. Ti\u00f1a que haber, polo tanto, un elo intermedio, ao que lle deu o nome de home simio ou \"Pithecanthropus\", que a\u00ednda que humana en moitos aspectos, non posu\u00eda a que consideraba verdadeira caracter\u00edstica do home, a linguaxe, polo que a denominou \"Pithecantrhopus alalus\". O lugar da s\u00faa aparici\u00f3n fora Lemuria, un continente que segundo crenza do s\u00e9culo XIX afundira no Oc\u00e9ano \u00cdndico en \u00e9pocas remotas, e dende al\u00ed se espallara polos outros continentes. Fascinado pola s\u00faa propia teor\u00eda encargou aos seus estudantes atopar o elo perdido, e un deles, Eug\u00e8ne Dubois, f\u00edxoo ao atopar o co\u00f1ecido como Home de Xava, ao que deu o nome de Pithecanthropus, a\u00ednda que m\u00e1is tarde fora reclasificado como \"Homo erectus\""}
{"id": "16652", "revid": "1131", "url": "https://gl.wikipedia.org/wiki?curid=16652", "title": "Conurbaci\u00f3n do sur de California", "text": "A conurbaci\u00f3n do sur de California \u00e9 unha megal\u00f3pole que se atopa no suroeste dos Estados Unidos, na costa de California. \u00c9 o resultado da conurbaci\u00f3n da vasta \u00e1rea metropolitana dos \u00c1nxeles coa de San Diego m\u00e1is ao sur, \u00e1 que, a s\u00faa vez, conforma un continuo urbano con Tijuana, ao outro lado da fronteira con M\u00e9xico.\nCaracter\u00edsticas.\nO centro principal da aglomeraci\u00f3n \u00e9 a cidade dos \u00c1nxeles, segunda cidade dos Estados Unidos tras Nova York. As devanditas cidades de San Diego e Tijuana experimentaron un r\u00e1pido crecemento nestas \u00faltimas d\u00e9cadas ao abeiro da s\u00faa posici\u00f3n fronteiriza. Este factor deu lugar \u00e1 proliferaci\u00f3n dos chamados \"espaldas molladas\", inmigrantes ilegais que, xunto con aqueles que est\u00e1n nunha situaci\u00f3n regular, terminan por compo\u00f1er unha importante minor\u00eda hispana no conxunto da megal\u00f3pole."}
{"id": "16653", "revid": "15490", "url": "https://gl.wikipedia.org/wiki?curid=16653", "title": "Gato de Schr\u00f6dinger", "text": "O Gato de Schr\u00f6dinger \u00e9 unha experiencia mental te\u00f3rica (\"Gedanken\") dese\u00f1ada por Erwin Schr\u00f6dinger que procura explicar cun exemplo ilustrativo a incompletitude da teor\u00eda da mec\u00e1nica cu\u00e1ntica ao pasar do nivel subat\u00f3mico ao macrosc\u00f3pico. O experimento prop\u00f3n o seguinte:\nUn gato nunha caixa selada. No interior da caixa existe un dispositivo que cont\u00e9n un n\u00facleo radioactivo e mais un frasco de gas velenoso. O experimento arr\u00e1nxase de tal xeito que hai un 50% de posibilidades de que o n\u00facleo radioactivo se desintegre en 1 hora; cando o n\u00facleo se desintegra, emitir\u00e1 unha part\u00edcula que accionar\u00e1 o dispositivo que abre o frasco, e polo tanto o gato morrer\u00e1. De acordo coa mec\u00e1nica cu\u00e1ntica, o n\u00facleo sen observar \u00e9 descrito como unha mestura de \"n\u00facleo desintegrado\" e de \"n\u00facleo non desintegrado \". As\u00ed e todo, cando abre a caixa, o investigador ve s\u00f3 un \"gato morto/n\u00facleo desintegrado\" ou un \"n\u00facleo non desintegrado/gato vivo.\"\nA pregunta \u00e9: \"cando deixa de ser o sistema unha mestura de estados e pasa a un ou ao outro estado?\" O obxectivo da experiencia \u00e9 ilustrar que a mec\u00e1nica cu\u00e1ntica est\u00e1 incompleta sen regras que describan cando a funci\u00f3n de onda se colapsa e o gato se torna morto ou vivo, en vez dunha mestura de ambos.\nIntenci\u00f3n.\nAo contrario da convicci\u00f3n popular, Schr\u00f6dinger non pretend\u00eda mostrar que existan gatos mortos/vivos; o que el quer\u00eda mostrar \u00e9 que a mec\u00e1nica cu\u00e1ntica \u00e9 unha teor\u00eda incompleta.\nO artigo orixinal apareceu na revista alem\u00e1 \"Naturwissenschaften\" (\"Ciencias Naturais\") en 1935: \"Die gegenw\u00e4rtige Situation in der Quantenmechanik\" (\"A situacion actual na mec\u00e1nica cu\u00e1ntica \"), \"Naturwissenschaften\", 48, 807, 49, 823, 50, 844 (novembro de 1935). A intenci\u00f3n era discutir o artigo EPR publicado por Einstein, Podolsky e Rosen o mesmo ano. \u00c1 parte de presentar o gato, Schr\u00f6dinger tam\u00e9n cu\u00f1ou o termo alem\u00e1n \"Verschr\u00e4nkung\" (\"enredo\") nese artigo.\nInterpretaci\u00f3n de Copenhaguen.\nSegundo a interpretaci\u00f3n de Copenhaguen, un sistema deixa de ser unha mestura de estados e pasa a ser un \u00fanico estado cando se d\u00e1 unha observaci\u00f3n. Esta experiencia ilustra que non est\u00e1 claro cal \u00e9 o momento exacto da observaci\u00f3n. Poder\u00edase argumentar a posici\u00f3n absurda de que en canto a caixa est\u00e1 pechada, o sistema \u00e9 unha superposici\u00f3n de estados \"gato morto/n\u00facleo deca\u00eddo\" e \"gato vivo/n\u00facleo non desintegrado\" e s\u00f3 cando a caixa \u00e9 aberta e se d\u00e1 unha observaci\u00f3n \u00e9 que a funci\u00f3n de onda colapsa nun dos dous estados. Isto \u00e9 absurdo, e intuitivamente pensar\u00edase que a \"observaci\u00f3n\" se d\u00e1 cando unha part\u00edcula do n\u00facleo bate no detector. Por\u00e9n (e isto \u00e9 a idea crucial da experiencia), non hai regra para escoller entre as d\u00faas hip\u00f3teses, e a mec\u00e1nica cu\u00e1ntica \u00e9 incompleta sen explicaci\u00f3ns para a existencia de tales regras.\nInterpretaci\u00f3n dos universos paralelos de Everett.\nSegundo a interpretaci\u00f3n dos universos paralelos de Everett, ambos os estados persisten. Cando un observador abre a caixa, este queda asociado \u00f3 gato, polo que se forman os \"estados do observador\" correspondentes a que o gato estea vivo e morto; cada estado do observador est\u00e1 vinculado co gato de modo que a \"observaci\u00f3n do estado do gato\" e o \"estado do gato\" se correspondan entre si.\nAplicaci\u00f3n pr\u00e1ctica.\nCuriosamente, estas ideas te\u00f1en alg\u00fan interese pr\u00e1ctico, xa que poden ser aplicadas \u00e1 criptograf\u00eda cu\u00e1ntica. \u00c9 posible enviar a trav\u00e9s dunha fibra \u00f3ptica, luz que \u00e9 unha mestura de estados. Se fose posible colocar un aparello no medio do cabo que intercepte a transmisi\u00f3n e a retransmita, ser\u00eda posible observar que a luz colapse nun dos estados. A trav\u00e9s dunha an\u00e1lise estat\u00edstica realizada na outra extremidade do cabo, \u00e9 posible determinar se a luz foi interceptada e retransmitida ou non. Isto permite o desenvolvemento de sistemas de comunicaci\u00f3n que non poden ser detectados sen que iso sexa observado. Esta experiencia (perfectamente realizable) tam\u00e9n ilustra que a \"observaci\u00f3n\" en mec\u00e1nica cu\u00e1ntica non ten nada a ver con consciencia, xa que unha detecci\u00f3n perfectamente inconsciente tam\u00e9n afectar\u00e1 o sinal de forma detect\u00e1bel."}
{"id": "16654", "revid": "29398", "url": "https://gl.wikipedia.org/wiki?curid=16654", "title": "Andreas Brehme", "text": "Andreas \"Andy\" Brehme, nado en Hamburgo o 9 de novembro de 1960, \u00e9 un ex-futbolista xermano, que xogaba de lateral esquerdo. Era un grande especialista a bal\u00f3n parado, e foi campi\u00f3n do mundo en 1990, anotando un gol de penalti na final contra a Arxentina.\nTraxectoria.\nClubs.\nAndreas Brehme comeza a s\u00faa carreira no 1. FC Kaiserslautern, no ano 1981. Aqu\u00ed ficar\u00eda ata 1986, cando marcha cara o Bayern M\u00fanic. Na s\u00faa etapa coma xogador do \"Bayern\" conseguir\u00eda o seu primeiro t\u00edtulo coma profesional: foron campi\u00f3ns da Bundesliga no ano 1987. A finais da tempada unha boa oferta do Inter de Mil\u00e1n faille colle-la equipaxe e fichar polo club italiano.\nNa s\u00faa etapa no \"Inter\" ga\u00f1a a Serie A (O \"Scudetto\") en 1989 e a Copa da UEFA de 1991. Estes anos a rivalidade entre os dous clubs m\u00e1is importantes da cidade, o Inter e o AC Milan ti\u00f1a unha especial forza, xa que a base dos primeiros eran os seus xogadores xermanos Lothar Matth\u00e4us, Rudi V\u00f6ller e o propio Brehme e no caso dos segundos os neerlandeses Marco van Basten, Ruud Gullit e Frank Rijkaard.\nTras cinco tempadas en Italia, en 1992 ficha polo Real Zaragoza de onde sair\u00e1 no ver\u00e1n de 1993. A derradeira etapa da s\u00faa carreira xogar\u00eda no seu primeiro club, o 1. FC Kaiserslautern. Antes do seu retiro en 1998 ga\u00f1an a Copa de Alema\u00f1a de F\u00fatbol en 1996 e a Bundesliga xa en 1998.\nSelecci\u00f3n.\nBrehme xogou tanta na selecci\u00f3n de Alema\u00f1a do Oeste coma despois na da Alema\u00f1a unificada.\nParticipou en tres mundiais, M\u00e9xico 86, Italia 90 e EUA 94.\nEn M\u00e9xico o equipo xermano quedou subcampi\u00f3n ao perder na final contra a Arxentina, na que destacaba Diego Maradona. O encontro rematou 3-2, despois de adiantarse os arxentinos por 2-0 e a posterior igualada dos xermanos, un xenial pase de Maradona no derradeiro intre do encontro deulle a vitoria \u00f3 cadro suramericano.\nEn Italia \"ving\u00e1ronse\" da Arxentina, xa que de novo as d\u00faas escuadras se enfrontaban na final. Desta volta Alema\u00f1a venceu 1-0 cun gol de penalti de Andreas Brehme.\nOs seus derradeiros encontros internacionais disputounos no Mundial dos Estados Unidos en 1994. Aqu\u00ed non lograron pasar dos cuartos de final, o que supuxo unha decepci\u00f3n para os daquela actuais campi\u00f3ns do mundo.\nAdestrador.\nDespois de ga\u00f1a-lo campionato da Bundesliga, Brehme ret\u00edrase do f\u00fatbol e ad\u00edcase a prepararse para ser adestrador. O seu primeiro club xa coma t\u00e9cnico foi 1. FC Kaiserslautern, no ano 2000. Dous anos m\u00e1is tarde dimitir\u00eda do cargo polos pobres resultados que estaba a acadar, xa que o club atop\u00e1base neses intres a piques de descender de categor\u00eda.\nMarchou \u00f3 SpVgg Unterhaching, da 2\u00aa divisi\u00f3n xermana mais tivo que abandonar o club ante a crise de resultados que atravesaba.\nEstivo tam\u00e9n de axudante de Giovanni Trapattoni no VfB Stuttgart mais foron cesados do cargo \u00f3s poucos meses."}
{"id": "16655", "revid": "895", "url": "https://gl.wikipedia.org/wiki?curid=16655", "title": "S\u00f3crates Brasileiro Sampaio de Souza Vieira de Oliveira", "text": ""}
{"id": "16657", "revid": "5312", "url": "https://gl.wikipedia.org/wiki?curid=16657", "title": "Coello", "text": "O coello (ou coello europeo, para distiguilo doutras especies da familia), cientificamente \"Oryctolagus cuniculus\", \u00e9 unha especie de mam\u00edfero lagomorfo da familia dos lep\u00f3ridos, a \u00fanica do x\u00e9nero \"Oryctolagus\".\nOrixinario do suroeste de Europa (Espa\u00f1a, Portugal e o suroeste de Francia) e do noroeste de \u00c1frica (norte de Marrocos e de Alxeria), onde a\u00ednda existe (cada vez menos) en estado salvaxe, existen tam\u00e9n moitas subespecies domesticadas en case todo o planeta. \u00datil \u00e1s persoas pola s\u00faa carne, usada como alimento, e pola s\u00faa pel, usada para confeccionar vestiario. \nCrese popularmente que a pata de coello \u00e9 un amuleto de boa sorte. Hoxe en d\u00eda \u00e9 tam\u00e9n frecuente criar coellos como animais de compa\u00f1\u00eda.\nOs coellos dist\u00ednguense das lebres por seren altriciais.\nO tama\u00f1o dos coellos \u00e9 vari\u00e1bel. Como todos os lagomorfos, pos\u00faen catro dentes incisivos no maxilar superior e dous na mand\u00edbula, que medran continuamente durante toda a s\u00faa vida. Nisto difer\u00e9ncianse dos roedores, que pos\u00faen dous incisivos tanto no maxilar superior como no inferior. Os coellos te\u00f1en orellas longas, as patas posteriores grandes e colas pequenas e suaves. Despr\u00e1zanse saltando, para o que utilizan as s\u00faas poderosas patas posteriores. Para facilitar o movemento r\u00e1pido estas est\u00e1n revestidas dunha cuberta grosa de pel que amortece o impacto dos pulos r\u00e1pidos. Dependendo da subespecie poden atinxir unha velocidade de 15 a 20\u00a0m/s. Os coellos novos (cazapos, cazapellos ou l\u00e1paros) parecen \"cami\u00f1ar\" en vez de saltar. Os coellos viven entre 4 e 10 anos.\nOs coellos escavan redes de t\u00faneles, ou tobos ou coelleiras, nas que permanecen a maior parte do tempo.\nTaxonom\u00eda.\nDescrici\u00f3n.\nO x\u00e9nero \"Oryctolagus\" foi descrito en 1873 polo zo\u00f3logo sueco Wilhelm Lilljeborg, en \"Sverig. Og Norges Ryggradsdjur\", 1: 417.\nA especie describiuna Carl von Linn\u00e9 na p\u00e1xina 58 do volume 1\u00ba do seu \"Systema Naturae\".\nEtimolox\u00eda.\nO nome cient\u00edfico do x\u00e9nero, \"Oryctolagus\" est\u00e1 formado polos elementos do lat\u00edn cient\u00edfico \"orycto-\" e \"-lagus\". O primeiro deriva do grego antigo \u1f40\u03c1\u03cd\u03ba\u03c4\u03bf\u03c2 \"or\u00fdktos\", 'escavaor', termo tirado do verbo \u1f40\u03c1\u03cd\u03c3\u03c3\u03c9 \"or\u00fdss\u014d\", 'escavar', e o segundo do substantivo do grego antigo \u03bb\u03b1\u03b3\u03ce\u03c2 \"lag\u1e53s\", 'lebre'. Literalmente: a lebre escavadora'.\nO ep\u00edteto espec\u00edfico tomouno Linnneo do lat\u00edn cl\u00e1sico \"cun\u012bculus\", 'coello'. \nSin\u00f3nimos.\nO x\u00e9nero co\u00f1eceuse tam\u00e9n polo sin\u00f3nimo:\nOs sin\u00f3nimos cos que se co\u00f1eceu tam\u00e9n a especie foron:\nSubespecies.\nNa actiualidade reco\u00f1\u00e9cense as subespecies seguintes: \nOs coellos dom\u00e9sticos.\nCando os coellos est\u00e1n ben coidados son animais amigables e xoguet\u00f3ns, son com\u00fans en todo o mundo e t\u00e9\u00f1ense tanto en interior como en exterior.\nOs mantidos en interior son m\u00e1is sans e sociables xa que est\u00e1n a salvo dos seus depredadores naturais e de temperaturas extremas. Os mantidos en exterior necesitan un abrigo que sexa caloroso en inverno e un lugar que lles proporcione sombra no ver\u00e1n.\nA temperatura ideal para os coellos dom\u00e9sticos oscila entre os 10 e 21 graos cent\u00edgrados.\nO coello na cultura.\nO coello \u00e9 un animal presente na cultura popular como s\u00edmbolo de fertilidade e asociado tam\u00e9n \u00e1 Pascua. Polo seu car\u00e1cter de animal de presa parece que se presta como s\u00edmbolo da inocencia e do ser que non desexa mal para outros. Ademais, util\u00edzase con frecuencia como s\u00edmbolo de sexualidade, baseado precisamente na imaxe de inocencia xunto coa s\u00faa reputaci\u00f3n como enxendrador (como o logotipo da revista\" Playboy\").\nTam\u00e9n \u00e9 un arquetipo popular do trampulleiro, que utiliza o seu enxe\u00f1o para vencer os seus inimigos, como aparece nas f\u00e1bulas centroeuropeas e no personaxe de Bugs Bunny. Ademais deste \u00faltimo, te\u00f1en aparecido moitos outros coellos antropom\u00f3rficos na literatura, como o \"Coello Branco\" das aventuras de \"Alicia no pa\u00eds das marabillas\" de Lewis Carroll e nas novelas de Beatrix Potter.\nUn dos doce animais do Zod\u00edaco chin\u00e9s \u00e9 un coello.\nDisque as patas de coellos traen sorte, polo que se levan como amuleto.\nNa tradici\u00f3n xaponesa, os coellos viven na L\u00faa, onde fan \"mochi\", un petisco a base de arroz. Esta idea parte da interpretaci\u00f3n visual dos mares da l\u00faa como un coello de p\u00e9 nas puntas dos p\u00e9s mirando cara a esquerda e traballando cunha manteigueira.\nNo manga \"Sailor Moon\" aparece un personaxe cuxo nome \u00e9 Usagi (coello en xapon\u00e9s).\nO coello na cultura popular galega.\nEn Cambados, para curar a \"decipla\" (erisipela), untan a parte enferma con sangue de coello. Tam\u00e9n se cre que se unha muller embarazada come carne de lebre ou de coello, o meni\u00f1o durmir\u00e1 despois cos ollos abertos."}
{"id": "16658", "revid": "23204", "url": "https://gl.wikipedia.org/wiki?curid=16658", "title": "Pel", "text": "A pel \u00e9 o \u00f3rgano de revestimento externo do corpo humano e de moitos animais. Nos humanos \u00e9 o maior \u00f3rgano do corpo, responsable da protecci\u00f3n do organismo contra o medio externo.\nPor extensi\u00f3n, denom\u00ednase pel \u00e1 superficie externa doutras realidades, como das froitas ou da propia terra, as\u00ed como o material elaborado con este tecido animal para a confecci\u00f3n de roupa, con ou sen pelo (como ser\u00eda o caso da pel de vis\u00f3n ou do coiro, por exemplo).\nAnatom\u00eda.\nA pel \u00e9 o maior \u00f3rgano do corpo, constitu\u00edndo o 15% do peso corporal. Cobre case todo o corpo a excepci\u00f3n dos orificios xenitais, boca, ano e ollos.\nHistolox\u00eda.\nA pel ten tres capas: a epiderme, a derme e o tecido adiposo subcut\u00e1neo (tecnicamente alleo \u00e1 pel mais relacionado funcionalmente). Hai ademais varios \u00f3rganos anexos, como fol\u00edculos pilosos, gl\u00e1ndulas sudor\u00edparas e seb\u00e1ceas e u\u00f1as; ademais, noutros animais, at\u00f3panse plumas, escamas, cascos e cornos.\nA pel \u00e9 practicamente id\u00e9ntica en todos os grupos \u00e9tnicos humanos. Nos individuos de pel escura, os melanocitos producen m\u00e1is melanina que naqueles de pel clara, mais o seu n\u00famero \u00e9 semellante.\nEpiderme.\nA epiderme \u00e9 unha capa con profundidade diferente conforme a rexi\u00f3n do corpo. As palmas das mans e p\u00e9s te\u00f1en unha capa m\u00e1is grosa, ata 2\u00a0mm de grosor.\nA epiderme est\u00e1 constitu\u00edda por un epitelio estratificado pavimentoso (c\u00e9lulas escamosas en varias capas). A c\u00e9lula principal \u00e9 o queratinocito (ou ceratinocito) que produce a queratina. Existen tam\u00e9n grupos de melanocitos (produtores de melanina, un pigmento casta\u00f1o que absorbe os raios UV); e c\u00e9lulas inmunitarias, principalmente c\u00e9lulas de Langerhans, de gran tama\u00f1o e con prolongamentos membranosos.\nA epiderme presenta varias capas. A orixe da multiplicaci\u00f3n celular \u00e9 a capa basal. Todas as outras est\u00e1n constitu\u00eddas con c\u00e9lulas cada vez m\u00e1is diferenciadas que co crecemento basal van ficando cada vez m\u00e1is perif\u00e9ricas, acabando por descamar e caer (unha orixe importante do po que se acumula nos locais onde viven persoas ou animais).\nA uni\u00f3n entre a epiderme e a derme ten forma de papilas, que dan maior superficie de contacto coa derme e maior resistencia ao rozamento.\nDerme.\nA derme \u00e9 un tecido conxuntivo de sustentaci\u00f3n da epiderme. Est\u00e1 constitu\u00eddo por fibras de col\u00e1xeno e elastina con numerosos fibrocitos que fabrican estas prote\u00ednas e sustentan o tecido.\nTen d\u00faas capas, a capa papilar de contacto coa epiderme e a capa reticular, m\u00e1is densa. \u00c9 na derme onde se localizan os vasos sangu\u00edneos e linf\u00e1ticos que vascularizan a epiderme as\u00ed como os nervios e os \u00f3rganos sensoriais asociados a eles. Estes incl\u00faen varios tipos de sensores:\nHipoderma (subcute).\nO hipoderma tecnicamente xa non \u00e9 parte da pel. Est\u00e1 constitu\u00eddo por tecido adiposo que protexe contra o fr\u00edo.\nFisiolox\u00eda.\nA pel \u00e9 un \u00f3rgano moito m\u00e1is complexo do que aparenta. A s\u00faa funci\u00f3n principal \u00e9 a protecci\u00f3n do organismo das ameazas externas. Por\u00e9n ten tam\u00e9n funci\u00f3ns inmunitarias, \u00e9 o principal \u00f3rgano da regulaci\u00f3n da calor, protexendo contra a deshidrataci\u00f3n. Te\u00f1en tam\u00e9n funci\u00f3ns nerviosas, constitu\u00edndo o sentido do tacto e metab\u00f3licas, como a produci\u00f3n da vitamina D.\nProtecci\u00f3n f\u00edsica.\nA epiderme secreta prote\u00ednas (a principal \u00e9 a queratina) e l\u00edpidos que protexen contra a invasi\u00f3n por parasitos e as feridas mec\u00e1nicas e o rozamento. Contra esta tam\u00e9n \u00e9 fundamental o tecido conxuntivo da derme, na cal os fibrocitos depositan prote\u00ednas fibrilares con propiedades de resistencia \u00e1 tracci\u00f3n e elasticidade, como os col\u00e1xenos e a elastina. A melanina producida polos seus melanocitos protexe contra a radiaci\u00f3n, principalmente UV.\nNeste mesmo sentido, a pel dos animais adopta distintas cores e disposici\u00f3ns para axudar \u00e1 camuflaxe co \u00e1mbito co que garanten a s\u00faa supervivencia dos depredadores ou, tam\u00e9n, pasar inadvertidos ante as s\u00faas presas.\nProtecci\u00f3n da deshidrataci\u00f3n.\nUnha das funci\u00f3ns vitais da pel \u00e9 a protecci\u00f3n contra a deshidrataci\u00f3n. Os seres humanos son animais terrestres e necesitan protexer os seus corpos, principalmente compostos de auga, contra a evaporaci\u00f3n excesiva e a deshidrataci\u00f3n e o subsecuente choque hipovol\u00e9mico e morte, que ser\u00edan inevitables nun medio seco e quente. \u00c9 com\u00fan que as v\u00edtimas de queimaduras graves morran de choque hipovol\u00e9mico (sangue con pouco volume debido \u00e1 perda de auga) se perden extensas superficies cut\u00e1neas. A pel protexe da deshidrataci\u00f3n por dous mecanismos. As uni\u00f3ns celulares como \"uni\u00f3ns estreitas\" e desmosomas dan cohesi\u00f3n \u00e1s c\u00e9lulas da epiderme e a s\u00faa superficie continua de membrana lip\u00eddica impide a sa\u00edda de auga (que non se mestura con l\u00edpidos).\nRegulaci\u00f3n da temperatura corporal.\nA pel tam\u00e9n \u00e9 o principal \u00f3rgano de regulaci\u00f3n da temperatura corporal a trav\u00e9s de diversos mecanismos:\nA pel como \u00f3rgano inmunitario.\nA pel \u00e9 un \u00f3rgano importante do sistema inmunitario: alberga diversos tipos de leucocitos; hai linfocitos que regulan a resposta inmunitaria e desenvolven respostas espec\u00edficas; c\u00e9lulas presentadoras de ant\u00edxeno (histiocitos ou c\u00e9lulas de Langerhans) que recollen mol\u00e9culas estra\u00f1as (pos\u00edbeis invasores) que levan para os ganglios linf\u00e1ticos onde as presentan aos linfocitos CD4+; mastocitos envoltos en reacci\u00f3ns al\u00e9rxicas e loita contra parasitos.\nFunci\u00f3ns metab\u00f3licas.\nAs funci\u00f3ns matab\u00f3licas da pel son moi importantes. Nela fabr\u00edcase, nunha reacci\u00f3n dependente da luz solar, a vitamina D, unha vitamina esencial para o metabolismo do calcio e polo tanto na formaci\u00f3n e manutenci\u00f3n saud\u00e1bel dos \u00f3sos.\n\u00d3rgano dos sentidos.\nFinalmente a pel tam\u00e9n \u00e9 un \u00f3rgano sensorial, constitu\u00edndo o sentido do tacto. Presenta numerosas terminaci\u00f3ns nerviosas, algunhas libres, outras con comunicaci\u00f3n con \u00f3rganos sensoriais especializados, como c\u00e9lulas de Merkel, fol\u00edculos pilosos. A pel ten capacidade de detectar sinais que crean as percepci\u00f3ns da temperatura, movemento, presi\u00f3n e dor. \u00c9 un \u00f3rgano importante na funci\u00f3n sexual.\nO ciclo celular da pel.\nA pel normal produce preto de 1.250 c\u00e9lulas por d\u00eda por cm\u00b2 e esas c\u00e9lulas prove\u00f1en de 27.000 c\u00e9lulas; a pel do doente de psor\u00edase produce 35.000 novas c\u00e9lulas por d\u00eda por cm\u00b2 e esas c\u00e9lulas prove\u00f1en de 52.000 c\u00e9lulas. A duraci\u00f3n normal do ciclo celular da pel \u00e9 de 311 horas, que se reduce a 36 h na pel psori\u00e1sica .\nEmbriolox\u00eda.\nA epiderme ten orixe na maior parte da ectoderme, mentres a derme e o tecido adiposo subcut\u00e1neo te\u00f1en orixe mesod\u00e9rmica.\nPatolox\u00eda.\nA pel \u00e9 un importante \u00f3rgano na cl\u00ednica de varias doenzas e manifesta signos e s\u00edntomas que axudan no diagn\u00f3stico das enfermidades, moitas delas non relacionadas sen\u00f3n moi indirectamente coa pel."}
{"id": "16659", "revid": "289", "url": "https://gl.wikipedia.org/wiki?curid=16659", "title": "Cute", "text": ""}
{"id": "16661", "revid": "89787", "url": "https://gl.wikipedia.org/wiki?curid=16661", "title": "Prote\u00edna", "text": "As prote\u00ednas (do grego \u03c0\u03c1\u03c9\u03c4\u03b5\u03ca\u03bd\u03b7, primeiro) son unhas macromol\u00e9culas formadas por \u03b1-amino\u00e1cidos. Poden estar formadas por unha ou varias cadeas de amino\u00e1cidos. As prote\u00ednas son mol\u00e9culas org\u00e1nicas esenciais na estrutura e funci\u00f3n dos seres vivos (por exemplo, forman parte integral dos tecidos biol\u00f3xicos e moitas delas funcionan como encimas). Levan a cabo unha ampla gama de funci\u00f3ns nos organismos, como a cat\u00e1lise metab\u00f3lica, replicaci\u00f3n do ADN, resposta aos est\u00edmulos, transporte de mol\u00e9culas etc. A s\u00faa funci\u00f3n nutritiva fundamental \u00e9 pl\u00e1stica, formadora de estruturas org\u00e1nicas. Tam\u00e9n poden servir en determinados casos como fonte de enerx\u00eda, pero nunha alimentaci\u00f3n equilibrada esta funci\u00f3n \u00e9 asumida polos carbohidratos e os l\u00edpidos.\nAs prote\u00ednas son substancias s\u00f3lidas, incoloras, coloidais, insolubles en solventes org\u00e1nicos, unhas con algunha solubilidade en auga, e outras con algunha solubilidade en soluci\u00f3ns acuosas dilu\u00eddas de \u00e1cidos, bases ou sales. Quimicamente, son compostos cuaternarios de carbono (C), hidr\u00f3xeno (H), os\u00edxeno (O) e nitr\u00f3xeno (N).\nUnha cadea longa de amino\u00e1cidos denom\u00ednase polip\u00e9ptido. O termo prote\u00edna d\u00e1se xeralmente cando o polip\u00e9ptido ou un conxunto de varios ten unha funci\u00f3n e conformaci\u00f3n determinada. Por\u00e9n, os termos p\u00e9ptido, polip\u00e9ptido e prote\u00edna \u00fasanse con frecuencia dun modo pouco espec\u00edfico, xa que \u00e1s veces non hai un l\u00edmite claro entre eles. Nas prote\u00ednas normalmente hai 20 amino\u00e1cidos (ver amino\u00e1cido proteinox\u00e9nico), pero poden incorporar alg\u00fans m\u00e1is en casos especiais. Os amino\u00e1cidos te\u00f1en grupos amino e carboxilo por medio dos que se enlazan por enlace pept\u00eddico formando a cadea polipept\u00eddica. As prote\u00ednas difiren unhas das outras principalmente na s\u00faa secuencia de amino\u00e1cidos, que est\u00e1 determinada pola secuencia de nucle\u00f3tidos dos seus xenes, e que xeralmente d\u00e1 lugar a un pregamento tridimensional espec\u00edfico da prote\u00edna, que lle d\u00e1 unha estrutura necesaria para a s\u00faa actividade. Cada posible combinaci\u00f3n de tres nucle\u00f3tidos (tripletes) que se suceden na secuencia dun xene codifica un determinado amino\u00e1cido, segundo as correspondencias do c\u00f3digo xen\u00e9tico. En xeral, o c\u00f3digo xen\u00e9tico s\u00f3 codifica os 20 amino\u00e1cidos proteinox\u00e9nicos normais, pero en certos organismos dito c\u00f3digo pode codificar por un mecanismo especial a selenociste\u00edna e, en certas arqueas a pirrolisina. Despois de rematada a s\u00edntese de prote\u00ednas ou mesmo durante a mesma, poden modificarse encimaticamente residuos de amino\u00e1cidos da prote\u00edna por modificaci\u00f3n postraducional, o que altera as s\u00faas propiedades f\u00edsicas e qu\u00edmicas, o pregamento, estabilidade, actividade e, finalmente, a funci\u00f3n das prote\u00ednas. \u00c1s veces as prote\u00ednas levan unidos grupos qu\u00edmicos que non son pept\u00eddicos, que se denominan grupos prost\u00e9ticos ou cofactores. Distintas prote\u00ednas poden tam\u00e9n funcionar en conxunto para realizaren unha determinada funci\u00f3n, e a mi\u00fado poden estar asociadas formando complexos proteicos estables.\nAs prote\u00ednas poden purificarse a partir doutros compo\u00f1entes celulares utilizando varias t\u00e9cnicas como a ultracentrifugaci\u00f3n, precipitaci\u00f3n, electroforese e cromatograf\u00eda; a aparici\u00f3n das t\u00e9cnicas de enxe\u00f1ar\u00eda xen\u00e9tica fixo posible aplicar diversos m\u00e9todos que facilitan a purificaci\u00f3n. Entre os m\u00e9todos que se utilizan comunmente para estudar a estrutura e funci\u00f3n das prote\u00ednas est\u00e1n a inmunohistoqu\u00edmica, mutax\u00e9nese dirixida, resonancia magn\u00e9tica nuclear e espectrometr\u00eda de masas.\nBioqu\u00edmica.\nO enlace pept\u00eddico que enlaza os amino\u00e1cidos da prote\u00edna establ\u00e9cese entre o grupo amino dun amino\u00e1cido e o grupo carboxilo do seguinte amino\u00e1cido. Nos extremos os grupos amino e carboxilo quedan libres, polo que se di que a prote\u00edna ten un extremo amino terminal ou N-terminal (por onde por convenci\u00f3n se considera que empeza a prote\u00edna) e un extremo carboxilo terminal ou C-terminal (por onde acaba). \nO enlace pept\u00eddico ten d\u00faas formas de resonancia (o dobre enlace pode estar no C=O ou no C=N), que lle dan certo car\u00e1cter de dobre enlace e inhiben a rotaci\u00f3n arredor do seu eixe, de modo que os carbonos alfa son coplanares. Os outros dous \u00e1ngulos diedros no enlace pept\u00eddico determinan a forma local que adopta o esqueleto da prote\u00edna.\nS\u00edntese.\nBios\u00edntese.\nAs prote\u00ednas son compostos org\u00e1nicos de estrutura complexa e masa molecular elevada (entre 15.000 e 20.000.000 Da) e son sintetizadas polos organismos vivos nos ribosomas por medio da combinaci\u00f3n dun n\u00famero maior ou menor de mol\u00e9culas de amino\u00e1cidos, que se ligan por enlace pept\u00eddico. Son, pois pol\u00edmeros formados pola uni\u00f3n de amino\u00e1cidos, que son os seus mon\u00f3meros. Poden ter centos de amino\u00e1cidos.\nA secuencia de amino\u00e1cidos da prote\u00edna est\u00e1 determinada pola secuencia de nucle\u00f3tidos do xene que a codifica. O xene do ADN \u00e9 transcrito a un ARNm, que madura (en eucariotas) e se dirixe aos ribosomas, \u00fanese a eles e \u00e9 traducido. A secuencia de nucle\u00f3tidos do ARNm, tomados de 3 en 3, formando cod\u00f3ns, \u00e9 lida no ribosoma segundo as correspondencias do c\u00f3digo xen\u00e9tico. Neste c\u00f3digo cada cod\u00f3n determina un amino\u00e1cido.. Os amino\u00e1cidos chegan ao ribosoma tra\u00eddos por ARNts, que est\u00e1n entrando e sa\u00edndo do ribosoma continuamente. Os ARNts te\u00f1en unha secuencia anticod\u00f3n, complementaria dalg\u00fan dos cod\u00f3ns. Hai ARNt espec\u00edficos para cada amino\u00e1cido, e uns encimas chamados aminoacil ARNt sintetases, enlazan cada amino\u00e1cido co ARNt correcto. No ribosoma os amino\u00e1cidos \u00fanense por enlace pept\u00eddico formando unha cadea de amino\u00e1cidos cada vez m\u00e1is longa, que permanece unida ao \u00faltimo ARNt que entra. O polip\u00e9ptido en crecemento denom\u00ednase a mi\u00fado \"cadea nacente\". As prote\u00ednas biosintet\u00edzanse sempre empezando no extremo N-terminal e acabando no C-terminal. O ARNm vai expo\u00f1endo sucesivamente todos os seus cod\u00f3ns no ribosoma. Cando se chega a unha secuencia de finalizaci\u00f3n do ARNm, a cadea polipept\u00eddica lib\u00e9rase. A prote\u00edna pr\u00e9gase e pode despois sufrir modificaci\u00f3ns postraducionais.\nA taxa de s\u00edntese proteica en procariotas \u00e9 m\u00e1is alta que en eucariotas e pode chegar a 20 amino\u00e1cidos por segundo. O tama\u00f1o dunha prote\u00edna sintetizada pode medirse poo n\u00famero de amino\u00e1cidos que cont\u00e9n e pola s\u00faa masa molecular total en daltons, Da, (sin\u00f3nimo de unidade de masa at\u00f3mica), ou en kDa. Unha prote\u00edna de l\u00e9vedo media ten uns 446 amino\u00e1cidos e uns 53 kDa. A prote\u00edna m\u00e1is longa co\u00f1ecida \u00e9 a titina, que se encontra no sarc\u00f3mero muscular, cunha masa de 3.000 kDa e case 27.000 amino\u00e1cidos.\nS\u00edntese qu\u00edmica.\nNo laboratorio poden sintetizarse pequenas prote\u00ednas por un conxunto de m\u00e9todos chamados s\u00edntese de p\u00e9ptidos, que dependen de t\u00e9cnicas de s\u00edntese org\u00e1nica para producir p\u00e9ptidos con alto rendemento. A s\u00edntese qu\u00edmica permite a introduci\u00f3n de amino\u00e1cidos non naturais nas cadeas polipept\u00eddicas, como a uni\u00f3n de sondas flourescentes \u00e1s cadeas laterais de amino\u00e1cidos. Estes m\u00e9todos son \u00fatiles en bioqu\u00edmica e biolox\u00eda celular de investigaci\u00f3n, a\u00ednda que xeralmente non para aplicaci\u00f3ns comerciais. A s\u00edntese qu\u00edmica \u00e9 ineficiente para producir polip\u00e9ptidos de m\u00e1is duns 300 amino\u00e1cidos, e as prote\u00ednas sintetizadas poden non adoptar doadamente a s\u00faa estrutura terciaria nativa. Os m\u00e9todos en s\u00edntese qu\u00edmica avanzan dende o extremo C-terminal ao N-terminal, ao rev\u00e9s ca a s\u00edntese biol\u00f3xica nos ribosomas, se son en fase s\u00f3lida, mais os feitos en disoluci\u00f3n avanzan no mesmo sentido que o biol\u00f3xico.\nClasificaci\u00f3n.\nComposici\u00f3n.\nCanto \u00e1 estrutura molecular, as prote\u00ednas clasif\u00edcanse en:\nProte\u00ednas fibrosas e globulares.\nSon aquelas que presentan mol\u00e9culas distendidas e filamentosas, semellantes a longos f\u00edos. col\u00e1xeno e fibrina son exemplos de prote\u00ednas fibrosas. Son raras.\nPresentan as mol\u00e9culas enroladas como novelos, e son sol\u00fabeis na auga formando micelas. A maior\u00eda das prote\u00ednas presentan estrutura globular, como, por exemplo, os encimas, anticorpos, hemoglobina, prote\u00ednas asociadas \u00e1 clorofila e prote\u00ednas estruturais.\nEstrutura tridimensional.\nAs prote\u00ednas presentan catro niveis de estudo ou de estrutura que dependen da configuraci\u00f3n espacial da cadea polipept\u00eddica, do tama\u00f1o da cadea, e do tipo de amino\u00e1cidos que pos\u00fae. As estruturas b\u00e1sicas son:\nA estrutura primaria \u00e9 a secuencia linear de amino\u00e1cidos unidos por enlaces pept\u00eddicos. Dita estrutura v\u00e9n predeterminada polo secuencia do \u00e1cido nucleico que a codifica.\nConstitu\u00edda por unha cadea de amino\u00e1cidos na que se estabelecen ligaz\u00f3ns por pontes de hidr\u00f3xeno entre os amino\u00e1cidos distantes da cadea. Estas ligaz\u00f3ns conf\u00edrenlle a forma en \"h\u00e9lice alfa\", \"folla pregada beta\". Esta estrutura depende, entre outros factores, do medio onde a prote\u00edna se prega.\nResulta do enrolamento da h\u00e9lice ou da folla pregada, e \u00e9 mantido por pontes de hidr\u00f3xeno e disulfuro entre amino\u00e1cidos da mesma cadea. Esta estrutura confire a actividade biol\u00f3xica \u00e1s prote\u00ednas. Pode ser globular ou filamentosa.\nResulta da asociaci\u00f3n de varias subunidades pept\u00eddicas con estrutura terciaria; estas permanecen unidas xeralmente a trav\u00e9s de ligaz\u00f3ns covalentes coma pontes disulfuro entre ciste\u00ednas.\nAs prote\u00ednas non son mol\u00e9culas totalmente r\u00edxidas. Ademais de teren os seus niveis estruturais caracter\u00edsticos, as prote\u00ednas poden cambiar entre varias estruturas relacionadas mentres realizan as s\u00faas funci\u00f3ns. No contexto desde rearranxos funcionais, estas estruturas terciarias e cuatrernarias son normalmente denominadas \"conformaci\u00f3ns\", e as transici\u00f3ns entre elas ch\u00e1manse \"cambios conformacionais\". Tales cambios est\u00e1n a mi\u00fado inducidos pola uni\u00f3n de mol\u00e9culas substrato ao sitio activo dun encima, ou \u00e1 rexi\u00f3n f\u00edsica da prote\u00edna que participa na cat\u00e1lise qu\u00edmica. En prote\u00ednas en disoluci\u00f3n tam\u00e9n sofren a variaci\u00f3n na estrutura por vibraci\u00f3n t\u00e9rmica e a colisi\u00f3n con outras mol\u00e9culas.\nAs prote\u00ednas poden dividirse informalmente en tres clases principais, que se correlacionan con estruturas terciarias t\u00edpicas: prote\u00ednas globulares, fibrosas e de membrana.\nDeterminaci\u00f3n da estrutura.\nO descubrimento de cal \u00e9 a estrutura terciaria dunha prote\u00edna ou a cuaternaria dun complexo proteico pode proporcionar importantes indicios sobre como realiza a prote\u00edna a s\u00faa funci\u00f3n. Os m\u00e9todos experimentais m\u00e1is com\u00fans para a determinaci\u00f3n da estrutura son a cristalograf\u00eda de raios X e a espectroscop\u00eda de resonancia magn\u00e9tica nuclear (NMR), as cales poden fornecer informaci\u00f3n a resoluci\u00f3n at\u00f3mica. Por\u00e9n, os experimentos de NMR poden proporcionar informaci\u00f3n a partir da cal pode estimarse un conxunto de distancias entre pares de \u00e1tomos, e as posibles conformaci\u00f3ns finais dunha prote\u00edna determ\u00ednanse resolvendo a distancia xeom\u00e9trica problema. A interferometr\u00eda de polarizaci\u00f3n dual \u00e9 un m\u00e9todo anal\u00edtico cuantitativo para medir a conformaci\u00f3n da prote\u00edna total e os cambios conformacionais debidos a interacci\u00f3ns ou outros est\u00edmulos. O dicro\u00edsmo circular \u00e9 outra t\u00e9cnica de laboratorio para determinar a composici\u00f3n en folla beta ou helicoidal interna das prote\u00ednas. A microscopia crioelectr\u00f3nica util\u00edzase para producir informaci\u00f3n estrutural de baixa resoluci\u00f3n sobre complexos proteicos moi grandes, inclu\u00eddos virus ensamblados; unha variante co\u00f1ecida como cristalograf\u00eda electr\u00f3nica pode tam\u00e9n producir informaci\u00f3n de alta resoluci\u00f3n nalg\u00fans casos, especialmente para cristais bidimensionais de prote\u00ednas de membrana.\nAs estruturas resoltas almac\u00e9nanse xeralmente en \"Protein Data Bank\" (PDB), unha fonte de acceso libre da que se poden obter datos de miles de prote\u00ednas en forma de coordenadas cartesianas para cada \u00e1tomo da prote\u00edna. Co\u00f1\u00e9cense moitas m\u00e1is secuencias que estruturas de prote\u00ednas. Ademais, o conxunto de estruturas xa resoltas \u00e9 predominantemente o de prote\u00ednas que poden ser sometidas facilmente \u00e1s condici\u00f3ns requiridas na cristalograf\u00eda de raios X, que \u00e9 un dos principais m\u00e9todos de determinaci\u00f3n estrutural. En especial, as prote\u00ednas globulares son comparativamente m\u00e1is doadas de cristalizar en preparaci\u00f3ns de cristalograf\u00eda de raios X. As prote\u00ednas de membrana, polo contrario, son dif\u00edciles de cristalizar e est\u00e1n subrepresentadas na PDB. As iniciativas baseadas na xen\u00f3mica estrutural intentaron remediar estas deficiencias resolvendo sistematicamente estruturas representativas dos principais tipos de pregamento. Os m\u00e9todos de predici\u00f3n de estruturas das prote\u00ednas tratan de proporcionar m\u00e9todos de xerar unha estrutura plausible de prote\u00ednas cuxas estruturas non foron a\u00ednda determinadas experimentalmente.\nDesnaturalizaci\u00f3n e renaturalizaci\u00f3n.\nAs prote\u00ednas poden desnaturalizar. Isto acontece cando, por acci\u00f3n de substancias qu\u00edmicas ou da calor as prote\u00ednas sofren alteraci\u00f3n da estrutura terciaria ou a quebra das ligaz\u00f3ns non covalentes da estrutura cuaternaria.\nAs prote\u00ednas perden a s\u00faa conformaci\u00f3n e, consecuentemente, a s\u00faa funcionalidade. A desnaturalizaci\u00f3n pode ser revers\u00edbel ou irrevers\u00edbel.\nDependendo da forma pola cal a prote\u00edna foi desnaturalizada, a s\u00faa conformaci\u00f3n nativa p\u00f3dese recuperar (renaturalizaci\u00f3n) retir\u00e1ndose lentamente o axente desnaturalizante, como por exemplo facer unha di\u00e1lise contra auga para retirar o axente desnaturalizante urea.\nFunci\u00f3n biol\u00f3xica.\nAs prote\u00ednas son as principais mol\u00e9culas da c\u00e9lula, que levan a cabo as instruci\u00f3ns especificadas na informaci\u00f3n xen\u00e9tica. Coa excepci\u00f3n de certos tipos de ARN, a maior\u00eda das demais mol\u00e9culas biol\u00f3xicas son elementos relativamente inertes sobre as cales act\u00faan as prote\u00ednas. As prote\u00ednas supo\u00f1en a metade do peso seco dunha c\u00e9lula de \"Escherichia coli\", mentres que outras macromol\u00e9culas como o ADN e ARN supo\u00f1en s\u00f3 o 3% e 20%, respectivamente. O conxunto de prote\u00ednas expresadas nunha determinada c\u00e9lula ou tipo celular denom\u00ednase proteoma.\nIgual que outras macromol\u00e9culas biol\u00f3xicas como os polisac\u00e1ridos e \u00e1cidos nucleicos, as prote\u00ednas son partes esenciais do organismo e participan virtualmente en todos os procesos celulares. Moitas prote\u00ednas son encimas que catalizan reacci\u00f3ns bioqu\u00edmicas e son esenciais no metabolismo. As prote\u00ednas tam\u00e9n te\u00f1en funci\u00f3ns estruturais e mec\u00e1nicas, como a actina e miosina do m\u00fasculo e as prote\u00ednas do citoesqueleto, o cal forma un armaz\u00f3n que mant\u00e9n a forma celular. Outras prote\u00ednas son importantes na sinalizaci\u00f3n celular, respostas inmunes, adhesi\u00f3n celular e o ciclo celular. As prote\u00ednas son tam\u00e9n necesarias nas dietas dos animais, xa que os animais non poden sintetizar todos os amino\u00e1cidos que necesitan e deben obter os amino\u00e1cidos esenciais da dieta. Por medio do proceso da dixesti\u00f3n, os animais degradan as prote\u00ednas a amino\u00e1cidos libres que son despois absorbidos no intestino e utilizados no metabolismo.\nAs prote\u00ednas te\u00f1en as seguintes funci\u00f3ns:\nEstrutural e motil.\nSon aquelas que participan dos tecidos d\u00e1ndolles rixidez, consistencia e elasticidade. Son prote\u00ednas estruturais: col\u00e1xeno ( cartilaxes), elastina, fibro\u00edna (ara\u00f1eiras), queratina (cabelo), resilina (moi el\u00e1stica, nas \u00e1s de insectos) e outras.\nAlgunhas prote\u00ednas estruturais interve\u00f1en na motilidade celular ou de todo o organismo. Algunhas delas te\u00f1en propiedades contr\u00e1ctiles e interve\u00f1en nos movementos das c\u00e9lulas musculares e outras, como \u00e9 o caso da actinae miosina. Outras prote\u00ednas que interve\u00f1en na motilidade intracelular son a cinesina e dine\u00edna. A prote\u00edna tubulina non \u00e9 contr\u00e1ctil, pero forma os flaxelos e cilios.\nRegulatoria.\nAlgunhas hormonas (substancias que exercen algunha funci\u00f3n espec\u00edfica sobre alg\u00fan \u00f3rgano ou estrutura dun organismo) son de natureza proteica, como por exemplo a insulina, hormona do crecemento ou hormona paratiroide. Outras interve\u00f1en na sinalizaci\u00f3n celular como receptores de mol\u00e9culas sinalizadoras eucariotas, ou son represores de xenes bacterianos. Moitos receptores te\u00f1en un sitio de uni\u00f3n exposto na superficie da c\u00e9lula e un dominio efector dentro da c\u00e9lula, o cal pode ter unha actividade encim\u00e1tica ou poden sufrir un cambio conformacional detectado por outras prote\u00ednas do interior da c\u00e9lula.\nDefensa.\nOs anticorpos son prote\u00ednas (inmunoglobulinas) que participan na defensa do organismo contra microorganismos e todo tipo de substancias estra\u00f1as. A afinidade de uni\u00f3n dun anticorpo pola s\u00faa mol\u00e9cula diana \u00e9 extraordinariamente alta.\nTam\u00e9n te\u00f1en unha funci\u00f3n defensiva impedindo a perda de sangue nas hemorraxias, como o fibrin\u00f3xeno ou a trombina. Outras son t\u00f3xicas, como a ricina, que \u00e9 unha forma de defensa das plantas. No plasma de peixes ant\u00e1rticos hai prote\u00ednas anticonxelantes que os defenden da conxelaci\u00f3n.\nEnerx\u00e9tica (nutrici\u00f3n e reserva).\nObtenci\u00f3n de enerx\u00eda a partir dos amino\u00e1cidos que compo\u00f1en as prote\u00ednas. Esta \u00e9 unha funci\u00f3n de urxencia en organismos superiores, cando a indispo\u00f1ibilidade de \u00e1cidos graxos ou monosac\u00e1ridos as\u00ed o dita. Por\u00e9n, hai algunhas prote\u00ednas que est\u00e1n especializadas na nutrici\u00f3n e reserva enerx\u00e9tica, como a case\u00edna do leite, a ovoalbumina do ovo ou a gliadina das sementes de trigo.\nEncim\u00e1tica.\nPosibilitan as reacci\u00f3ns bioqu\u00edmicas, permitindo reducir a enerx\u00eda libre de Gibbs de activaci\u00f3n e acelerando as reacci\u00f3ns. Co\u00f1\u00e9cense m\u00e1is de 4000 reacci\u00f3ns catalizadas por encimas. Os encimas son xeralmente moi espec\u00edficos e catalizan s\u00f3 unha ou unhas poucas reacci\u00f3ns qu\u00edmicas. Os encimas levan a cabo a maior parte das reacci\u00f3ns do metabolismo, interve\u00f1en na replicaci\u00f3n do ADN, reparaci\u00f3n do ADN e transcrici\u00f3n xen\u00e9tica. Alg\u00fans encimas act\u00faan sobre outras prote\u00ednas par engadir ou quitar grupos qu\u00edmicos nun proceso chamado modificaci\u00f3n postraducional. O grao de aceleraci\u00f3n proporcionado pola cat\u00e1lise encim\u00e1tica \u00e9 xeralmente enorme, por exemplo, incrementando a velocidade de reacci\u00f3n arredor de 1017 veces con respecto a unha reacci\u00f3n non catalizada no caso da orotato descarboxilase.\nAs mol\u00e9culas que se unen e sobre as que act\u00faa o encima denom\u00ednanse substratos. O substrato entra nunha rexi\u00f3n do encima denominada centro activo, onde ten lugar a reacci\u00f3n. A\u00ednda que o encima pode estar formado por centos de amino\u00e1cidos, s\u00f3 unha pequena fracci\u00f3n dos amino\u00e1cidos interaccionan co substrato, e na cat\u00e1lise adoitan estar implicados s\u00f3 tres ou catro amino\u00e1cidos.\nTransporte.\nAlgunhas prote\u00ednas transportan substancias. Por exemplo, os gases respiratorios (os\u00edxeno e di\u00f3xido de carbono) son transportados por prote\u00ednas como a hemoglobina e hemocianina. A hemoglobina \u00e9 un exemplo de prote\u00edna que se une con alta afinidade a unha pequena mol\u00e9cula ligando cando o ligando est\u00e1 presente en altas concentraci\u00f3ns (como ocorre nos pulm\u00f3ns) e que liberan o ligando cando chegan a tecidos onde hai baixas concentraci\u00f3ns deste.\nAs lipoprote\u00ednas transportan l\u00edpidos polo sangue. Algunhas prote\u00ednas son transportadores de membrana, que levan mol\u00e9culas dun lado a outro da membrana.\nUni\u00f3n a outras mol\u00e9culas.\nA principal caracter\u00edstica das prote\u00ednas que lles permiten realizar o seu diverso conxunto de funci\u00f3ns \u00e9 a s\u00faa capacidade de unirse a outras mol\u00e9culas de forma espec\u00edfica e firme. A rexi\u00f3n das mol\u00e9culas proteicas responsable da uni\u00f3n a outras mol\u00e9culas denom\u00ednase sitio de uni\u00f3n e \u00e9 xeralmente unha depresi\u00f3n na superficie da mol\u00e9cula ou \"peto\". Esta capacidade de uni\u00f3n est\u00e1 mediada pola s\u00faa estrutura terciaria, a cal define o peto do sitio de uni\u00f3n, e polas propiedades qu\u00edmicas das cadeas laterais dos amino\u00e1cidos que o rodean. A uni\u00f3n das prote\u00ednas a outras mol\u00e9culas pode ser extraordinariamente forte e espec\u00edfica; por exemplo, a prote\u00edna inhibidora da ribonuclease \u00fanese \u00e1 anxioxenina humana cunha constante de disociaci\u00f3n subfemtomolar (&lt;10\u221215 M) pero non se pode unir a ning\u00fan dos seus hom\u00f3logos de anfibios, as onconases (&gt;1 M). Cambios qu\u00edmicos extremadamente pequenos como a adici\u00f3n dun s\u00f3 grupo metilo a unha mol\u00e9cula \u00e1 que se debe unir a prote\u00edna pode \u00e1s veces ser suficiente para case eliminar a uni\u00f3n; por exemplo, a aminoacil ARNt sintetase espec\u00edfica do amino\u00e1cido valina distingue esta do amino\u00e1cido leucina de cadea lateral moi similar.\nAs prote\u00ednas poden unirse a outras prote\u00ednas ou a pequenas mol\u00e9culas substrato. Cando as prote\u00ednas se unen especificamente a outras copias da mesma mol\u00e9cula, poden oligomerizarse para formar fibrilas; este proceso ocorre a mi\u00fado en prote\u00ednas estruturais que constan de mon\u00f3meros globulares que se autoensamblan para formar fibras r\u00edxidas. As interacci\u00f3ns prote\u00edna-prote\u00edna tam\u00e9n regulan a actividade encim\u00e1tica, o control do progreso do ciclo celular e permiten a ensamblaxe de grandes complexos proteicos que levan a cabo moitas reacci\u00f3ns moi relacionadas cunha funci\u00f3n biol\u00f3xica com\u00fan. As prote\u00ednas poden tam\u00e9n unirse ou mesmo integrarse nas membranas cellares. A capacidade de unirse a outras mol\u00e9culas para inducir cambios conformacionais nas prote\u00ednas permite a formaci\u00f3n de redes de sinalizaci\u00f3n celular de enorme complexidade.\nAs interacci\u00f3ns entre prote\u00ednas son reversibles, e dependen fortemente da dispo\u00f1ibilidade de diferentes grupos de prote\u00ednas \u00e1s que se asocian para formar agregados que son capaces de realizar un determinado conxunto de funci\u00f3ns. O estudo da interacci\u00f3n entre prote\u00ednas espec\u00edficas \u00e9 fundamental para comprender aspectos importantes das funci\u00f3ns celulares, e finalmente as propiedades que distinguen os distintos tipos celulares.\nM\u00e9todos de estudo.\nAs estruturas e actividades das prote\u00ednas foron estudadas \"in vitro\" e \"in vivo\". Os estudos \"in vitro\" de prote\u00ednas purificadas en condici\u00f3ns controladas son \u00fatiles para descubrir como unha prote\u00edna leva a cabo a s\u00faa funci\u00f3n: por exemplo, os estudos de cin\u00e9tica encim\u00e1tica exploran os mecanismos qu\u00edmicos da actividade catal\u00edtica dun encima e a s\u00faa afinidade relativa por varios posibles substratos. Os experimentos \"in vivo\" estudan as actividades das prote\u00ednas dentro das c\u00e9lulas ou dentro do organismo no seu conxunto, e poden proporcionar informaci\u00f3n complementaria sobre o lugar onde act\u00faa a prote\u00edna e como se regula.\nPurificaci\u00f3n de prote\u00ednas.\nPara realizar unha an\u00e1lise \"in vitro\" dunha prote\u00edna, esta debe ser purificada e separada doutros compo\u00f1entes celulares. Este proceso xeralmente empeza coa lise da c\u00e9lula, na cal se destr\u00fae a membrana celular e o contido da c\u00e9lula lib\u00e9rase formando unha soluci\u00f3n chamada lisado cru. A mestura resultante pode ser purificada utilizando ultracentrifugaci\u00f3n, a cal fracciona os diversos compo\u00f1entes celulares en fracci\u00f3ns que conte\u00f1en prote\u00ednas solubles; l\u00edpidos de membrana e prote\u00ednas; org\u00e1nulos celulares e \u00e1cidos nucleicos. A precipitaci\u00f3n por un m\u00e9todo baseado en utilizar altas concentraci\u00f3ns salinas pode concentrar as prote\u00ednas do lisado. Despois \u00fasanse varios tipos de cromatograf\u00eda para illar a prote\u00edna ou prote\u00ednas que interesan base\u00e1ndose en propiedades como a masa molecular, carga neta e afinidade de uni\u00f3n. O nivel de purificaci\u00f3n pode ser monitorizado usando varios tipos de electroforese en xel se se co\u00f1ecen a masa molecular da prote\u00edna desexada e o seu punto isoel\u00e9ctrico, ou por espectroscopia se a prote\u00edna ten caracter\u00edsticas espectrosc\u00f3picas distinguibles, ou por ensaios de encimas se a prote\u00edna ten unha actividade encim\u00e1tica. Ademais, as prote\u00ednas poden ser illadas segundo a s\u00faa carga por medio do electroenfoque.\nPara as prote\u00ednas naturais, pode ser necesario seguir unha serie de pasos de purificaci\u00f3n para obter prote\u00ednas puras dabondo para as aplicaci\u00f3ns de laboratorio. Para simplificar este proceso, a m\u00ed\u00fado util\u00edzase a enxe\u00f1ar\u00eda xen\u00e9tica para engadir caracter\u00edsticas qu\u00edmicas \u00e1 prote\u00edna que a fagan m\u00e1is f\u00e1cil de purificar sen afectar \u00e1 s\u00faa estrutura ou actividade. Por exemplo, \u00fanese unha \"etiqueta\" consistente nunha secuencia de amino\u00e1cidos espec\u00edfica, como unha serie de residuos de histidina (unha \"etiqueta His\"), que se enlaza a un extremo da prote\u00edna. Como resultado, cando o lisado se fai pasar por unha columna de cromatograf\u00eda que conte\u00f1a n\u00edquel, os residuos de histidina l\u00edganse ao n\u00edquel e quedan unidos \u00e1 columna (xunto con toda a prote\u00edna) mentres que os compo\u00f1entes non etiquetados do lisado escoan sen dificultade. Ide\u00e1ronse varias etiquetas diferentes para axudar aos investigadores a purificar prote\u00ednas espec\u00edficas a partir de mesturas complexas.\nLocalizaci\u00f3n celular.\nO estudo das prote\u00ednas \"in vivo\" trata moitas veces de co\u00f1ecer cal \u00e9 a localizaci\u00f3n e lugar de s\u00edntese da prote\u00edna na c\u00e9lula. A\u00ednda que moitas prote\u00ednas intracelulares se sintetizan no citoplasma e as prote\u00ednas unidas a membrana ou segregadas polo ret\u00edculo endoplasm\u00e1tico, moitas veces non est\u00e1n tan claros os detalles de como as prote\u00ednas se destinan a org\u00e1nulos espec\u00edficos ou estruturas celulares. Unha t\u00e9cnica \u00fatil para estimar a localizaci\u00f3n celular utiliza a enxe\u00f1ar\u00eda xen\u00e9tica para expresar na c\u00e9lula unha prote\u00edna de fusi\u00f3n ou quimera formada pola prote\u00edna natural de interese unida a un \"reporteiro\" como a prote\u00edna fluorescente verde (GFP). A localizaci\u00f3n na c\u00e9lula da prote\u00edna fusionada pode ser visualizada de forma clara e eficiente por microscop\u00eda, como se ve no exemplo da figura.\nOutros m\u00e9todos para dilucidar a localizaci\u00f3n celular de prote\u00ednas require o uso de marcadores de compartimento co\u00f1ecidos para rexi\u00f3ns como o ret\u00edculo endoplasm\u00e1tico, o aparato de Golgi, lisosomas ou vac\u00faolos, mitocondria, cloroplastos, membrana plasm\u00e1tica etc. Co uso de versi\u00f3ns etiquetadas fluorescentemente destes marcadores ou de anticorpos para marcadores co\u00f1ecidos, f\u00edxose m\u00e1is sinxelo identificar a localizaci\u00f3n dunha prote\u00edna de interese. Por exemplo, a inmunofluorescencia indirecta permite a colocalizaci\u00f3nn fluorescente e a demostraci\u00f3n da localizaci\u00f3n. As tinguiduras fluorescentes util\u00edzanse para etiquetar compartimentos celulares para un prop\u00f3sito similar.\nExisten outras posibilidades. Por exemplo, a inmunohistoqu\u00edmica xeralmente utiliza un anticorpo para unha ou m\u00e1is prote\u00ednas de interese que est\u00e1n conxugadas a encimas producindo sinais luminescentes ou cromox\u00e9nicos que poden compararse entre mostras, o que permite a localizaci\u00f3n da informaci\u00f3n. Outra t\u00e9cnica aplicable \u00e9 a cofraccionaci\u00f3n en gradientes de sacarosa (ou outro material) utilizando centrifugaci\u00f3n isop\u00edcnica. A\u00ednda que esta t\u00e9cnica non proba a colocalizaci\u00f3n dun compartimento de densidade co\u00f1ecida e a prote\u00edna de interese, incrementa a probabilidade, e \u00e9 m\u00e1is axeitado para estudos a grande escala.\nFinalmente, o m\u00e9todo est\u00e1ndar de localizaci\u00f3n celular \u00e9 a microscop\u00eda inmunoelectr\u00f3nica. Esta t\u00e9cnica tam\u00e9n usa un anticorpo para a prote\u00edna de interese, xunto coas t\u00e9cnicas de microscop\u00eda electr\u00f3nica cl\u00e1sicas. A mostra prep\u00e1rase para o exame por microscop\u00eda electr\u00f3nica normal, e despois \u00e9 tratada cun anticorpo para a prote\u00edna de interese que \u00e9 conxugada a un material extremadamente electrodenso, xeralmente ouro. Isto permite a localizaci\u00f3n tanto dos detalles estruturais coma da prote\u00edna procurada.\nCon outra aplicaci\u00f3n de enxe\u00f1ar\u00eda xen\u00e9tica chamada mutax\u00e9nese dirixida a sitio, p\u00f3dese alterar a secuencia da prote\u00edna e, por tanto, a s\u00faa estrutura, localizaci\u00f3n celular e susceptibilidade \u00e1 regulaci\u00f3n. Esta t\u00e9cnica mesmo permite a incorporaci\u00f3n \u00e1s prote\u00ednas de amino\u00e1cidos, utilizando ARNts modificados, e pode permitir o dese\u00f1o de novas prote\u00ednas con novas propiedades.\nProte\u00f3mica e bioinform\u00e1tica.\nO complemento proteico completo presente nun determinado momento nunha c\u00e9lula ou tipo celular denom\u00ednase proteoma, e o estudo de conxuntos de datos a grande escala define o campo da prote\u00f3mica, denominado as\u00ed por analox\u00eda co campo relacionado da xen\u00f3mica. T\u00e9cnicas experimentais fundamentais en prote\u00f3mica son a electroforese en xel bidimensional, que posibilita a separaci\u00f3n dun gran n\u00famero de prote\u00ednas, a espectrometr\u00eda de masas, que permite unha r\u00e1pida identificaci\u00f3n de alto rendemento de prote\u00ednas e a secuenciaci\u00f3n de p\u00e9ptidos (xeralmente despois dunha dixesti\u00f3n en xel), as micromatrices de prote\u00ednas, coas que se poden detectar os niveis relativos de gran n\u00famero de prote\u00ednas presentes na c\u00e9lula, e sistema de dobre h\u00edbrido, que permite s exploraci\u00f3n sistem\u00e1tica das interacci\u00f3ns prote\u00edna-prote\u00edna. O conxunto total de todas estas interacci\u00f3ns bioloxicamente posibles denom\u00ednase interactoma. Un intento sistem\u00e1tico de determinar as estruturas de prote\u00ednas que incl\u00faa todos os posibles pregamentos co\u00f1\u00e9cese como xen\u00f3mica estrutural.\nDisponse dunha gran cantidade de datos xen\u00f3micos e prote\u00f3micos de varios organismos, entre eles o do xenoma humano, que facilitan que os investigadores identifiquen eficientemente prote\u00ednas homologas mesmo en organismos escasamente relacionados por medio de ali\u00f1amento de secuencias. As ferramentas de perfilado de secuencias poden realizar manipulaci\u00f3ns m\u00e1is espec\u00edficas de secuencia como os mapas de encimas de restrici\u00f3n, an\u00e1lises de marcos abertos de lectura de secuencias de nucle\u00f3tidos e predici\u00f3n da estrutura secundaria. A partir destes datos poden constru\u00edrse \u00e1rbores filoxen\u00e9ticas e desenvolverse hip\u00f3teses sobre a evoluci\u00f3n utilizando un software especial como ClustalW en relaci\u00f3n cos antepasados dos organismos modernos e os xenes que expresan. O eido da bioinform\u00e1tica trata de ensamblar, anotar e analizar datos prote\u00f3micos e xen\u00f3micos, aplicando t\u00e9cnicas computacionais a problemas biol\u00f3xicos como a procura de xenes e a clad\u00edstica.\nPredici\u00f3n da estrutura e simulaci\u00f3n.\nA predici\u00f3n da estrutura das prote\u00ednas \u00e9 unha \u00e1rea complementaria da xen\u00f3mica estrutural, que trata de predicir as estruturas proteicas para elaborar modelos axeitados das prote\u00ednas cuxas estruturas non foron a\u00ednda determinadas experimentalmente. O tipo m\u00e1is exitoso de predici\u00f3n de estruturas, chamado modelado de homolox\u00eda, bas\u00e9ase na existencia dunha estrutura \"patr\u00f3n\" ou \"molde\" con semellanza de secuencia coa prote\u00edna que est\u00e1 a ser modelada; o obxectivo da xen\u00f3mica estrutural \u00e9 proporcionar unha representaci\u00f3n suficiente das estruturas xa resoltas para modelar a maior\u00eda das que quedan. A\u00ednda que elaborar modelos axeitados segue a ser un reto cando s\u00f3 se disp\u00f3n de estruturas \"patr\u00f3n\" pouco relacionadas, suxeriuse que o ali\u00f1amento de secuencia \u00e9 o punto cr\u00edtico neste proceso, xa que poden producirse modelos bastante axeitados se se co\u00f1ece un ali\u00f1amento de secuencia \"perfecto\". Moitos m\u00e9todos de predici\u00f3n de estruturas serviron para informar o campo emerxente da enxe\u00f1ar\u00eda de prote\u00ednas, no cal foron xa dese\u00f1ados os novos pregamentos de prote\u00ednas. Un problema computacional m\u00e1is complexo \u00e9 a predici\u00f3n de interacci\u00f3ns intermoleculares, como no acoplamento molecular e a predici\u00f3n da interacci\u00f3n prote\u00edna\u2013prote\u00edna.\nO proceso de pregamento de prote\u00ednas e a s\u00faa uni\u00f3n a outras mol\u00e9culas poden ser simulados utilizando t\u00e9cnicas como a mec\u00e1nica molecular, en especial, a din\u00e1mica molecular e o m\u00e9todo Monte Carlo, que cada vez m\u00e1is aproveitan a computaci\u00f3n distribu\u00edda e en paralelo (proxecto Folding@home; modelado molecular en GPU). O pregamento de pequenos dominios proteicos en h\u00e9lice alfa como as \"cabezas\" da prote\u00edna vilina e a prote\u00edna accesoria do VIH simulouse con \u00e9xito \"en silicio\" (no PC), e os m\u00e9todos h\u00edbridos que combinan a din\u00e1mica molecular est\u00e1ndar con c\u00e1lculos de mec\u00e1nica cu\u00e1ntica permitiron a exploraci\u00f3n dos estados electr\u00f3nicos das rodopsinas.\nHistoria.\nAs prote\u00ednas foron reco\u00f1ecidas como unha clase distinta de mol\u00e9culas biol\u00f3xicas no s\u00e9culo XVIII por Antoine Fourcroy e outros, pola s\u00faa capacidade de coagular ou flocular cando se trataban con calor ou \u00e1cidos. Notables exemplos de prote\u00ednas reco\u00f1ecidas naquel momento foron a albumina da clara dos ovos, a albumina s\u00e9rica do sangue, a fibrina e o glute do trigo.\nAs prote\u00ednas foron descritas por primeira vez polo qu\u00edmico holand\u00e9s Gerardus Johannes Mulder e nomeadas polo qu\u00edmico sueco J\u00f6ns Jacob Berzelius en 1838. Mulder levou a cabo a an\u00e1lise elemental de prote\u00ednas com\u00fans e encontrou que case todas as prote\u00ednas ti\u00f1an a mesma f\u00f3rmula emp\u00edrica, C400H620N100O120P1S1. Chegou \u00e1 errada conclusi\u00f3n de que poder\u00edan estar compostas por un s\u00f3 tipo de mol\u00e9cula (moi grande). O termo \"prote\u00edna\" proposto por Berzelius deriva do grego \u03c0\u03c1\u03c9\u03c4\u03b5\u1fd6\u03bf\u03c2 (\"proteios\"), que significa \"primario\", \"\u00e1 cabeza\", ou \"situado diante\". Mulder seguiu os seus traballos identificando os produtos da degradaci\u00f3n das prote\u00ednas como o amino\u00e1cido leucina para a cal calculou un peso molecular (case correcto) de 131 Da.\nOs primeiros cient\u00edficos da nutrici\u00f3n como o alem\u00e1n Carl von Voit cr\u00edan que as prote\u00ednas eran os nutrientes m\u00e1is importantes para manter a estrutura do corpo, porque cr\u00edase xeralmente que a \"carne fai carne\". O papel fundamental das prote\u00ednas como encimas nos organismos vivos non foi totalmente apreciado ata 1926, cando James Batcheller Sumner mostrou que o encima urease era, de feito, unha prote\u00edna.\nA dificultade que ten purificar prote\u00ednas en grandes cantidades fixo que fose moi dif\u00edcil o seu estudo polos primeiros bioqu\u00edmicos. Por iso, os primeiros estudos centr\u00e1ronse en prote\u00ednas que pod\u00edan ser purificadas en grandes cantidades, como as do sangue, clara de ovo, varias toxinas e encimas dixestivos ou metab\u00f3licos obtidos en matadeiros. Na d\u00e9cada de 1950, a compa\u00f1\u00eda Armour Hot Dog Co. purificou 1\u00a0kg de ribonuclease A pancre\u00e1tica bovina pura e p\u00faxoa a disposici\u00f3n dos cient\u00edficos gratuitamente, o que contribu\u00edu a que a ribonuclease A se convertese nun dos obxectivos principais dos estudos bioqu\u00edmicos nos anos seguintes.\nLinus Pauling prediciu con \u00e9xito a estrutura secundaria dunha prote\u00edna regular base\u00e1ndose na formaci\u00f3n de enlaces de hidr\u00f3xeno, unha idea que fora adiantada en 1933 por William Astbury. Os traballos posteriores de Walter Kauzmann sobre a desnaturalizaci\u00f3n, baseados en parte en estudos previos de Kaj Linderstr\u00f8m-Lang, contribu\u00edron ao co\u00f1ecemento do pregamento das prote\u00ednas e das estruturas mediadas por interacci\u00f3ns hidrof\u00f3bicas.\nA primeira prote\u00edna que foi secuenciada foi a insulina, por Frederick Sanger, en 1949. Sanger determinou correctamente a secuencia de amino\u00e1cidos da insulina, demostrando as\u00ed conclu\u00edntemente que as prote\u00ednas consisten en pol\u00edmeros li\u00f1ais de amino\u00e1cidos en vez de cadeas ramificadas, coloides, ou ciclois. Este descubrimento valeulle o premio Nobel en 1958.\nAs primeiras estruturas proteicas resoltas foron as da hemoglobina e mioglobina, por Max Perutz e Sir John Cowdery Kendrew, respectivamente, en 1958. A primeira estrutura proteica resolta con resoluci\u00f3n at\u00f3mica por an\u00e1lise de difracci\u00f3n de raios X f\u00edxose na d\u00e9cada de 1960 (Perutz e Kendrew compartiron o premio Nobel de Qu\u00edmica de 1962 por estes descubrimentos) e posteriormente por espectroscop\u00eda de resonancia magn\u00e9tica nuclear de prote\u00ednas (NMR) na d\u00e9cada de 1980. En 2009,o \"Protein Data Bank\" conti\u00f1a unhas 55.000 estruturas de prote\u00ednas con resoluci\u00f3n at\u00f3mica. Recentemente, a microscop\u00eda crioelectr\u00f3nica de grandes ensamblaxes macromoleculares e a predici\u00f3n da estrutura de prote\u00ednas computacional de dominios de pequenas prote\u00ednas son dous m\u00e9todos con resoluci\u00f3n at\u00f3mica."}
{"id": "16662", "revid": "23204", "url": "https://gl.wikipedia.org/wiki?curid=16662", "title": "\u00c1cido", "text": "Un \u00e1cido (do lat\u00edn \"acidus\", que significa \"agre\") \u00e9 considerado tradicionalmente como calquera composto qu\u00edmico que, cando se disolve en auga, produce unha soluci\u00f3n cunha actividade de cati\u00f3n hidronio maior que a auga pura, isto \u00e9, un pH menor que 7. Isto aprox\u00edmase \u00e1 definici\u00f3n moderna de Johannes Nicolaus Br\u00f8nsted e Thomas Martin Lowry, quen definiron independentemente un \u00e1cido como un composto que doa un cati\u00f3n hidr\u00f3xeno a outro composto (denominado base). Alg\u00fans exemplos com\u00fans son o \u00e1cido ac\u00e9tico (no vinagre), o \u00e1cido clorh\u00eddrico (no salfumant e os mollos g\u00e1stricos), o \u00e1cido acetilsalic\u00edlico (na aspirina), ou o \u00e1cido sulf\u00farico (usado en bater\u00edas de autom\u00f3bil). Os sistemas \u00e1cido/base difer\u00e9ncianse das reacci\u00f3ns redox en que, nestas \u00faltimas hai un cambio no estado de oxidaci\u00f3n. Os \u00e1cidos poden existir en forma de s\u00f3lidos, l\u00edquidos ou gases, dependendo da temperatura e tam\u00e9n poden existir como substancias puras ou en soluci\u00f3n.\nO concepto de \u00e1cido \u00e9 o contraposto ao de base. Para medir a acidez dun medio util\u00edzase o concepto de pH. \u00c1s substancias qu\u00edmicas que te\u00f1en a propiedade dun \u00e1cido denom\u00ednanse \u00e1cidas.\nDistintas definici\u00f3ns de \"\u00e1cido\":.\nOs \u00e1cidos son substancias capaces de doar un prot\u00f3n (H ), mentres que as bases son capaces de aceptalos. A definici\u00f3n anterior corresponde a formulada por Br\u00f6nsted e Lowry en 1923, e xeneraliza a teor\u00eda anterior a definici\u00f3n do qu\u00edmico sueco Arrhenius (1859 - 1927), de 1887. \nSegundo a definici\u00f3n de Arrhenius un \u00e1cido \u00e9 unha substancia que ao ionizarse produce i\u00f3ns H+ (en soluci\u00f3n acuosa). A teor\u00eda de Br\u00f6nsted e Lowry de \u00e1cidos tam\u00e9n serve para disoluci\u00f3ns non acuosas; as d\u00faas teor\u00edas son moi parecidas na definici\u00f3n de \u00e1cido, pero a de Bronsted-Lowry \u00e9 moito m\u00e1is xeral.\nLewis en 1923 ampliou a\u00ednda m\u00e1is a definici\u00f3n de \u00e1cidos, teor\u00eda que non obtivo repercusi\u00f3n ata alg\u00fans anos m\u00e1is tarde. Segundo a teor\u00eda de Lewis un \u00e1cido \u00e9 aquela especie qu\u00edmica que, en calquera medio, pode aceptar un par de electr\u00f3ns. Desta forma incl\u00faense substancias que se comportan como \u00e1cidos, pero non cumpren a definici\u00f3n de Br\u00f6nsted e Lowry, sendo denominadas \u00e1cidos de Lewis. Visto que o prot\u00f3n, segundo esta definici\u00f3n, \u00e9 un \u00e1cido de Lewis (ten baleiro o orbital 1\"s\", onde pode aloxarse o par de electr\u00f3ns), p\u00f3dese afirmar que todos os \u00e1cidos de Br\u00f6nsted-Lowry son \u00e1cidos de Lewis, e todos os \u00e1cidos de Arrhenius son de Bronsted-Lowry.\n\u00c1cidos de Arrhenius.\nO qu\u00edmico sueco Svante Arrhenius foi o primeiro en atribu\u00edr as propiedades de acidez ao hidr\u00f3xeno en 1884. Un \u00e1cido de Arrhenius \u00e9 unha substancia que aumenta a concentraci\u00f3n de cati\u00f3n hidronio, 3O+, cando se disolve en auga. Esta definici\u00f3n parte do equilibrio da disociaci\u00f3n da auga en hidronio e hidr\u00f3xido:\nEn auga pura, a maior\u00eda das mol\u00e9culas existen como H2O, pero un n\u00famero pequeno de mol\u00e9culas est\u00e1n constantemente disoci\u00e1ndose e reasoci\u00e1ndose. A auga pura \u00e9 neutra con respecto \u00e1 acidez ou basicidade, debido a que a concentraci\u00f3n de ions hidr\u00f3xido \u00e9 sempre igual \u00e1 concentraci\u00f3n de ions hidronio. Unha base de Arrhenius \u00e9 unha mol\u00e9cula que aumenta a concentraci\u00f3n do ion hidr\u00f3xido cando est\u00e1 disolta en auga. En qu\u00edmica escr\u00edbese con frecuencia H+(\"ac\") significando ion hidr\u00f3xeno ou prot\u00f3n ao describir reacci\u00f3ns \u00e1cido-base, pero non hai evidencia suficiente de que exista en disoluci\u00f3n acuosa o n\u00facleo de hidr\u00f3xeno libre; si que est\u00e1 probada a existencia do ion hidronio, H3O+ e ata de especies de maior nuclearidade.\nOs compostos que non te\u00f1en hidr\u00f3xeno na s\u00faa estrutura non son considerados \u00e1cidos de Arrhenius. Tampouco son bases de Arrhenius os compostos que non te\u00f1en OH na s\u00faa estrutura.\n\u00c1cidos de Br\u00f8nsted-Lowry.\nA\u00ednda que o concepto de Arrhenius \u00e9 moi \u00fatil para describir moitas reacci\u00f3ns, tam\u00e9n est\u00e1 un pouco limitado no seu alcance. En 1923, os qu\u00edmicos Johannes Nicolaus Br\u00f8nsted e Thomas Martin Lowry reco\u00f1eceron independentemente que as reacci\u00f3ns \u00e1cido-base involucran a transferencia dun prot\u00f3n. Un \u00e1cido de Br\u00f8nsted-Lowry (ou simplemente \u00e1cido de Br\u00f8nsted) \u00e9 unha especie que doa un prot\u00f3n a unha base de Br\u00f8nsted-Lowry. A teor\u00eda \u00e1cido-base de Br\u00f8nsted-Lowry ten varias vantaxes sobre a teor\u00eda de Arrhenius. Considere as seguintes reacci\u00f3ns do \u00e1cido ac\u00e9tico (CH3COOH), o \u00e1cido org\u00e1nico que lle d\u00e1 ao vinagre o seu sabor caracter\u00edstico:\nAmbas teor\u00edas describen facilmente a primeira reacci\u00f3n: o CH3COOH act\u00faa como un \u00e1cido de Arrhenius porque act\u00faa como fonte de H3O+ cando est\u00e1 disolto en auga, e act\u00faa como un \u00e1cido de Br\u00f8nsted ao doar un prot\u00f3n \u00e1 auga. No segundo exemplo, o CH3COOH sofre a mesma transformaci\u00f3n, doando un prot\u00f3n ao amon\u00edaco (NH3), pero non pode ser descrito usando a definici\u00f3n de Arrhenius dun \u00e1cido, porque a reacci\u00f3n non produce cati\u00f3ns hidronio. A teor\u00eda de Br\u00f8nsted-Lowry tam\u00e9n pode ser usada para describir compostos moleculares, mentres que os \u00e1cidos de Arrhenius deben ser compostos i\u00f3nicos. O cloruro de hidr\u00f3xeno (HCl) e o amon\u00edaco comb\u00ednanse baixo varias condici\u00f3ns diferentes para formar cloruro de amonio, NH4Cl. En soluci\u00f3n acuosa, o HCl comp\u00f3rtase como \u00e1cido clorh\u00eddrico e existe como cati\u00f3ns hidronio e ani\u00f3ns cloruro. As seguintes reacci\u00f3ns ilustran as limitaci\u00f3ns da definici\u00f3n de Arrhenius:\nComo coas reacci\u00f3ns do \u00e1cido ac\u00e9tico, ambas definici\u00f3ns traballan para o primeiro exemplo, onde a auga \u00e9 o l\u00edquido e f\u00f3rmase ion hidronio. As seguintes d\u00faas reacci\u00f3ns non involucran a formaci\u00f3n de i\u00f3ns, pero poden ser vistas como reacci\u00f3ns de transferencia de prot\u00f3ns. Na segunda reacci\u00f3n, o cloruro de hidr\u00f3xeno e o amon\u00edaco reaccionan para formar cloruro de amonio s\u00f3lido nun liquide benceno, e na terceira, HCl gaseoso e NH3 comb\u00ednanse para formar o s\u00f3lido.\n\u00c1cidos de Lewis.\nUn terceiro concepto foi proposto polo f\u00edsicoqu\u00edmico Gilbert N. Lewis en 1923, o cal incl\u00fae reacci\u00f3ns con caracter\u00edsticas \u00e1cido-base que non involucran unha transferencia de prot\u00f3ns. Un \u00e1cido de Lewis \u00e9 unha especie que acepta un par de electr\u00f3ns doutra especie; noutras palabras, \u00e9 un aceptor de par de electr\u00f3ns. As reacci\u00f3ns \u00e1cido-base de Br\u00f8nsted son reacci\u00f3ns de transferencia de protones, mentres que as reacci\u00f3ns \u00e1cido-base de Lewis son transferencias de pares de electr\u00f3ns. Todos os \u00e1cidos de Br\u00f8nsted son tam\u00e9n \u00e1cidos de Lewis, pero non todos os \u00e1cidos de Lewis son \u00e1cidos de Br\u00f8nsted. As seguintes reacci\u00f3ns poder\u00edan ser descritas en termos de qu\u00edmica \u00e1cido-base\nNa primeira reacci\u00f3n, un ani\u00f3n fluoruro, F-, cede un par electr\u00f3nico ao trifluoruro de boro para formar o produto tetrafluoroborato. O fluoruro \"perde\" un par de electr\u00f3ns de valencia debido a que os electr\u00f3ns compartidos no enlace B-F est\u00e1n situados na rexi\u00f3n de espazo entre os dous n\u00facleos at\u00f3micos e, en consecuencia, est\u00e1n m\u00e1is distantes do n\u00facleo do fluoruro que no ani\u00f3n fluoruro solitario. BF3 \u00e9 un \u00e1cido de Lewis porque acepta o par de electr\u00f3ns do fluoruro. Esta reacci\u00f3n non pode ser descrita en termos da teor\u00eda de Br\u00f8nsted, debido a que non hai transferencia de prot\u00f3ns. A segunda reacci\u00f3n pode ser descrita por calquera das d\u00faas \u00faltimas teor\u00edas. Un prot\u00f3n \u00e9 transferido desde un \u00e1cido de Br\u00f8nsted non especificado cara ao amon\u00edaco, unha base de Br\u00f8nsted; alternativamente, o amon\u00edaco act\u00faa como unha base de Lewis e transfire un par libre de electr\u00f3ns para formar un enlace cun i\u00f3n hidr\u00f3xeno. A especie que ga\u00f1a o par de electr\u00f3ns \u00e9 o \u00e1cido de Lewis; por exemplo, o \u00e1tomo de os\u00edxeno en H3O+ ga\u00f1a un par de electr\u00f3ns cando un dos enlaces H-O se rompe, e os electr\u00f3ns compartidos no enlace local\u00edzanse no os\u00edxeno. Dependendo do contexto, os \u00e1cidos de Lewis tam\u00e9n poden ser descritos como axentes redutores ou como electr\u00f3filo.\nA definici\u00f3n de Br\u00f8nsted-Lowry \u00e9 a definici\u00f3n m\u00e1is amplamente usada; salvo que se especifique doutro xeito, as\u00famese que as reacci\u00f3ns \u00e1cido-base involucran a transferencia dun cati\u00f3n hidr\u00f3n (H+) dun \u00e1cido a unha base.\nDisociaci\u00f3n e equilibrio.\nAs reacci\u00f3ns de \u00e1cidos son xeneralizadas frecuentemente na forma HA H+ + A-, onde HA representa o \u00e1cido, e A- \u00e9 a base conxugada. Os pares \u00e1cido-base conxugados difieren nun prot\u00f3n, e poden ser interconvertidos pola adici\u00f3n ou eliminaci\u00f3n dun prot\u00f3n (protonaci\u00f3n e deprotonaci\u00f3n, respectivamente). Obs\u00e9rvese que o \u00e1cido pode ser a especie cargada, e a base conxugada pode ser neutra, nese caso o esquema de reacci\u00f3n xeneralizada poder\u00eda ser descrito como HA+ H+ + A. En soluci\u00f3n existe un equilibrio entre o \u00e1cido e a s\u00faa base conxugada. A constante de equilibrio \"K\" \u00e9 unha expresi\u00f3n das concentraci\u00f3ns do equilibrio das mol\u00e9culas ou i\u00f3ns en soluci\u00f3n. Os corchetes indican concentraci\u00f3n, as\u00ed [H2O] significa \"a concentraci\u00f3n de [H2O]\". A constante de disociaci\u00f3n \u00e1cida \"K\"a \u00e9 usada xeralmente no contexto das reacci\u00f3ns \u00e1cido-base. O valor num\u00e9rico de \"K\"a \u00e9 igual \u00e1 concentraci\u00f3n dos produtos, dividida pola concentraci\u00f3n dos reactantes, onde o reactante \u00e9 o \u00e1cido (HA) e os produtos son a base conxugada e H+.\nO m\u00e1is forte dos dous \u00e1cidos ter\u00e1 \"K\"a maior que o \u00e1cido m\u00e1is d\u00e9bil; a relaci\u00f3n dos i\u00f3ns hidr\u00f3xeno ao \u00e1cido ser\u00e1 maior para o \u00e1cido m\u00e1is forte, posto que o \u00e1cido m\u00e1is forte ten unha tendencia maior a perder o seu prot\u00f3n. Debido ao rango de valores posibles para \"K\"a est\u00e9ndese por varias ordes de magnitude, m\u00e1is frecuentemente util\u00edzase unha constante m\u00e1is manipulable, p\"K\"a, onde p\"K\"a = -log10 \"K\"a. Os \u00e1cidos m\u00e1is fortes te\u00f1\u00e9n p\"K\"a menor que os \u00e1cidos d\u00e9biles. Os valores de p\"K\"a. determinados experimentalmente a 25\u00a0\u00b0C en soluci\u00f3n acuosa adoitan presentarse en libros de texto e material de referencia.\nForza dos \u00e1cidos.\nA forza dun \u00e1cido ref\u00edrese \u00e1 s\u00faa habilidade ou tendencia a perder un prot\u00f3n. Un \u00e1cido forte \u00e9 un que se disocia completamente en auga; noutras palabras, un mol dun \u00e1cido forte HA dis\u00f3lvese en auga producindo un mol de H+ e un mol do seu base conxugada, A-, e nada do \u00e1cido protonado HA. En contraste, un \u00e1cido d\u00e9bil se disocia s\u00f3 parcialmente e, no equilibrio, existen na soluci\u00f3n tanto o \u00e1cido como a s\u00faa base conxugada. Alg\u00fans exemplos de \u00e1cidos fortes son o \u00e1cido clorh\u00eddrico (HCl), \u00e1cido iodh\u00eddrico (HI), \u00e1cido bromh\u00eddrico (HBr), \u00e1cido percl\u00f3rico (HClO4), \u00e1cido n\u00edtrico (HNO3) e \u00e1cido sulf\u00farico (H2SO4). En auga, cada un destes ionizase practicamente ao 100%. Mentres m\u00e1is forte sexa un \u00e1cido, m\u00e1is facilmente perde un prot\u00f3n, H+. Dous factores clave que contrib\u00faen \u00e1 facilidade de deprotonaci\u00f3n son a polaridade do enlace H-A. A forza dos \u00e1cidos adoita ser discutida tam\u00e9n en termos da estabilidade da base conxugada.\nOs \u00e1cidos m\u00e1is fortes te\u00f1en \"K\"a m\u00e1is alto, e p\"K\"a m\u00e1is baixo que os \u00e1cidos m\u00e1is d\u00e9biles.\nOs \u00e1cidos alquilsulf\u00f3nicos e arilsulf\u00f3nicos, que son oxi\u00e1cidos org\u00e1nicos, son un tipo de \u00e1cidos fortes. Un exemplo com\u00fan \u00e9 o \u00e1cido toluenosulf\u00f3nico (\u00e1cido t\u00f3sico ou tos\u00edlico). A diferenza do \u00e1cido sulf\u00farico mesmo, os \u00e1cidos sulf\u00f3nicos poden ser s\u00f3lidos. En efecto, o poliestireno funcionalizado en sulfonato de poliestireno, \u00e9 un pl\u00e1stico s\u00f3lido fortemente \u00e1cido, que \u00e9 filtrable.\nOs super\u00e1cidos son \u00e1cidos m\u00e1is fortes que o \u00e1cido sulf\u00farico ao 100%. Alg\u00fans exemplos de super\u00e1cidos son o \u00e1cido fluoroantim\u00f3nico, \u00e1cido m\u00e1xico e \u00e1cido percl\u00f3rico. Os super\u00e1cidos poden protonar permanentemente a auga, para producir \"sales\" de oxonio i\u00f3nicas, cristalinas. Tam\u00e9n poden estabilizar cuantitativamente aos carbocati\u00f3ns.\nPolaridade e o efecto indutivo.\nA polaridade ref\u00edrese \u00e1 distribuci\u00f3n de electr\u00f3ns nun enlace qu\u00edmico, a rexi\u00f3n de espazo entre dous n\u00facleos at\u00f3micos onde se comparte un par de electr\u00f3ns (ver TREPEV). Cando os dous \u00e1tomos te\u00f1en aproximadamente a mesma electronegatividade (potencia para atraer electr\u00f3ns do enlace), os electr\u00f3ns son compartidos aproximadamente por igual e pasan o mesmo tempo en calquera extremo do enlace. Cando hai unha diferenza significativa nas electronegatividades dos dous \u00e1tomos enlazados, os electr\u00f3ns pasan m\u00e1is tempo preto ao n\u00facleo do elemento m\u00e1is electronegativo, e f\u00f3rmase un dipolo el\u00e9ctrico, ou separaci\u00f3n de cargas, tal que hai unha carga parcial negativa localizada no elemento electronegativo, e unha carga parcial positiva no elemento electropositivo. O hidr\u00f3xeno \u00e9 un elemento electropositivo e acumula unha carga lixeiramente positiva cando est\u00e1 unido a un elemento electronegativo, como o os\u00edxeno ou o bromo. Ao decrecer a densidade electr\u00f3nica no \u00e1tomo de hidr\u00f3xeno, faise m\u00e1is f\u00e1cil que sexa abstra\u00eddo en forma de prot\u00f3n, noutras palabras, \u00e9 m\u00e1is \u00e1cido. Ao moverse de esquerda a dereita ao longo dunha fila na t\u00e1boa peri\u00f3dica, os elementos tenden a facerse m\u00e1is electronegativos, e a forza do \u00e1cido binario formado polo elemento aumenta coherentemente en:\nO elemento electronegativo non necesita estar unido directamente ao hidr\u00f3xeno \u00e1cido para incrementar a s\u00faa acidez. Un \u00e1tomo electronegativo pode \"tomar\" densidade electr\u00f3nica desde o enlace \u00e1cido, a trav\u00e9s do efecto indutivo. A habilidade para atraer electr\u00f3ns dimin\u00fae rapidamente coa distancia do elemento electronegativo ao enlace \u00e1cido. O efecto \u00e9 ilustrado pola seguinte serie de \u00e1cidos butanoicos haloxenados. O cloro \u00e9 m\u00e1is electronegativo que o bromo e, en consecuencia, ten o efecto m\u00e1is forte. O \u00e1tomo de hidr\u00f3xeno unido ao os\u00edxeno \u00e9 o hidr\u00f3xeno \u00e1cido. O \u00e1cido butanoico \u00e9 un \u00e1cido carbox\u00edlico.\n\u00c1 vez que o \u00e1tomo de cloro af\u00e1stase do enlace \u00e1cido O-H, o efecto dimin\u00fae. Cando o \u00e1tomo de cloro est\u00e1 a un \u00e1tomo de carbono de distancia do grupo \u00e1cido carbox\u00edlico, a acidez do composto increm\u00e9ntase significativamente, comparado co \u00e1cido butanoico (tam\u00e9n chamado \"\u00e1cido but\u00edrico\"). Con todo, cando o \u00e1tomo de cloro est\u00e1 separado por varios enlaces, o efecto \u00e9 moito menor. O bromo \u00e9 m\u00e1is electronegativo que o carbono ou o hidr\u00f3xeno, pero non tan electronegativo como o cloro, co que o p\"K\"a do \u00e1cido 2-bromobutanoico \u00e9 lixeiramente maior co p\"K\"a do \u00e1cido 2-clorobutanoico.\nO n\u00famero de \u00e1tomos electronegativos adxacentes a un enlace \u00e1cido tam\u00e9n afecta \u00e1 forza do \u00e1cido. Os oxi\u00e1cidos te\u00f1en a f\u00f3rmula xeral HOX, onde X pode ser calquera \u00e1tomo e pode ou non compartir enlaces con outros \u00e1tomos. Ao aumentar o n\u00famero de \u00e1tomos ou grupos electronegativos no \u00e1tomo X, dimin\u00faese a densidade electr\u00f3nica no enlace \u00e1cido, facendo que a perda do prot\u00f3n sexa m\u00e1is f\u00e1cil. O \u00e1cido percl\u00f3rico \u00e9 un \u00e1cido moi forte (p\"K\"a \u2248 -8), e disociase completamente en auga. A s\u00faa f\u00f3rmula qu\u00edmica \u00e9 HClO4, e comprende un \u00e1tomo de cloro central, con catro \u00e1tomos de os\u00edxeno ao redor, un dos cales est\u00e1 unido a un \u00e1tomo de hidr\u00f3xeno extremadamente \u00e1cido, que \u00e9 eliminable facilmente. En contraste, o \u00e1cido cl\u00f3rico (HClO3) \u00e9 un \u00e1cido algo menos forte (p\"K\"a = -1.0), mentres que o \u00e1cido cloroso (HClO2, p\"K\"a = +2.0) e o \u00e1cido hipocloroso (HClO, p\"K\"a = +7.53) son \u00e1cidos d\u00e9biles.\nOs \u00e1cidos carbox\u00edlicos son \u00e1cidos org\u00e1nicos que conte\u00f1en un grupo hidroxilo \u00e1cido e un grupo carbonilo. Os \u00e1cidos carbox\u00edlicos poden ser reducidos ao alcohol correspondente; a substituci\u00f3n dun \u00e1tomo de os\u00edxeno electronegativo con dous \u00e1tomos de hidr\u00f3xeno electropositivos conduce a un produto que \u00e9 esencialmente non \u00e1cido. A reduci\u00f3n do \u00e1cido ac\u00e9tico a etanol usando LiAlH4 (hidruro de litio e aluminio o LAH) e \u00e9ter \u00e9 un exemplo de dita reacci\u00f3n.\nO valor de p\"K\"a para o etanol \u00e9 16, comparado con 4,76 para o \u00e1cido ac\u00e9tico.\nRaio at\u00f3mico e forza do enlace.\nOutro factor que contrib\u00fae \u00e1 habilidade dun \u00e1cido para perder un prot\u00f3n \u00e9 a forza de enlace entre o hidr\u00f3xeno \u00e1cido e o ani\u00f3n da mol\u00e9cula que o ten (ver base conxugada). Isto, \u00e1 s\u00faa vez, \u00e9 dependente do tama\u00f1o dos \u00e1tomos que comparten o enlace. Para un \u00e1cido HA, \u00e1 vez que aumenta o tama\u00f1o do \u00e1tomo A, a forza do enlace dimin\u00fae, significando isto que \u00e9 m\u00e1is f\u00e1cil de ser roto, e a forza do \u00e1cido aumenta. A forza do enlace \u00e9 unha medida de canta enerx\u00eda \u00e9 necesaria para romper un enlace. Noutras palabras, require menos enerx\u00eda romper o enlace cando o \u00e1tomo A se fai m\u00e1is grande, e o prot\u00f3n \u00e9 m\u00e1is facilmente removible por unha base. Isto explica parcialmente por que o \u00e1cido fluorh\u00eddrico \u00e9 considerado un \u00e1cido d\u00e9bil, mentres que os demais \u00e1cidos de hal\u00f3xeno (HCl, HBr, HI) son \u00e1cidos fortes. A\u00ednda que o fl\u00faor \u00e9 m\u00e1is electronegativo que os outros hal\u00f3xenos, o seu raio at\u00f3mico \u00e9 tam\u00e9n moito menor, polo que comparte un enlace forte co hidr\u00f3xeno. Ao moverse cara a abaixo nunha columna na t\u00e1boa peri\u00f3dica, os \u00e1tomos fanse menos electronegativos, pero tam\u00e9n significativamente m\u00e1is grandes, e o tama\u00f1o do \u00e1tomo tende a dominar a acidez no enlace co hidr\u00f3xeno. O sulfuro de hidr\u00f3xeno, H2S, \u00e9 un \u00e1cido m\u00e1is forte que a auga, a\u00ednda que o os\u00edxeno \u00e9 m\u00e1is electronegativo que o xofre. Isto \u00e9 debido a que o xofre \u00e9 m\u00e1is grande que o os\u00edxeno, e o enlace hidr\u00f3xeno-xofre \u00e9 m\u00e1is facilmente rompible que o enlace hidr\u00f3xeno-os\u00edxeno.\nCaracter\u00edsticas qu\u00edmicas.\n\u00c1cidos monopr\u00f3ticos.\nOs \u00e1cidos monopr\u00f3ticos son aqueles \u00e1cidos que son capaces de doar un prot\u00f3n por mol\u00e9cula durante o proceso de disociaci\u00f3n qu\u00edmica (chamado algunhas veces ionizaci\u00f3n), como se mostra a continuaci\u00f3n (simbolizado por HA):\nAlg\u00fans exemplos com\u00fans de \u00e1cidos monopr\u00f3ticos en \u00e1cidos minerais incl\u00faen ao \u00e1cido clorh\u00eddrico (HCl) e o \u00e1cido n\u00edtrico (HNO3). Por outra banda, para os \u00e1cidos org\u00e1nicos, o termo xeralmente indica a presenza dun grupo carboxilo, e algunhas veces estes \u00e1cidos son co\u00f1ecidos como \u00e1cidos monocarbox\u00edlicos. Alg\u00fans exemplos de \u00e1cidos org\u00e1nicos incl\u00faen a o \u00e1cido f\u00f3rmico (HCOOH), \u00e1cido ac\u00e9tico (CH3COOH) e o \u00e1cido benzoico (C6H5COOH).\n\u00c1cidos polipr\u00f3ticos.\nOs \u00e1cidos polipr\u00f3ticos son capaces de doar m\u00e1is dun prot\u00f3n por mol\u00e9cula de \u00e1cido, en contraste aos \u00e1cidos monopr\u00f3ticos que s\u00f3 doan un prot\u00f3n por mol\u00e9cula. Os tipos espec\u00edficos de \u00e1cidos polipr\u00f3ticos te\u00f1en nomes m\u00e1is espec\u00edficos, como \u00e1cido dipr\u00f3tico (dous prot\u00f3ns potenciais para doar) e \u00e1cido tripr\u00f3tico (tres prot\u00f3ns potenciais para doar).\nUn \u00e1cido dipr\u00f3tico (simbolizado aqu\u00ed como H2A) pode sufrir unha ou d\u00faas disociaci\u00f3ns, dependendo do pH. Cada disociaci\u00f3n ten a s\u00faa propia constante de disociaci\u00f3n, Ka1 e Ka2.\nA primeira constante de disociaci\u00f3n \u00e9 maior que a segunda; isto \u00e9: \"K\"a1 &gt; \"K\"a2. Por exemplo, o \u00e1cido sulf\u00farico (H2SO4) pode doar un prot\u00f3n para formar o ani\u00f3n bisulfato (HSO), para o que \"K\"a1 \u00e9 moi grande; logo pode doar un segundo prot\u00f3n para formar o ani\u00f3n sulfato (SO), onde \"K\"a2 \u00e9 comparativamente pequeno, indicando unha forza intermedia. O valor grande de \"K\"a1 para a primeira disociaci\u00f3n significa que o \u00e1cido sulf\u00farico \u00e9 un \u00e1cido forte. De modo similar, o inestable e d\u00e9bil \u00e1cido carb\u00f3nico (H2CO3) pode perder un prot\u00f3n para formar o ani\u00f3n bicarbonato (HCO) e perder un segundo prot\u00f3n para formar o ani\u00f3n carbonato (CO). Ambos valores de \"K\"a son pequenos, pero \"K\"a1 &gt; \"K\"a2.\nUn \u00e1cido tripr\u00f3tico (H3A) pode sufrir unha, d\u00faas, ou tres disociaci\u00f3ns, e ten tres constantes de disociaci\u00f3n, onde \"K\"a1 &gt; \"K\"a2 &gt; \"K\"a3.\nUn exemplo inorg\u00e1nico dun \u00e1cido tripr\u00f3tico \u00e9 o \u00e1cido ortofosf\u00f3rico (H3PO4), xeralmente chamado simplemente \u00e1cido fosf\u00f3rico. Os tres prot\u00f3ns poden ser perdidos consecutivamente, producindo H2PO, logo HPO, e finalmente PO, o ani\u00f3n ortofosfato, simplemente chamado fosfato. Un exemplo org\u00e1nico de \u00e1cido tripr\u00f3tico \u00e9 o \u00e1cido c\u00edtrico, que pode perder consecutivamente tres prot\u00f3ns para formar finalmente o ani\u00f3n citrato. A\u00ednda que as posici\u00f3ns dos prot\u00f3ns na mol\u00e9cula orixinal poden ser equivalentes, os valores de \"K\"a defiren posto que \u00e9 enerxeticamente menos favorable perder un prot\u00f3n se a base conxugada est\u00e1 cargada negativamente.\nNeutralizaci\u00f3n.\nA neutralizaci\u00f3n \u00e9 a reacci\u00f3n entre un \u00e1cido e unha base, producindo un sal e base neutralizado; por exemplo, o \u00e1cido clorh\u00eddrico e o hidr\u00f3xido de sodio forman cloruro de sodio e auga:\nA neutralizaci\u00f3n \u00e9 a base da titulaci\u00f3n, onde un indicador de pH mostra o punto de equivalencia cando o n\u00famero equivalente de moles dunha base foron engadidos a un \u00e1cido. Xeralmente as\u00famese incorrectamente que a neutralizaci\u00f3n resulta nunha soluci\u00f3n con pH 7,0, o que \u00e9 soamente o caso cando o \u00e1cido e a base te\u00f1en forza similar durante a reacci\u00f3n e at\u00f3panse en concentraci\u00f3ns semellantes. A neutralizaci\u00f3n cunha base m\u00e1is d\u00e9bil que o \u00e1cido resulta nun sal debilmente \u00e1cido. Un exemplo \u00e9 o cloruro de amonio, que \u00e9 debilmente \u00e1cido, producido a partir do \u00e1cido forte cloruro de hidr\u00f3xeno e a base d\u00e9bil amon\u00edaco. Rec\u00edprocamente, a neutralizaci\u00f3n dun \u00e1cido d\u00e9bil cunha base forte produce un sal debilmente b\u00e1sico, por exemplo, o fluoruro de sodio, formado a partir do fluoruro de hidr\u00f3xeno e o hidr\u00f3xido de sodio.\nEquilibrio \u00e1cido d\u00e9bil/base d\u00e9bil.\nPara que se poida perder un prot\u00f3n, \u00e9 necesario que o pH do sistema suba sobre o valor de p\"K\"a do \u00e1cido protonado. A diminuci\u00f3n na concentraci\u00f3n de H na soluci\u00f3n b\u00e1sica despraza o equilibrio cara \u00e1 base conxugada (a forma deprotonada do \u00e1cido). En soluci\u00f3ns a menor pH (m\u00e1is \u00e1cidas), hai suficiente concentraci\u00f3n de H na soluci\u00f3n para que o \u00e1cido permaneza na s\u00faa forma protonada, ou para que se protone a base conxugada.\nAs soluci\u00f3ns de \u00e1cidos d\u00e9biles e sales das s\u00faas bases conxugadas forman as soluci\u00f3ns tamp\u00f3n.\nDureza de \u00e1cidos.\nEn 1963, Pearson introduciu o concepto de \u00e1cidos e bases duros e brandos.\nSon \u00e1cidos duros aqueles cati\u00f3ns de pequeno tama\u00f1o e alta carga, de baixa polarizabilidade: alcalinos, alcalinot\u00e9rreos lixeiros, cati\u00f3ns de transici\u00f3n de alta carga, como o Ti4+, Cr3+, Fe3+, Co2+etc.\nSon \u00e1cidos brandos as especies qu\u00edmicas de gran tama\u00f1o, pequena ou nula carga, e alta polarizabilidade: metais m\u00e1is pesados de carga m\u00e1is baixa, como Ag+, Cu+, Pt2+, Hg2+etc.\nAs especies duras tenden a combinarse entre si. A interacci\u00f3n duro-duro ou brando-brando conduce a especies m\u00e1is estables. Isto d\u00e9bese a un maior solapamento de orbitais, que orixina un enlace m\u00e1is forte que nas interacci\u00f3ns duro-brando ou brando-duro. O anterior \u00e9 \u00fatil, de forma aproximada, para predecir o sentido de numerosas reacci\u00f3ns.\nAplicaci\u00f3ns dos \u00e1cidos.\nHai numerosos usos dos \u00e1cidos. Os \u00e1cidos son usados frecuentemente para eliminar ferruxe e outra corrosi\u00f3n dos metais nun proceso co\u00f1ecido como \"pickling\". Poden ser usados tam\u00e9n como electr\u00f3litos nunha bater\u00eda, como o \u00e1cido sulf\u00farico nunha bater\u00eda de autom\u00f3bil.\nOs \u00e1cidos fortes, o \u00e1cido sulf\u00farico en particular, son amplamente usados en procesamento de minerais. Por exemplo, os minerais de fosfato reaccionan con \u00e1cido sulf\u00farico producindo \u00e1cido fosf\u00f3rico para a produci\u00f3n de fertilizantes, e o cinc \u00e9 producido disolvendo \u00f3xido de cinc en \u00e1cido sulf\u00farico, purificando a soluci\u00f3n e aplicando electr\u00f3lise.\nNa industria qu\u00edmica, os \u00e1cidos reaccionan nas reacci\u00f3ns de neutralizaci\u00f3n para producir sales. Por exemplo, o \u00e1cido n\u00edtrico reacciona co amon\u00edaco para producir nitrato de amonio, un fertilizante. Adicionalmente, os \u00e1cidos carbox\u00edlicos poden ser esterificados con alcoholes en presenza de \u00e1cido sulf\u00farico, para producir \u00e9steres.\nOs \u00e1cidos son usados como catalizadores; por exemplo, o \u00e1cido sulf\u00farico \u00e9 usado en grandes cantidades no proceso de alquilaci\u00f3n para producir gasolina. Os \u00e1cidos fortes, como o \u00e1cido sulf\u00farico, fosf\u00f3rico e clorh\u00eddrico, tam\u00e9n te\u00f1en efecto en reacci\u00f3ns de deshidrataci\u00f3n e condensaci\u00f3n.\nOs \u00e1cidos son usados tam\u00e9n como aditivos en bebidas e alimentos, posto que alteran o seu sabor e serven como preservantes. Por exemplo, o \u00e1cido fosf\u00f3rico \u00e9 un compo\u00f1ente das bebidas con cola.\nAbundancia biol\u00f3xica.\nMoitas mol\u00e9culas bioloxicamente importantes son \u00e1cidos. Os \u00e1cidos nucleicos, inclu\u00edndo ao ADN e o ARN conte\u00f1en o c\u00f3digo xen\u00e9tico que determina moitas das caracter\u00edsticas dun organismo, e \u00e9 transferido de pais a fillos. O ADN cont\u00e9n o molde qu\u00edmico para a s\u00edntese das prote\u00ednas, que est\u00e1n feitas de subunidades de amino\u00e1cidos.\nUn \u03b1-amino\u00e1cido ten un carbono central (o carbono \u03b1 ou \"alfa\") que est\u00e1 unido a un grupo carboxilo (por iso \u00e9 polo que son \u00e1cidos carbox\u00edlicos), un grupo amino, un \u00e1tomo de hidr\u00f3xeno, e un grupo variable. O grupo variable, tam\u00e9n chamado grupo R ou cadea lateral, determina a identidade e moitas das propiedades dun amino\u00e1cido espec\u00edfico. Na glicina, o amino\u00e1cido m\u00e1is simple, o grupo R \u00e9 un \u00e1tomo de hidr\u00f3xeno, pero en todos os demais amino\u00e1cidos cont\u00e9n un ou m\u00e1is \u00e1tomos de carbono unidos a hidr\u00f3xeno, e pode conter outros elementos, tales como xofre, selenio, os\u00edxeno ou nitr\u00f3xeno. Con excepci\u00f3n da glicina, os amino\u00e1cidos presentes na natureza son quirales e case invariablemente est\u00e1n presentes na configuraci\u00f3n L. Alg\u00fans peptidoglicanos, atopados nalgunhas paredes celulares bacterianas conte\u00f1en pequenas cantidades de D-amino\u00e1cidos. A pH fisiol\u00f3xico, t\u00edpicamente ao redor de 7, existen amino\u00e1cidos libres en forma i\u00f3nica, onde o grupo carboxilo \u00e1cido (-COOH) perde un prot\u00f3n (-COO-) e o grupo amino b\u00e1sico (-NH2) ga\u00f1a un prot\u00f3n (-NH+3). A mol\u00e9cula enteira te\u00f1en unha carga neta neutra, e \u00e9 un zwitteri\u00f3n.\nOs \u00e1cidos graxos e derivados de \u00e1cidos graxos son outro grupo de \u00e1cidos carbox\u00edlicos que xogan un rol significativo en biolox\u00eda. Estes conte\u00f1en longas cadeas de hidrocarburo e un grupo \u00e1cido carbox\u00edlico nun extremo. A membrana celular de case todos os organismos est\u00e1 feita principalmente dunha bicapa fosfolip\u00eddica, unha micela de cadeas hidrof\u00f3bicas de \u00e1cidos graxos con grupos fosfato hidrof\u00edlicos.\nEn humanos e moitos outros animais, o \u00e1cido clorh\u00eddrico \u00e9 parte do \u00e1cido g\u00e1strico segregado no est\u00f3mago para axudar a hidrolizar \u00e1s prote\u00ednas, as\u00ed como para converter a proenzima inactiva pepsin\u00f3xeno na enzima activa pepsina. Alg\u00fans organismos producen \u00e1cidos para a s\u00faa defensa; por exemplo, as formigas producen o \u00e1cido f\u00f3rmico.\nO equilibrio \u00e1cido-base xoga un rol cr\u00edtico na regulaci\u00f3n da respiraci\u00f3n dos mam\u00edferos. O gas os\u00edxeno (O2) leva a cabo a respiraci\u00f3n celular, proceso polo cal os animais liberan a enerx\u00eda potencial qu\u00edmica almacenada nos alimentos, producindo di\u00f3xido de carbono (CO2) como produto. O os\u00edxeno e o di\u00f3xido de carbono son intercambiados nos pulm\u00f3ns, e o corpo responde as demandas enerx\u00e9ticas variables axustando a velocidade de ventilaci\u00f3n pulmonar. Por exemplo, durante per\u00edodos de exercitaci\u00f3n, o corpo rompe rapidamente os carbohidratos almacenados, liberando CO2 ao torrente sangu\u00edneo. En soluci\u00f3ns acuosas como o sangue, o CO2 existe en equilibrio con \u00e1cido carb\u00f3nico e o ani\u00f3n bicarbonato.\n\u00c9 a diminuci\u00f3n no pH o sinal que leva ao cerebro para respirar m\u00e1is rapidamente e profundo, liberando o exceso de CO2 e resuministrando \u00e1s c\u00e9lulas con O2.\nAs membranas celulares son xeralmente impermeables \u00e1s mol\u00e9culas polares, cargadas ou grandes, debido \u00e1s cadeas graxas ac\u00edlicas lip\u00f3filas contidas no seu interior. Moitas mol\u00e9culas biol\u00f3xicamente importantes, inclu\u00edndo un gran n\u00famero de axentes farmac\u00e9uticos, son \u00e1cidos org\u00e1nicos d\u00e9biles que poden crusar a membrana na s\u00faa forma protonada, na forma sen carga, pero non poden facelo na s\u00faa forma cargada (como base conxugada). Por esta raz\u00f3n, a actividade de moitas drogas pode ser aumentada ou diminu\u00edda polo uso de anti\u00e1cidos ou alimentos \u00e1cidos. Con todo, a forma cargada adoita ser m\u00e1is soluble no sangue e o citosol, ambos os medios acuosos. Cando o medio extracelular \u00e9 m\u00e1is \u00e1cido que o pH neutro dentro da c\u00e9lula, certos \u00e1cidos existir\u00e1n na s\u00faa forma neutra e ser\u00e1n solubles na membrana, permit\u00edndolles cruzar a bicapa lip\u00eddica. Os \u00e1cidos que perden un prot\u00f3n a pH intracelular existir\u00e1n na s\u00faa forma cargada, soluble, polo que son capaces de difundirse a trav\u00e9s do citosol ao seu obxectivo. O ibuprofeno, a aspirina e a penicilina son exemplos de drogas que son \u00e1cidos d\u00e9biles."}
{"id": "16663", "revid": "98629", "url": "https://gl.wikipedia.org/wiki?curid=16663", "title": "PH", "text": "\"Para a doenza pulmonar denominada PH ver Pneumonite por hipersensibilidade.\"\nO valor do pH \u00e9 un n\u00famero aproximado, entre 0 e 14, que indica se unha soluci\u00f3n \u00e9 \u00e1cida (pH &lt; 7), neutra (pH = 7), ou b\u00e1sica/alcalina (pH &gt; 7)\nDefinici\u00f3n.\nO pH ou potencial de hidr\u00f3xeno i\u00f3nico, \u00e9 un \u00edndice que indica a acidez, neutralidade ou alcalinidade dun medio calquera. O concepto foi introducido por S. P. L. S\u00f8rensen en 1909. O \"p\" ven do alem\u00e1n \"potenz\", que significa poder de concentraci\u00f3n, e o \"H\" \u00e9 para o i\u00f3n de hidr\u00f3xeno (H+). \u00c1s veces se fai vir do lat\u00edn \"pondus hydroxenii\". O \"p\" equivale ao logaritmo negativo de base 10 da actividade dos i\u00f3ns a que se refire, ou sexa,\nen que [H+] representa a actividade de H+ en mol/dm3.\npOH.\nDo mesmo modo p\u00f3dese definir o pOH en relaci\u00f3n \u00e1 concentraci\u00f3n de i\u00f3ns OH-. A partir da constante de disociaci\u00f3n da auga que ten o valor de 10\u221214 \u00e1 temperatura de 298 K (25\u00a0\u00b0C), p\u00f3dese determinar a relaci\u00f3n entre o pOH e o pH. As\u00ed pola definici\u00f3n de Kw tense a relaci\u00f3n entre as d\u00faas actividades:\nAo aplicar logaritmos, obtense a relaci\u00f3n entre o pH e o pOH:\nMedida do pH.\nO pH pode ser determinado:\nOs indicadores m\u00e1is com\u00fans para medir o pH dunha substancia son a fenolftale\u00edna, o laranxa de metilo e o azul de bromofenol.\nC\u00e1lculo de pH dalgunhas soluci\u00f3ns acuosas.\nO valor de pH dunha soluci\u00f3n pode ser estimado se se souber a concentraci\u00f3n en i\u00f3ns H+. Pres\u00e9ntanse a continuaci\u00f3n varios exemplos:\nSoluci\u00f3n acuosa de \u00e1cido clorh\u00eddrico (HCl) 0,1M:\nSoluci\u00f3n acuosa de hidr\u00f3xido de sodio (NaOH) 0,1M:\nSoluci\u00f3n acuosa de \u00e1cido f\u00f3rmico (HCOOH) 0,1M:"}
{"id": "16666", "revid": "132", "url": "https://gl.wikipedia.org/wiki?curid=16666", "title": "Mohandas Gandhi", "text": ""}
{"id": "16667", "revid": "289", "url": "https://gl.wikipedia.org/wiki?curid=16667", "title": "Gautama Buddha", "text": ""}
{"id": "16668", "revid": "12452", "url": "https://gl.wikipedia.org/wiki?curid=16668", "title": "Xesuscristo", "text": ""}
{"id": "16669", "revid": "23204", "url": "https://gl.wikipedia.org/wiki?curid=16669", "title": "Loreena McKennitt", "text": "Loreena McKennitt, nada en Morden (Manitoba) o 17 de febreiro de 1957, \u00e9 unha cantante e int\u00e9rprete de piano e arpa canadense, con ascendencia escocesa e irlandesa. Actualmente reside en Ontario.\nTraxectoria.\nOs seus nove discos cons\u00e1grana como unha grande int\u00e9rprete no universo da m\u00fasica celta. Os seus discos \"Elemental\" e \"To Drive the cold winter away\" marcaron un antes e un despois na s\u00faa carreira musical. Antes destes discos Loreena traballaba na compa\u00f1\u00eda teatral est\u00e1bel do Shakespearean festival, onde tivo tempo de se inspirar no poeta William Butler Yeats, as\u00ed como na m\u00fasica de The Bothy band e Alan Stivell.\nNo seu primeiro disco deuse a co\u00f1ecer con canci\u00f3ns como \"Banks of Claudy\" ou \"Stolen Child\", mentres que no segundo deixa claro o seu desexo de mesturar a cultura celta con outras procedentes doutros lugares. Loreena non deixou de percorrer mundo cambiando a s\u00faa m\u00fasica a medida que encontraba novas culturas: en 1991 visitou Venecia, Hungr\u00eda, Ucra\u00edna, Espa\u00f1a e varias partes de Asia para poder realizar o disco \"The Visit\". Segundo ela, a m\u00fasica \u00e9 un medio de comunicaci\u00f3n entre as distintas culturas, e iso \u00e9 especialmente patente nos discos dos anos 90. Por exemplo, \"Tango to Evora\" \u00e9 unha canci\u00f3n que fai referencia \u00e1 danza arxentina e a hist\u00f3rica cidade portuguesa de \u00c9vora, utilizouse nun documental canadense, foi versionada en grego, en turco, en farsi, en fin\u00e9s, alem\u00e1n, kurdo, alban\u00e9s e roman\u00e9s. No seu quinto disco, \"The Mask and Mirror\", McKennit buscou facer unha peregrinaci\u00f3n musical panc\u00e9ltica seguindo cami\u00f1os de inspiraci\u00f3n desde Irlanda a Galiza e Oriente Medio, pasando por Granada ou Marrakech A melod\u00eda da canci\u00f3n \"Santiago\" bas\u00e9ase nun arranxo animado da cantiga n\u00ba 26 do s\u00e9culo XIII \"Non \u00e9 gran cousa se sabe\", das Cantigas de Santa Mar\u00eda.\nDespois daquel disco, Loreena gravou \"The Book of Secret,\" \"Live in Paris and Toronto\" e \"An Ancient Muse.\"\nDiscograf\u00eda.\nEditou 9 \u00e1lbums (8 \u00e1lbums en estudio e o directo \"Live in Paris and Toronto\"; 13 mill\u00f3ns de exemplares foron vendidos por todo o mundo):\nComplementos.\nLoreena McKennitt \u00e9 moi activa nas seguintes asociaci\u00f3ns :"}
{"id": "16670", "revid": "98629", "url": "https://gl.wikipedia.org/wiki?curid=16670", "title": "Tao\u00edsmo", "text": "A palabra Tao\u00edsmo (ou Dao\u00edsmo) \u00e9 xeralmente empregada para traducir dous termos chineses distintos, \"Daojiao\" (\u9053\u6559) (py D\u00e0oji\u00e0o, W-G Tao-chiao), que se refire aos \"ensinanzas ou \u00e1 relixi\u00f3n do Dao\", e \"Daojia\", que se refire \u00e1 (\u9053\u5bb6) \"escola do Dao\", a unha li\u00f1a de pensamento da filosof\u00eda chinesa.\nAs\u00ed, o termo Tao\u00edsmo ten m\u00e1is dun sentido no occidente, pode referirse a:\nO \"Tao\" do Tao\u00edsmo.\nTao\u00edsmo ou Dao\u00edsmo (chin\u00e9s: transcrici\u00f3ns py D\u00e0oxi\u00e0o, W-G Tao-chiao) \u00e9 xeralmente descrito como unha filosof\u00eda e relixi\u00f3n asi\u00e1tica, a\u00ednda que tam\u00e9n se diga que non \u00e9 ningunha das d\u00faas, sen\u00f3n un aspecto da sabedor\u00eda chinesa. Traducido literalmente, significa \"o ensino do Tao\" . No contexto tao\u00edsta, 'Tao' pode ser entendido como un cami\u00f1o no espazo-tempo -a orde en que as cousas acontecen-. Como termo descritivo, p\u00f3dese referir ao mundo real na historia -algunhas veces nomeado como o \"gran Tao\"- ou, anticipadamente, como unha orde que se debe manifestar -a orde moral de Confucio ou Lao Tse ou Cristo etc.- Un tema no pensamento chin\u00e9s primitivo \u00e9 \"Tian-dao\" ou cami\u00f1o da natureza (tam\u00e9n traducido como \"ceo\", e \u00e1s veces \"Deus\"). Corresponde aproximadamente \u00e1 orde das cousas de acordo coa lei natural. Tanto o \"cami\u00f1o da natureza\" canto o \"gran cami\u00f1o\" inspiran o afastamento estereot\u00edpico tao\u00edsta das doutrinas morais e normativas. As\u00ed, pensado como o proceso polo cal cada cousa se torna o que ela \u00e9 (a \"Nai de todas as deusas\") parece dif\u00edcil imaxinar que temos que escoller entre calquera valor do seu contido normativo - polo tanto pode ser visto como un principio eficiente de \"baleiro\" que sustenta confiabelmente o funcionamento do universo.\nO tao\u00edsmo \u00e9 unha tradici\u00f3n que, co seu tradicional contraste, o confucianismo, modelou a vida chinesa por m\u00e1is de 2.000 anos. O tao\u00edsmo enfatiza a espontaneidade ou liberdade da manipulaci\u00f3n socio-cultural polas instituci\u00f3ns, linguaxe e pr\u00e1cticas culturais. Como o concepto confucianista de goberno consiste en facer que todos sigan o mesmo tao moral, manifesta anarquismo -defendendo esencialmente a idea de que non precisamos de ningunha orientaci\u00f3n centralizada-. As especies naturais seguen cami\u00f1os apropiados a elas, e os seres humanos son unha especie natural. Seguimos todos por procesos de adquisici\u00f3n da sociedade diferentes normas e orientaci\u00f3ns, e non obstante, podemos vivir en paz se non procuramos unificar todas estas formas naturais de ser. As\u00ed, o tao\u00edsmo representa de moitas maneiras a ant\u00edtese do concepto confucianista referente a deberes morais, cohesi\u00f3n social e responsabilidades gobernamentais, mesmo que o pensamento de Confucio incl\u00faa os valores tao\u00edstas e o inverso, como se pode ler nos Anais de Confucio.\nOrixes do Tao\u00edsmo.\nTradicionalmente, o Tao\u00edsmo \u00e9 atribu\u00eddo a tres fontes principais: \nO \"Dao De Xing\".\n\"Artigo principal: Dao De Xing\"\nO \"Dao De Xing\" , ou \"Tao Te Ching\", foi escrito nunha \u00e9poca de aparentemente incesantes guerras feudais e conflitos constantes. O significado literal do t\u00edtulo \u00e9 aproximadamente \"Cami\u00f1o da Virtude Cl\u00e1sica\" ou tam\u00e9n como \"o Libro do Cami\u00f1o e da Virtude\".\nSegundo a tradici\u00f3n (largamente rexeitada polos estudosos modernos), o autor do libro, Lao Tse, era un oficial menor da corte dun emperador da dinast\u00eda Zhou. Tornouse desgostoso coas intrigas triviais da vida na corte, e partiu so\u00ed\u00f1o en viaxe polas vastas terras ao oeste. Cando estaba prestes a pasar polos porti\u00f3ns do \u00faltimo posto avanzado do oeste, un garda, tendo ouvido sobre a s\u00faa sabedor\u00eda, pediulle que escribise sobre a s\u00faa filosof\u00eda, e o \"Dao De Xing\" foi o resultado. Lao Tse reflexionaba sobre un cami\u00f1o a seguir pola humanidade, que puxese fin aos conflitos e \u00e1s guerras. Chegou a algunhas p\u00e1xinas de versos curtos, que se tornaron o \"Dao De Xing\". Ese \u00e9 o libro que orixinou o Tao\u00edsmo. A evidencia acad\u00e9mica suxire que o texto foi tomando forma ao longo dun grande per\u00edodo na China pre-Han e circulou en varias versi\u00f3ns e colecci\u00f3ns editadas ata a ser padronizado logo despois da era Han.\nFilosof\u00eda Tao\u00edsta.\nWu Wei.\nMoito da esencia do Tao est\u00e1 na arte do \"wu wei\" (actuar polo non-actuar). Por\u00e9n, isto non significa \"espere sentado que o mundo caia no seu colo\". Esa filosof\u00eda describe unha pr\u00e1ctica de se realizar cousas a trav\u00e9s da acci\u00f3n m\u00ednima. Polo estudo da natureza da vida, vostede pode influenciar o mundo do modo m\u00e1is f\u00e1cil e menos disruptivo (usando a fineza en vez da forza). A pr\u00e1ctica de seguir a corrente do r\u00edo en vez de ir contra ela \u00e9 unha ilustraci\u00f3n; unha persoa acada moito m\u00e1is non por loitar e se debater contra a auga, mais permanecendo queda e seguindo \u00e1 corrente do r\u00edo.\nO \"Wu Wei\" funciona a partir do momento en que confiamos no \"dese\u00f1o\" humano, perfectamente axustado para o noso lugar na natureza. Noutras palabras, confiando na nosa natureza en vez da nosa racionalidade, n\u00f3s podemos atopar felicidade sen unha vida de loita constante contra forzas reais e imaxinarias.\nA relixi\u00f3n Tao\u00edsta.\nA\u00ednda que os aspectos relixiosos espec\u00edficos non se mencionan no Tao Te King ou Zhuang Ci, \u00e1 medida en que o tao\u00edsmo se espallou pola poboaci\u00f3n da China, mesturouse con algunhas crenzas preexistentes, como a Teor\u00eda dos Cinco Elementos, a alquimia e o culto aos ancestrais. O Budismo chan chin\u00e9s tam\u00e9n foi directamente influenciado por filosofias tao\u00edstas. Por fin, elementos do tao\u00edsmo combin\u00e1ronse con elementos do Budismo e do Confucianismo na forma do Neo-Confucianismo. Tentativas de alcanzar maior lonxevidade eran un tema frecuente na maxia e alquimia tao\u00edstas, con varios feitizos e poci\u00f3ns, a\u00ednda existentes, con ese prop\u00f3sito. Moitas versi\u00f3ns antigas da medicina chinesa eran enraizadas no pensamento tao\u00edsta, e tanto a medicina chinesa moderna como as artes marciais chinesas son tam\u00e9n de varios xeitos baseadas en conceptos tao\u00edstas, como o Tao, o Qi, e o equilibrio entre o Yin yang e o Yin yang.\nCo tempo, a absoluta liberdade dos seguidores do tao\u00edsmo pareceu ameazadora \u00e1 autoridade dalg\u00fans gobernantes, que incentivaron o crecemento de seitas m\u00e1is comprometidas coas tradici\u00f3ns confucianistas. Unha igrexa tao\u00edsta formouse ao fin da dinast\u00eda Han, por Zhang Daoling. Moitas seitas evolucionaron a trav\u00e9s dos anos, mais a maior\u00eda traza as s\u00faas orixes a Zhan Daoding, e gran parte dos templos tao\u00edstas modernos pertence a unha ou outra desas seitas. As igrexas tao\u00edstas incorporan pante\u00f3ns enteiros de divindades, inclu\u00edndo Lao Tse, Zhang Daoling, o Emperador Amarelo, o Emperador Xade, Lei Gong (O Deus do Treb\u00f3n) e outros. As d\u00faas maiores igrexas tao\u00edstas da actualidade son a Seita Zhengyi (evolu\u00edda dunha seita fundada por Zhang Daoling) e o Tao\u00edsmo Canzhen (fundado por Wang Chongyang).\nTao\u00edsmo f\u00f3ra da China.\nA filosof\u00eda tao\u00edsta \u00e9 practicada en varias formas, noutros pa\u00edses al\u00e9n da China. Kouk Sun Do na Corea \u00e9 unha desas variaci\u00f3ns.\nA filosof\u00eda tao\u00edsta encontrou moitos seguidores arredor do mundo. Xenxis Kan compart\u00eda \u00e1 filosof\u00eda tao\u00edsta, e durante as primeiras d\u00e9cadas de dominaci\u00f3n mongol, o tao\u00edsmo viu un per\u00edodo de expansi\u00f3n, entre os s\u00e9culos XIII e XIV. Por iso, moitas escolas tao\u00edstas tradicionais mante\u00f1en centros de ensino en varios pa\u00edses arredor do mundo."}
{"id": "16671", "revid": "98629", "url": "https://gl.wikipedia.org/wiki?curid=16671", "title": "Cancro", "text": "O cancro ou c\u00e1ncer \u00e9 o nome popular do que tecnicamente se denomina como neoplasia maligna, e ref\u00edrese xenericamente \u00e1s doenzas en que determinado grupo de c\u00e9lulas do corpo se divide de forma descontrolada, invadindo os tecidos adxacentes ou distantes. \u00c9 causada por mutaci\u00f3ns no ADN, que poden ser hereditarias pero m\u00e1is frecuentemente son adquiridas ao longo da vida.\nEntre os factores que aumentan o risco de cancro incl\u00faense a exposici\u00f3n excesiva \u00e1 radiaci\u00f3n solar (cancros de pel), alg\u00fans virus (cancro de pene, colo do \u00fatero, alg\u00fans linfomas). Non obstante as causas previsibles m\u00e1is importantes do cancro son o tabaco (cancros de pulm\u00f3n e vexiga) e o alcohol (cancro de est\u00f3mago e do p\u00e1ncreas).\nO cancro pode ter diversos s\u00edntomas e por veces \u00e9 asintom\u00e1tico ata unha fase avanzada. A perda de peso r\u00e1pida con falta de apetito est\u00e1 moitas veces asociada \u00e1 neoplasia maligna. O diagn\u00f3stico s\u00f3 se pode comprobar pola an\u00e1lise de tecido recollido en biopsia pola anatom\u00eda patol\u00f3xica. Calquera masa anormal, sangradura urinaria, intestinal, ou na tose \u00e9 suxestiva e deber\u00e1 ser examinada por un m\u00e9dico. As persoas de idade avanzada est\u00e1n en maior risco e deben ser examinadas regularmente.\nHoxe en d\u00eda, un 40 % dos casos de cancro son curables ou permiten unha supervivencia prolongada. Con todo, case todos os casos de bo progn\u00f3stico contin\u00faan a ser os de detecci\u00f3n precoz: o cancro diagnosticado en fase avanzada a\u00ednda resulta case sempre na morte do paciente, con poucas excepci\u00f3ns.\nO 4 de febreiro de cada ano cel\u00e9brase o D\u00eda Mundial contra o Cancro.\nNeoplasia e cancro.\nOs tumores neopl\u00e1sicos son calquera masa de c\u00e9lulas que xorden por divisi\u00f3ns inadecuadas dunha c\u00e9lula nai orixinal (multiplicaci\u00f3n clonal), na cal a expresi\u00f3n dos xenes que regulaban esa divisi\u00f3n est\u00e1n alterados. O cancro \u00e9 entendido como a grave situaci\u00f3n patol\u00f3xica cl\u00ednica que se xera por unha neoplasia, a cal se clasifica como maligna debido \u00e1 situaci\u00f3n cl\u00ednica que orixina, potencialmente fatal.\nTumores malignos e benignos.\nO tumor maligno ou cancro dist\u00ednguese do tumor benigno principalmente porque o primeiro pon a vida do doente en risco e o segundo, xeralmente, non. A gran maior\u00eda dos tumores malignos \u00e9 invasivo, e a s\u00faa infiltraci\u00f3n progresiva en estruturas adxacentes ou distantes a trav\u00e9s de met\u00e1stases \u00e9 o que crea disfunci\u00f3ns nos \u00f3rganos invadidos e mais reacci\u00f3ns inmunitarias \u00e1s lesi\u00f3ns, que levan \u00e1 insuficiencia ou malfunci\u00f3n de \u00f3rganos vitais e \u00e1 morte. As\u00ed e todo, non todos os cancros son invasivos. Alg\u00fans tumores son considerados malignos a pesar de seren en todo semellantes aos benignos porque producen graves danos na produci\u00f3n de hormonas (como tal, o feocromocitoma), mentres outros comprimen \u00f3rganos debido \u00e1s limitaci\u00f3ns ao seu crecemento como os tumores do cerebro que non se poden expandir debido ao cranio e acaban comprimindo o cerebro, o que resulta na morte.\nAs neoplasias benignas en xeral non se transforman en malignas (a\u00ednda que existen numerosas excepci\u00f3ns) e poden polo tanto manterse no corpo do paciente, mais xeralmente recom\u00e9ndase a retirada por motivos est\u00e9ticos.\nPor\u00e9n, en casos raros as neoplasias de comportamento benigno poden levar \u00e1 morte se o seu crecemento, por azar, comprimise mecanicamente unha arteria, vea ou nervio importante, por exemplo.\nMet\u00e1stase.\nAs c\u00e9lulas cancerosas poden tam\u00e9n desprenderse do tecido neopl\u00e1sico orixinal e, a trav\u00e9s da corrente sangu\u00ednea, linf\u00e1tica ou a trav\u00e9s doutros l\u00edquidos (peritoneal, pleural) instal\u00e1rense noutros \u00f3rganos distantes da localizaci\u00f3n inicial, o que se denomina met\u00e1stases. A metastasizaci\u00f3n constit\u00fae a fase do cancro cuxo tratamento \u00e9 m\u00e1is dif\u00edcil e cando \u00e9 obtido menos \u00e9xito na recuperaci\u00f3n dos pacientes. O paciente con cancro debe, sempre que se poida, ser operado o m\u00e1is axi\u00f1a pos\u00edbel para a extracci\u00f3n do tecido ou do \u00f3rgano afectado, seguido dun tratamento de quimioterapia ou radioterapia.\nCancro como doenza xen\u00e9tica.\nO cancro \u00e9 fundamentalmente unha doenza xen\u00e9tica. En c\u00e9lulas normais, o crecemento celular est\u00e1 controlado por diversos factores, ou hormonas, liberadas por c\u00e9lulas adxacentes ou distantes. Deste xeito, un tecido consegue medrar ou atrofiar en resposta a demandas aumentadas ou diminu\u00eddas da s\u00faa funci\u00f3n.\nHai varios factores que promoven o crecemento e multiplicaci\u00f3n celulares, alg\u00fans sist\u00e9micos, como a hormona do crecemento, hormonas da tiroide (t3/t4), insulina, e outros factores locais, como as citocinas.\nA progresi\u00f3n do cancro non \u00e9 m\u00e1is que a desactivaci\u00f3n de determinados xenes e a hiperexpresi\u00f3n doutros, dando orixe a c\u00e9lulas independentes da regulaci\u00f3n local e central do organismo, que se dividen sen inhibici\u00f3n. Outras mutaci\u00f3ns noutros xenes poden dar ent\u00f3n novas capacidades invasivas \u00e1s c\u00e9lulas neopl\u00e1sicas, xa que todas as c\u00e9lulas do organismo pos\u00faen o xenoma completo e polo tanto a capacidade de produciren calquera prote\u00edna, desde que os xenes correspondentes se activan (neste caso por mutaci\u00f3n). As\u00ed, unha c\u00e9lula da cartilaxe (condrocito) neopl\u00e1sica pode sufrir unha mutaci\u00f3n, que lle permite formar prote\u00ednas que provocan a formaci\u00f3n de novos vasos sangu\u00edneos, a pesar de que tal xene nunca se expresa na c\u00e9lula normal.\nVarias das s\u00edndromes de cancro familiares son causadas por estar xa mutado nesas familias alg\u00fan xene importante na progresi\u00f3n ou iniciaci\u00f3n tumoral. M\u00e1is frecuentemente est\u00e1n mutados os xenes de supresi\u00f3n tumoral (ver adiante) en que son necesarias d\u00faas mutaci\u00f3ns en ambas as copias (unha do pai, outra da nai) para que haxa desactivaci\u00f3n. Se o individuo herda do pai unha copia defectuosa, \u00e9 moito m\u00e1is doado que ocorra a mutaci\u00f3n soamente na copia materna que nos dous alelos.\nUn dos feitos m\u00e1is intrigantes en oncolox\u00eda \u00e9 a restrici\u00f3n de determinadas mutaci\u00f3ns a determinados tipos de cancro: case todos os cancros te\u00f1en apenas unha, d\u00faas ou tres v\u00edas de progresi\u00f3n con mutaci\u00f3ns de determinados xenes, en canto que noutros \u00f3rganos a progresi\u00f3n se d\u00e1 por mutaci\u00f3ns en xenes diferentes. Talvez se d\u00e1 este feito porque en determinados tecidos funcionan principalmente determinados oncoxenes e xenes supresores tumorais, e non outros, mais a causa exacta permanece escura.\nADN e mutaci\u00f3ns.\nA actividade de cada c\u00e9lula ou tecido est\u00e1 dirixida polo seu ADN. Ao longo da embriox\u00e9nese, \u00e1 medida que se orixinan do cigoto c\u00e9lulas cada vez m\u00e1is diferenciadas, alg\u00fans xenes t\u00f3rnanse activos en canto que se silencian outros, conforme coa funci\u00f3n final da c\u00e9lula. Mais cada c\u00e9lula mant\u00e9n sempre unha copia do xenoma completo no seu n\u00facleo. As cadeas de ADN son fr\u00e1xiles e son modificadas facilmente por qu\u00edmicas ou radiaci\u00f3n. Existen, con todo, prote\u00ednas reparadoras de erros do ADN que reducen a un m\u00ednimo a taxa de erros ou mutaci\u00f3ns. A maior cantidade de erros ocorre durante a divisi\u00f3n celular, pola necesidade de duplicar cada cromosoma, de modo que cada c\u00e9lula filla te\u00f1a unha copia. Contin\u00faan, con todo a seren feitos alg\u00fans erros, unha simple base movida xa constit\u00fae unha mutaci\u00f3n. Ao longo da vida, mill\u00f3ns de c\u00e9lulas do noso corpo sofren pequenas mutaci\u00f3ns, esas c\u00e9lulas normalmente autodestr\u00faense ordenaaos pola actividade de prote\u00ednas xeradas a partir de xenes antitumorais do ADN, como por exemplo o p53.\nNingunha c\u00e9lula se torna neopl\u00e1sica cunha soa mutaci\u00f3n. Normalmente son necesarias varias para que haxa desregulaci\u00f3n do ciclo celular e proliferaci\u00f3n excesiva, e a\u00ednda outras m\u00e1is para que haxa invasi\u00f3n dos \u00f3rganos adxacentes ou distantes.\nA mutaci\u00f3n non letal do ADN constit\u00fae a orixe do cancro. Calquera c\u00e9lula morre se est\u00e1 suxeita a lesi\u00f3ns extensas no seu ADN, ao lesion\u00e1rense os xenes fundamentais para a s\u00faa sobrevivencia. As c\u00e9lulas son m\u00e1is vulnerables \u00e1s mutaci\u00f3ns durante a divisi\u00f3n celular con duplicaci\u00f3n do ADN. Esta \u00e9 a base da radioterapia: se as c\u00e9lulas tumorais se dividen moito m\u00e1is axi\u00f1a, ser\u00e1n m\u00e1is vulner\u00e1beis \u00e1 radiaci\u00f3n letal. Con todo, a radiaci\u00f3n ou outros agresi\u00f3ns en pequenas cantidades probabelmente damnificar\u00e1n menos os xenes fundamentais e con igual probabilidade afectar\u00e1n a xenes envolvidos na regulaci\u00f3n da proliferaci\u00f3n celular.\nO ADN \u00e9 un pol\u00edmero con catro tipos diferentes de bases: adenina, timina, guanina e citosina. A serie de bases \u00e9 traducida en secuencias proteicas de acordo cos tipos de bases (cada amino\u00e1cido corresponde a unha serie de tres bases). Diferentes secuencias de amino\u00e1cidos con diferentes propiedades qu\u00edmicas leva a diferentes comportamentos das prote\u00ednas. A substituci\u00f3n ou eliminaci\u00f3n dunha \u00fanica base pode levar a prote\u00ednas diferentes, m\u00e1is cantidade producida dunha prote\u00edna ou silenciamento do xene.\nOutros tipos de mutaci\u00f3ns son as quebras cromos\u00f3micas, que son reparadas \u00e1s veces por cambio dos fragmentos quebrados en cromosomas diferentes do habitual, con efectos ao nivel da expresi\u00f3n x\u00e9nica.\nExisten varias prote\u00ednas que corrixen os erros no ADN. Se os xenes destas prote\u00ednas sufriren mutaci\u00f3ns, poden ser inutilizadas, ocorrendo unha maior taxa de mutaci\u00f3ns subsecuente -fen\u00f3meno denominado inestabilidade xen\u00e9tica.\nCausas das mutaci\u00f3ns.\nA mutaci\u00f3n do ADN pode ser debida a varios factores:\nDun xeito ou doutro, o tumor comeza basicamente cando hai un dano no ADN, causado por calquera dos factores anteriores, e que non se repara polos sistemas de reparaci\u00f3n do ADN existentes en todas as c\u00e9lulas, xerando unha mutaci\u00f3n. Dependendo do lugar en que ocorre a mutaci\u00f3n na mol\u00e9cula de ADN, este defecto pode causar un desequilibrio no ciclo celular, desencadeando unha reproduci\u00f3n acelerada e descontrolada de c\u00e9lulas.\nXenes tipicamente mutados no cancro.\nCalquera tumor est\u00e1 constitu\u00eddo pola proxenie dunha \u00fanica c\u00e9lula que acumulou mutaci\u00f3ns en xenes suficientes para evadir os mecanismos antitumorais e para ga\u00f1ar autonom\u00eda na replicaci\u00f3n.\nExisten basicamente catro clases de xenes importantes na patoxenia do cancro:\nEpidemiolox\u00eda.\nEntre os factores de risco incl\u00faense os factores xeogr\u00e1ficos (m\u00e1is cancro da pel en pa\u00edses tropicais que en n\u00f3rdicos), \u00e9tnicos, h\u00e1bitos alimenticios, idade avanzada e xenes hereditarios que causan predisposici\u00f3n para o cancro.\nEn pa\u00edses desenvolvidos o cancro compite coas doenzas cardiovasculares (principalmente infartos coronarios e AVCs) como causa de morte principal. Unha en cada catro ou cinco persoas morrer\u00e1 de cancro nestes pa\u00edses.\nNos pa\u00edses do Europa e Am\u00e9rica do Norte.\nEn Portugal os datos son semellantes \u00e1 excepci\u00f3n do cancro do est\u00f3mago, que \u00e9 moito m\u00e1is com\u00fan debido a maior prevalencia de \"Helicobacter pylori\" e alcoholismo.\nOs cancros do pulm\u00f3n e da vexiga son na s\u00faa maior\u00eda causados polo tabaco. Unha de cada oito mulleres ter\u00e1 cancro da mama, por\u00e9n a maior\u00eda dos casos \u00e9 diagnosticada nunha etapa cur\u00e1bel.\nProgresi\u00f3n.\nHai varias etapas na progresi\u00f3n dun cancro invasivo a partir dunha c\u00e9lula normal, cada etapa correspondendo a novas mutaci\u00f3ns nun subgrupo das c\u00e9lulas que partillan a mutaci\u00f3n anterior:\nCl\u00ednica (sinais e s\u00edntomas).\nInicialmente o cancro produce s\u00edntomas xeralmente inespec\u00edficos ou ata pode ser asintom\u00e1tico. S\u00edntomas como masa localizada, sangradura urinaria, intestinal ou na tose son suxestivas. O cansazo e maila falta de apetito son universais. Poder\u00e1 haber ocasionalmente crecemento de masa interna con obstruci\u00f3n da canle natural, como por exemplo os tumores no pescozo, que poden causar falta de ar ou dif\u00edculdade de deglutici\u00f3n.\nOs s\u00edntomas caracter\u00edsticos na fase avanzada son os da caquexia. Esta caracter\u00edzase pola perda r\u00e1pida de peso, anemia, cansazo cr\u00f3nico, falta de apetito e perda da masa muscular.\nNo 10% dos doentes con cancro, poder\u00e1 tam\u00e9n haber unha s\u00edndrome paraneopl\u00e1sica con produci\u00f3n de hormonas, habendo s\u00edntomas relativos ao exceso desas hormonas (e.g. s\u00edndrome de Cushing ou hipercalcemia). \u00c9 com\u00fan que os tumores de c\u00e9lulas de gl\u00e1ndulas produzan hormonas, mais tam\u00e9n as poden producir moitos tipos de cancros de c\u00e9lulas neopl\u00e1sicas, como o carcinoma de c\u00e9lulas pequenas do pulm\u00f3n.\nAs\u00ed e todo, en xeral os cancros s\u00f3 poden ser diagn\u00f3sticos de tumores benignos de forma definitiva despois dunha an\u00e1lise microsc\u00f3pica de tecido recollido por biopsia, pola anatom\u00eda patol\u00f3xica.\nAnatom\u00eda patol\u00f3xica.\nO aspecto microsc\u00f3pico das neoplasias malignas \u00e9 variado. A maior\u00eda difer\u00e9nciase pouco, ao contrario da maior\u00eda dos tumores benignos, ou sexa, as c\u00e9lulas neopl\u00e1sicas m\u00e1is malignas te\u00f1en m\u00e1is aspecto de c\u00e9lulas embrionarias (sen diferenciaci\u00f3n t\u00edpica ou de diferenciaci\u00f3n ca\u00f3tica) que do tecido ordenado de onde prove\u00f1en (anaplasia). Por\u00e9n, alg\u00fans tipos de cancro poden presentar un aspecto ben diferenciado, por veces ata funcional. Ultimamente a distinci\u00f3n entre neoplasia benigna e maligna s\u00f3 pode ser feita a trav\u00e9s da detecci\u00f3n de indicios de invasi\u00f3n doutros tecidos. As\u00ed, un tumor que infiltre a s\u00faa c\u00e1psula (\u00e1s veces tinguida con tinta chinesa para m\u00e1is f\u00e1cil identificaci\u00f3n) ser\u00e1 maligno, as\u00ed como un tumor non encapsulado que se mestura libremente co tecido normal. Invasi\u00f3n dos microvasos sangu\u00edneos e/ou linf\u00e1ticos por c\u00e9lulas neopl\u00e1sicas est\u00e1 considerado proba de invasi\u00f3n e car\u00e1cter maligno do tumor.\nAlgunhas caracter\u00edsticas xerais que distinguen c\u00e9lulas neopl\u00e1sicas probabelmente malignas de c\u00e9lulas normais ou benignas: pleomorfismo celular (varias formas de c\u00e9lulas no mesmo tecido); grandes n\u00facleos relativamente ao citoplasma; n\u00facleos con formas diversas; c\u00e9lulas xigantes con varios n\u00facleos; nucl\u00e9olos prominentes; mitoses en elevado n\u00famero; \u00e1reas de necrose e/ou apoptose extensas.\nUn tumor epitelial, a\u00ednda que non sexa invasivo, \u00e9 considerado maligno se presenta varias destas caracter\u00edsticas, e ten unha elevada probabilidade de invasi\u00f3n subsecuente se non for retirado -\u00e9 un \"carcinoma in situ\"-.\nAs indicaci\u00f3ns da anatom\u00eda patol\u00f3xica bas\u00e9anse, m\u00e1is que en diagn\u00f3sticos exactos definitivos, en probabilidades de progn\u00f3stico de acordo coas caracter\u00edsticas. Estas probabilidades foron determinadas en estudos exhaustivos. Isto \u00e9 m\u00e1is unha ciencia emp\u00edrica que co\u00f1ecemento de causas profundas que correlacionen as caracter\u00edsticas ao progn\u00f3stico.\nTratamento.\nA dificultade do tratamento do cancro consiste en distinguir entre as c\u00e9lulas malignas e as c\u00e9lulas normais do corpo. Ambas prove\u00f1en da mesma orixe e son moi semellantes, de a\u00ed que sistema inmunitario non reco\u00f1ece a ameaza.\nO tratamento da maior\u00eda dos cancros consiste na combinaci\u00f3n de varias destas t\u00e9cnicas e non s\u00f3 nunha. Por exemplo, un tumor pode ser na s\u00faa maior\u00eda extirpado cirurxicamente mais s\u00f3 despois da reduci\u00f3n do tama\u00f1o con quimioterapia, que pode ser utilizada novamente despois da cirurx\u00eda.\nCirurx\u00eda.\nA resecci\u00f3n cir\u00farxica \u00e9 pos\u00edbel se a masa estiver ben delimitada e fose minimamente invasiva, mais xa \u00e9 impos\u00edbel se o tumor estiver espallado por todo o corpo, ou en \u00f3rganos vitais que non poden ser cortados. Moitas veces \u00e9 dif\u00edcil para o cirurxi\u00e1n determinar onde acaba a neoplasia e comeza o tecido normal, correndo o risco de ou ben cortar demasiado tecido normal e reducir a probabilidade do doente de sobrevivir \u00e1 operaci\u00f3n, ou ben non retirar a masa cancerosa na totalidade, diminu\u00edndo a probabilidade de sobrevivencia ao cancro.\nA cirurx\u00eda \u00e9 logo apenas usada no tratamento dos tumores que a\u00ednda est\u00e1n delimitados, por resecci\u00f3n ou retirando o \u00f3rgano completo (prostectomia no cancro da pr\u00f3stata, mastectom\u00eda no da mama). Con todo se o tumor invadir estruturas adxacentes que non poden ser extirpadas (e.g. unha arteria importante) o tumor \u00e9 inextirp\u00e1bel.\nQuimioterapia.\nBas\u00e9ase no feito de que as c\u00e9lulas tumorais se dividen moito m\u00e1is axi\u00f1a que as normais. Inx\u00e9ctanse velenos no doente que interfiren coa s\u00edntese do ADN e matan as c\u00e9lulas en divisi\u00f3n. Con todo, hai efectos secundarios importantes naquelas c\u00e9lulas normais de crecemento r\u00e1pido, como a mucosa gastrointestinal (diarrea, n\u00e1useas, v\u00f3mitos), fol\u00edculos pilosos (ca\u00edda do cabelo) e outros.\nRadioterapia.\nTam\u00e9n ataca \u00e1s c\u00e9lulas de crecemento r\u00e1pido. As c\u00e9lulas tumorais, como te\u00f1en d\u00edficil de prote\u00ednas reparadoras do ADN, son m\u00e1is vulner\u00e1beis a doses de radiaci\u00f3n de alta enerx\u00eda (raios X e gama). As s\u00faas doses letais son m\u00e1is baixas que as das c\u00e9lulas normais. No entanto al\u00e9n de efectos secundarios semellantes aos da quimioterapia, hai risco de desenvolvemento de novos tumores, a pesar de ser relativamente pequeno.\nNovas t\u00e9cnicas.\nUltimamente desenvolv\u00e9ronse alg\u00fans f\u00e1rmacos espec\u00edficos que dimin\u00faen a actividade dalgunhas prote\u00ednas (traducidas de oncoxenes) cuxa alta actividade \u00e9 importante na proliferaci\u00f3n dalg\u00fans tipos de cancro.\nA leucemia mieloide cr\u00f3nica \u00e9 incluso cur\u00e1bel a trav\u00e9s da administraci\u00f3n dese novo tipo de f\u00e1rmacos. No futuro estes f\u00e1rmacos deber\u00e1n ser m\u00e1is relevantes.\nA utilizaci\u00f3n de toxinas acoladas a anticorpos espec\u00edficos de prote\u00ednas membranares com\u00fans na superficie das c\u00e9lulas do tumor mais non de c\u00e9lulas normais tam\u00e9n tiveron certo \u00e9xito.\nTerapias alternativas.\nMoitos pacientes con progn\u00f3stico sombr\u00edo escollen terapias alternativas ou non-occidentais. Malia todo, non hai proba ningunha de que esas terapias melloren o progn\u00f3stico; a pesar de tam\u00e9n non seren xeralmente nocivas, poden ser efectuadas por quen considerar paralelamente ao tratamento convencional. Se for escolla do paciente informado, e a pesar de probabelmente non teren ning\u00fan efecto directo, as terapias alternativas poder\u00e1n ter un efecto placebo, ou sexa, o doente considera que vai mellorar e est\u00e1 comprobado que pacientes m\u00e1is optimistas e loitadores te\u00f1en mellor curso da s\u00faa doenza que os derrotistas. Substitu\u00edr o tratamento convencional polo alternativo ser\u00eda por\u00e9n altamente desaconsell\u00e1bel, xa que a medicina moderna xa consegue mellorar o progn\u00f3stico e ata curar moitas formas de cancro, e \u00e9 impos\u00edbel dicir ao certo como reaccionar\u00e1 un doente \u00e1 terapia convencional.\nTerapia paliativa.\nEn casos en que non haxa cura, a \u00fanica cousa que se pode facer \u00e9 mellorar a calidade e duraci\u00f3n da curta vida, con operaci\u00f3ns cir\u00farxicas locais para retirar masas especialmente inc\u00f3modas (que impidan o tracto a\u00e9reo por exemplo) e maila morfina e outros opioides para controlar a dor.\nCon todo, existen raros casos de dif\u00edcil explicaci\u00f3n en que ocorreron mellor\u00edas significativas en doentes de fase terminal.\nProgn\u00f3stico.\nO progn\u00f3stico do cancro en xeral \u00e9 altamente vari\u00e1bel. Alg\u00fans tipos, como a maior\u00eda dos cancros pedi\u00e1tricos, Linfoma de Hodgkins e Carcinomas da Tiroide te\u00f1en un progn\u00f3stico excelente, con cura, mesmo en estadios avanzados. Outros, como o carcinoma do p\u00e1ncreas ou o carcinoma de c\u00e9lulas pequenas do pulm\u00f3n, a\u00ednda son case sempre fatais. Para a maior\u00eda dos tipos de cancro, con todo, o progn\u00f3stico depende do estadio. Este \u00e9 unha an\u00e1lise feita xeralmente pola anatom\u00eda patol\u00f3xica, que infire polas caracter\u00edsticas morfol\u00f3xicas do tumor cal \u00e9 o estadio de progresi\u00f3n e polo tanto cal \u00e9 o progn\u00f3stico. A maior\u00eda dos tumores xa extensamente metastisados son incur\u00e1beis e a terap\u00e9utica \u00e9 apenas paliativa, ou sexa diminu\u00edr o desconforto do doente, principalmente con opioides.\nNo total, preto do 40% dos casos de cancro resultan en remisi\u00f3n prolongada ou cura. Estes incl\u00faen as formas xa cur\u00e1beis e os estadios iniciais da maior\u00eda dos outros tipos. Entre os 60% de casos que resultan en morte inexor\u00e1bel, incl\u00faense algunhas formas incur\u00e1beis en calquera estadio (carcinoma anapl\u00e1sico da tiroide ou glioblastoma multiforme un tumor do cerebro), ademais dos casos de estadio m\u00e1is avanzado da maior\u00eda das formas.\nO progn\u00f3stico en anos \u00e9 moitas veces apenas unha predici\u00f3n calculada. Os doentes con formas m\u00e1is agresivas poden vivir menos dun ano, mentres que a maior\u00eda vivir\u00e1 alg\u00fans anos m\u00e1is ap\u00f3s o diagn\u00f3stico, se se acompa\u00f1a de terapia. Unha gran minor\u00eda, en crecemento co progreso da Medicina, ser\u00e1 curada ou ter\u00e1 remisi\u00f3ns durante m\u00e1is de 10 anos.\nNomenclatura.\nO termo \"neoplasia\" \u00e9 grego e ref\u00edrese a \"novo crecemento\". \"Cancer\" \u00e9 o nome en lat\u00edn de cangrexo.\nOs varios tipos de neoplasia maligna son clasificados de acordo co tipo de c\u00e9lula de orixe e a morfolox\u00eda microsc\u00f3pica."}
{"id": "16673", "revid": "54334", "url": "https://gl.wikipedia.org/wiki?curid=16673", "title": "Lugares de Cerdedo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Concello de Cerdedo"}
{"id": "16674", "revid": "54334", "url": "https://gl.wikipedia.org/wiki?curid=16674", "title": "Lugares de Cotobade", "text": "Galicia \u2192 Parroquias de Galicia \u2192 Lugares de Galicia \u2192 Lugares do Concello de Cotobade"}
{"id": "16675", "revid": "1576", "url": "https://gl.wikipedia.org/wiki?curid=16675", "title": "Lugares de Covelo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Covelo"}
{"id": "16676", "revid": "1576", "url": "https://gl.wikipedia.org/wiki?curid=16676", "title": "Lugares de Crecente", "text": "Galicia \u2192 Parroquias de Galicia \u2192 Lugares de Galicia \u2192 Lugares de Crecente"}
{"id": "16677", "revid": "1576", "url": "https://gl.wikipedia.org/wiki?curid=16677", "title": "Lugares de Cuntis", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cuntis"}
{"id": "16678", "revid": "1576", "url": "https://gl.wikipedia.org/wiki?curid=16678", "title": "Lugares de Doz\u00f3n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Doz\u00f3n"}
{"id": "16679", "revid": "23204", "url": "https://gl.wikipedia.org/wiki?curid=16679", "title": "Lugares da Estrada", "text": "Galicia \u2192 Parroquias de Galicia \u2192 Lugares de Galicia \u2192 Lugares da Estrada"}
{"id": "16680", "revid": "1410", "url": "https://gl.wikipedia.org/wiki?curid=16680", "title": "Lugares de Forcarei", "text": "Galicia \u2192 Parroquias de Galicia \u2192 Lugares de Galicia \u2192 Lugares de Forcarei"}
{"id": "16681", "revid": "1576", "url": "https://gl.wikipedia.org/wiki?curid=16681", "title": "Lugares de Fornelos de Montes", "text": "Galicia \u2192 Parroquias de Galicia \u2192 Lugares de Galicia \u2192 Lugares de Fornelos de Montes"}
{"id": "16682", "revid": "1576", "url": "https://gl.wikipedia.org/wiki?curid=16682", "title": "Lugares de Gondomar", "text": "Galicia \u2192 Parroquias de Galicia \u2192 Lugares de Galicia \u2192 Lugares de Gondomar"}
{"id": "16683", "revid": "1576", "url": "https://gl.wikipedia.org/wiki?curid=16683", "title": "Lugares do Grove", "text": "Galicia \u2192 Parroquias de Galicia \u2192 Lugares de Galicia \u2192 Lugares do Grove"}
{"id": "16684", "revid": "1576", "url": "https://gl.wikipedia.org/wiki?curid=16684", "title": "Lugares da Guarda", "text": "Galicia \u2192 Parroquias de Galicia \u2192 Lugares de Galicia \u2192 Lugares da Guarda"}
{"id": "16685", "revid": "1576", "url": "https://gl.wikipedia.org/wiki?curid=16685", "title": "Lugares da Illa de Arousa", "text": "Galicia \u2192 Parroquias de Galicia \u2192 Lugares de Galicia \u2192 Lugares da Illa de Arousa"}
{"id": "16686", "revid": "1576", "url": "https://gl.wikipedia.org/wiki?curid=16686", "title": "Lugares de Lal\u00edn", "text": "Galicia \u2192 Parroquias de Galicia \u2192 Lugares de Galicia \u2192 Lugares de Lal\u00edn"}
{"id": "16687", "revid": "1576", "url": "https://gl.wikipedia.org/wiki?curid=16687", "title": "Lugares da Lama", "text": "Galicia \u2192 Parroquias de Galicia \u2192 Lugares de Galicia \u2192 Lugares da Lama"}
{"id": "16688", "revid": "1576", "url": "https://gl.wikipedia.org/wiki?curid=16688", "title": "Lugares de Mar\u00edn", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mar\u00edn"}
{"id": "16689", "revid": "1576", "url": "https://gl.wikipedia.org/wiki?curid=16689", "title": "Lugares de Mea\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mea\u00f1o"}
{"id": "16690", "revid": "1576", "url": "https://gl.wikipedia.org/wiki?curid=16690", "title": "Lugares de Meis", "text": "Galicia \u2192 Parroquias de Galicia \u2192 Lugares de Galicia \u2192 Lugares de Meis"}
{"id": "16691", "revid": "1576", "url": "https://gl.wikipedia.org/wiki?curid=16691", "title": "Lugares de Moa\u00f1a", "text": "Galicia \u2192 Parroquias de Galicia \u2192 Lugares de Galicia \u2192 Lugares de Moa\u00f1a"}
{"id": "16699", "revid": "23204", "url": "https://gl.wikipedia.org/wiki?curid=16699", "title": "Sangiran", "text": "Sangiran \u00e9 unha escavaci\u00f3n arqueol\u00f3xica na illa de Xava, Indonesia. A \u00e1rea cobre 48\u00a0km\u00b2 e local\u00edzase no centro da illa, a 15 quil\u00f3metros de Surakarta. Lugar Patrimonio da Humanidade da UNESCO dende 1996.\nEn 1934 o antrop\u00f3logo Gustav Heinrich Ralph von Koenigswald comezou a examinar a \u00e1rea, e durante as escavaci\u00f3ns realizadas entre 1936 e 1941 apareceron f\u00f3siles dun dos primeiros antecesores co\u00f1ecidos da humanidade, o \"Pithecanthropus erectus\"(\"Homo erectus\") (Home de Xava). Ata o de agora apareceron outros 60 f\u00f3siles, entre eles alg\u00fans de \"Meganthropus\"."}
{"id": "16700", "revid": "23204", "url": "https://gl.wikipedia.org/wiki?curid=16700", "title": "Madredeus", "text": "Madredeus \u00e9 un grupo musical portugu\u00e9s. A s\u00faa m\u00fasica combina influencias das m\u00fasicas populares portuguesas coa m\u00fasica moderna. Tematicamente, as letras das canci\u00f3ns falan sobre temas tam\u00e9n abordados polo fado, como a saudade e temas derivados, como a solitude, a esperanza, a ausencia, a distancia \u00f3 o amor adiado, as\u00ed como temas mais xeneralistas, como a a guerra, paz ou a culpa e o remorso.\nAlgunhas cantigas est\u00e1n constru\u00eddas pola repetici\u00f3n e tipo de versos de forma parecida co cantigas de amigo ou composici\u00f3ns do Cancioneiro Xeral. Exemplos:\n- Influencias das cantigas de amigo: \"A sombra\", \"O meu amor vai embora\", \"Cuidado\", \"O menino\"\n- Influencias do cancioneiro xeral: \"A cantiga do campo\", \"Sentimento\", \"Milagre\", \"A cidade e os campos\", \"Ecos na catedral\", \"O segredo do futuro\"\nOs elementos fundadores do grupo foron: Pedro Ayres de Magalh\u00e3es (guitarra), Rodrigo Le\u00e3o (teclados), Francisco Ribeiro (violoncello) e Teresa Salgueiro (voz). Magalh\u00e3es e Le\u00e3o formaron o grupo en 1985, Ribeiro xunt\u00f3uselles en 1986. Na s\u00faa busca por unha vocalista, descubriron a Teresa Salgueiro nunha casa nocturna de Lisboa. Teresa gostou da m\u00fasica do grupo e concordou en xunt\u00e1rselles. En 1987, o grupo Madredeus (as\u00ed chamados por teren comezado a tocar na igrexa da \"Madre de Deus\") gravaron o seu primeiro \u00e1lbum, \"Os dias da Madredeus\".\nForon editados varios \u00e1lbums, con grande \u00e9xito en Portugal, mais o grupo era relativamente desco\u00f1ecido no estranxeiro. Isto mudou cando Wim Wenders, impresionado coa m\u00fasica do grupo, os convidou para musicaren un documental sobre Lisboa, chamado Lisbon story. Esta banda sonora deu ao grupo a proxecci\u00f3n internacional que lle faltaba.\nEn 1997 Fernando Ribeiro e Gabriel Gomes deixan o grupo por discordancias coa mudanza da orientaci\u00f3n musical (afastamento do fado) do \u00e1lbum \"O para\u00edso\". No mesmo ano ingresa no grupo Fernando J\u00fadice (baixo)."}
{"id": "16703", "revid": "23204", "url": "https://gl.wikipedia.org/wiki?curid=16703", "title": "Franz Weidenreich", "text": "Franz Weidenreich (1873 - 1948) foi un antrop\u00f3logo alem\u00e1n.\nNado en Edenkoben (Bavaria), estudou medicina e biolox\u00eda en M\u00fanic, Kiel, Berl\u00edn e Estrasburgo, cidade esta \u00faltima onde se graduou en 1899. En 1904 conv\u00e9rtese en profesor de anatom\u00eda na Universidade de Frankfurt. No ano 1935 viaxou a China como profesor visitante en Pequ\u00edn, onde con Teilhard de Chardin estudou os f\u00f3siles do co\u00f1ecido como Home de Pequ\u00edn (\"Sinanthropus pekinensis\" primeiro, logo clasificado como \"Homo erectus pekinensis\".\nEn 1937 visitou Sangiran, onde Koenigswald descubrira o home de Xava e xuntos publicaron varios traballos sobre o descubrimento."}
{"id": "16713", "revid": "736", "url": "https://gl.wikipedia.org/wiki?curid=16713", "title": "System of a down", "text": ""}
{"id": "16715", "revid": "23204", "url": "https://gl.wikipedia.org/wiki?curid=16715", "title": "Edwin Conklin", "text": "Edwin Grant Conklin, nado o 24 de novembro de 1863 e finado o 20 de novembro de 1952, foi un bi\u00f3logo norteamericano.\nTraxectoria.\nDende 1908 ensinou en Princeton, escribiu \"Heredity and Environment\" (1915) e traballou no Laboratorio de Biolox\u00eda Mari\u00f1a de Woods Hole, Massachusetts, onde estudou o desenvolvemento embrionario dos ovos, e demostrou que un ovo, lonxe de ser unha masa homox\u00e9nea de protoplasma, posu\u00eda un grao de organizaci\u00f3n remarcable no seu citoplasma."}
{"id": "16717", "revid": "22570", "url": "https://gl.wikipedia.org/wiki?curid=16717", "title": "Insect\u00edvoros", "text": "A dos insect\u00edvoros (Insectivora) \u00e9 unha antiga orde de mam\u00edferos placentarios, hoxe en desuso.\nEntre os insect\u00edvoros clasific\u00e1banse diversos placentarios primitivos que non pod\u00edan encaixar notras ordes. A orde \"Insectivora\" era, pois, m\u00e1is unha conveniencia que un grupo natural, poque era claramente polifil\u00e9tico.\nOs caracteres que defin\u00edan o grupo son claramente plesiom\u00f3rficos, \u00e9 dicir, trazos primitivos com\u00fans ao tronco ancestral mamaliano, como o seu pequeno tama\u00f1o, p\u00e9s plant\u00edgrados, h\u00e1bitos nocturnos, dentici\u00f3n completa\ne, alimentaci\u00f3n baseada na captura de insectos e doutros pequenos invertebrados.\nReordenaci\u00f3n taxonom\u00f3mica.\nActualmente, a orde \"Insectivora\" non \u00e9 reco\u00f1ecida polas principais bases de datos para a taxonom\u00eda dos annimais, como a Animal Diversity Web (ADW), o Sistema Integrado de Informaci\u00f3n Taxon\u00f3mica (SIIT), ou a principal obra de referencia, a \"Mammal Species of the World\", que emprazan a todas as familias antigamente consideradas como de insect\u00edvoros nas novas ordes dos \"Afrosoricida\", \"Erinaceomorpha\", \"Macroscelidea\" e \"Soricomorpha\".\nAs\u00ed temos que:"}
{"id": "16718", "revid": "56817", "url": "https://gl.wikipedia.org/wiki?curid=16718", "title": "Plant\u00edgrado", "text": "Un plant\u00edgrado \u00e9 todo aquel animal que apoia completamente a planta do p\u00e9 para andar. Adoita m\u00e1is este termo cando se fala de mam\u00edferos coma os osos ou os humanos, para facer notar a diferenza cos dixit\u00edgrados, que son maior\u00eda entre os mam\u00edferos actuais. Son tam\u00e9n plant\u00edgrados o ourizo cacho e a toupa."}
{"id": "16719", "revid": "56817", "url": "https://gl.wikipedia.org/wiki?curid=16719", "title": "Dixit\u00edgrado", "text": "Un dixit\u00edgrado \u00e9 un mam\u00edfero que permanece ou cami\u00f1a apoiando soamente os dedos das s\u00faas patas. Son polo xeral m\u00e1is r\u00e1pidos e m\u00e1is silenciosos ca outras clases de animais. Alg\u00fans exemplos son: o can, o gato, o hipop\u00f3tamo e o elefante."}
{"id": "16720", "revid": "56817", "url": "https://gl.wikipedia.org/wiki?curid=16720", "title": "Ungulado", "text": "Un ungulado \u00e9 un mam\u00edfero que se apoia e cami\u00f1a co extremo dos dedos (ou descende dun animal que o fac\u00eda), que est\u00e1n revestidos dun pezu\u00f1o, como por exemplo a cabra. Tr\u00e1tase do grupo de mam\u00edferos m\u00e1is diverso que existe na actualidade e enc\u00f3ntranse en todo o mundo ag\u00e1s na Ant\u00e1rtida, e Ocean\u00eda, onde foron introducidos. Os \u00faltimos achados f\u00f3siles e xen\u00e9ticos indican que os cet\u00e1ceos deber\u00edan ser considerados, inda que pareza incrible, como ungulados. A partir de an\u00e1lises moleculares, parece ser que os cet\u00e1ceos descenden de animais artiod\u00e1ctilos non especificados, e non de meson\u00edquidos como suxer\u00edan os estudosos de f\u00f3siles.\nDentro dos ungulados p\u00f3dense citar as seguintes ordes existentes na actualidade:"}
{"id": "16723", "revid": "4950", "url": "https://gl.wikipedia.org/wiki?curid=16723", "title": "Gamela", "text": "Unha gamela \u00e9 unha embarcaci\u00f3n costeira pequena, que se usa na pesca de baixura ou como embarcaci\u00f3n auxiliar doutra maior. Ten a proa e a popa chatas, e o fondo plano. As dimensi\u00f3ns var\u00edan dende 1,5 m de eslora e 0,8 m de manga das auxiliares m\u00e1is pequenas ata os 5 m de eslora e 2 m de manga que ten a gamela da Guarda.\nEste tipo de embarcaci\u00f3n xeralmente man\u00e9xase a remo, a\u00ednda que existen variantes a vela, coma a gamela curuxeira que evolucionan cunha vela de religa.\nActualmente a zona da popa vese modificada para poder incorporar un pequeno motor fora borda.\nA feitura das gamelas obedece \u00e1 necesidade dunha embarcaci\u00f3n costeira, auxiliar das mais grandes, que permita mover mercanc\u00eda e persoas en zonas de moi pouco calado, como baix\u00edos e praias. O fondo plano permite sacar da auga a embarcaci\u00f3n nas praias con moi pouco esforzo, para deixala f\u00f3ra do alcance das mareas.\nGamela curuxeira.\nA gamela curuxeira \u00e9 unha gamela que evoluciona a vela, t\u00edpica da r\u00eda de Vigo (\u00e1reas de Vigo, Coruxo, Nigr\u00e1n e Baiona). A feitura \u00e9 moi similar \u00e1 gamela a remos tradicional, pero que pos\u00fae un mastro a un terzo da proa que sost\u00e9n unha vela de relinga. A popa disp\u00f3n dun tim\u00f3n de grandes dimensi\u00f3ns que act\u00faa ademais como orza, evitando o abatemento propio das embarcaci\u00f3ns a vela.\nGamela da Guarda.\nA gamela da Guarda \u00e9 unha das embarcaci\u00f3ns tradicionais de Galicia m\u00e1is antigas que se co\u00f1ecen. Xeralmente de 5 metros de eslora e 2 m de manga, habitualmente era constru\u00edda en madeira de pi\u00f1eiro para facela m\u00e1is livi\u00e1."}
{"id": "16724", "revid": "56817", "url": "https://gl.wikipedia.org/wiki?curid=16724", "title": "Anf\u00f3tero", "text": "Anf\u00f3tero (ou anfipr\u00f3tico) \u00e9 a substancia que se pode comportar como un \u00e1cido ou como unha base, dependendo do outro reactivo presente. En presenza de \u00e1cido, comportar\u00e1se como unha base; en presenza dunha base comportar\u00e1se como un \u00e1cido. Exemplos: H20 (auga) HSO4- (i\u00f3n hidroxenosulfato)"}
{"id": "16725", "revid": "27155", "url": "https://gl.wikipedia.org/wiki?curid=16725", "title": "Amino\u00e1cido", "text": "Un amino\u00e1cido \u00e9 unha mol\u00e9cula org\u00e1nica difuncional, cont\u00e9n simultaneamente grupos funcionais amino (-NH2) e \u00e1cido carbox\u00edlico (-COOH), e difer\u00e9ncianse entre si grazas \u00e1 cadea lateral (R) espec\u00edfica para cada amino\u00e1cido. Os elementos b\u00e1sicos que os conforman son carbono (C), hidr\u00f3xeno (H), os\u00edxeno (O) e nitr\u00f3xeno (N), mais p\u00f3dense atopar outros elementos como o xofre (S) nas cadeas lateriais. Os amino\u00e1cidos clasif\u00edcanse en grandes grupos en funci\u00f3n das posici\u00f3ns relativas entre os grupos amino e \u00e1cido, sendo alpha- (\u03b1-), beta- (\u03b2-), gamma- (\u03b3-) ou delta- (\u03b4-), mais dado que os \u03b1-amino\u00e1cidos son os proteinox\u00e9nicos, en bioqu\u00edmica, o termo amino\u00e1cido \u00fasase como termo curto e xeral para referirnos a estes.\nOs amino\u00e1cidos proteinox\u00e9nicos son aqueles que unidos entre si en cadea por medio de enlaces pept\u00eddicos forman as prote\u00ednas, estes caracter\u00edzanse por teren na maior\u00eda estereoqu\u00edmica \"S\", ag\u00e1s a ciste\u00edna que ten \"R\".\nEstrutura.\nNa estrutura amosada ao inicio da p\u00e1xina, R representa unha cadea lateral espec\u00edfica a cada amino\u00e1cido, a cal que lle confire certas propiedades qu\u00edmicas. O carbono inmediatamente seguinte ao grupo carbox\u00edlico, recibe o nome de carbono alpha e os amino\u00e1cidos que te\u00f1en o grupo amino nese mesmo carbono reciben o nome de alpha-amino\u00e1cidos.\nPropiedades \u00f3pticas.\nOs amino\u00e1cidos m\u00e1is com\u00fans na natureza son os \u03b1-amino\u00e1cidos e \u00e1 s\u00faa vez os is\u00f3meros \"L\". Nestes compostos, o carbono alpha \u00e9 quiral (salvo se o grupo R \u00e9 un H coma no caso da glicina), o que implica a coexistencia de dous is\u00f3meros \u00f3pticos (enanti\u00f3meros), \"L\" e \"D\" amino\u00e1cidos, as cales son imaxes especulares unha da outra. Nos amino\u00e1cidos proteinox\u00e9nicos, a configuraci\u00f3n \u00f3ptica maioritaria \u00e9 a \"S\", mais a ciste\u00edna sit\u00faase como excepci\u00f3n, posu\u00edndo a contraria, a \"R\".\nNos amino\u00e1cidos con cadea ramificada, a propia cadea pode presentar \u00e1 s\u00faa vez rotaci\u00f3n \u00f3ptica, como no caso da Treonina e da Isoleucina.\nCadea lateral.\nNos \u03b1-amino\u00e1cidos, as cadeas laterais sit\u00faanse no carbono alpha.\nAs cadeas axudan \u00e1 s\u00faa clasificaci\u00f3n pois conf\u00edrenlles propiedades f\u00edsico-qu\u00edmicas que permiten establecer subgrupos. A cadea lateral pode converter un amino\u00e1cido nun \u00e1cido ou base d\u00e9bil, se presenta grupos de \u00e1cido carbox\u00edlico ou amino respectivamente; ou en hidr\u00f3fobo se a cadea \u00e9 apolar (cadeas hidrocarbonadas e arom\u00e1ticas) ou hidr\u00f3filo se \u00e9 polar (cadeas con grupos polares como un tiol, alcol, \u00e1cido ou amino).\nPunto isoel\u00e9ctrico.\nO punto isoel\u00e9ctrico dun amino\u00e1cido \u00e9 o pH no cal a suma de cargas dun amino\u00e1cido \u00e9 neutra, ou doutra forma, \u00e9 o pH no cal a especie maioritaria \u00e9 a forma zwitteri\u00f3nica. En estado s\u00f3lido, a forma na que se presentar \u00e9 en forma de sal interna (zwitteri\u00f3n), presentando altos puntos de fusi\u00f3n e ebulici\u00f3n e insolubilidade en auga.\nPresenza e organizaci\u00f3n.\nOs amino\u00e1cidos alfa (preto de vinte) son constitu\u00edntes de todas as prote\u00ednas e p\u00e9ptidos e, polo tanto, de toda a materia viva. Estes son mon\u00f3menos e como mon\u00f3meros p\u00f3dense unir mediante enlaces pept\u00eddicos formando unidades variantes en tama\u00f1o: d\u00edmeros (dip\u00e9ptido, dous p\u00e9ptidos), tr\u00edmeros e as\u00ed sucesivamente. Cada amino\u00e1cido que forma un pol\u00edmero \u00e9 denominado residuo. Para que unha agrupaci\u00f3n de amino\u00e1cidos sexa considerada unha prote\u00edna, alg\u00fans autores apuntan a que deben de haber m\u00ednimo 70 amino\u00e1cidos unidos.\nObtenci\u00f3n e s\u00edntese.\nS\u00edntese de \u03b1-amino\u00e1cidos.\nOs amino\u00e1cidos son sintetizados naturalmente por animais e plantas mediante enzimas especializados. No sistemas vivos, en funci\u00f3n da capacidade, ou non, de sintetizar os amino\u00e1cidos de forma natural, pod\u00e9molos englobar en dous grandes grupos:\nPor outra banda, estes tam\u00e9n poden ser sintetizados no laboratorio mediante t\u00e9cnicas de s\u00edntese org\u00e1nica. Existen diversos m\u00e9todos sint\u00e9ticos como a aplicaci\u00f3n da reacci\u00f3n de Hell-Volhard-Zelinsky, a s\u00edntese de Gabriel ou a de Strecker, mais todas coinciden no mesmo problema, a obtenci\u00f3n de mesturas enantiom\u00e9ricas. Este problema solv\u00e9ntanse aplicando \u00e1 mesturas t\u00e9cnicas de resoluci\u00f3n enantiom\u00e9rica: reacci\u00f3ns qu\u00edmicas espec\u00edficas, aplicaci\u00f3n de enzimas naturais, catalizadores qu\u00edmicos selectivos, cromatograf\u00eda quiral...\nObtenci\u00f3n.\nA parte da s\u00edntese dos mesmos, p\u00f3dense obter mediante a fragmentaci\u00f3n das prote\u00ednas, mol\u00e9culas formadas por ata millares de amino\u00e1cidos unidos por enlaces pept\u00eddicos (entre o grupo carboxilo dun amino\u00e1cido e o grupo amino doutro). Esas ligaz\u00f3ns poden ser quebradas por hidr\u00f3lise producindo unha mestura complexa de amino\u00e1cidos. Este proceso actualmente l\u00e9vase a cabo de forma automatizada mais existen m\u00e9todos qu\u00edmicos manuais como pode ser o m\u00e9todo de Edmann."}
{"id": "16726", "revid": "1505", "url": "https://gl.wikipedia.org/wiki?curid=16726", "title": "Big Splash", "text": "O Big Splash ou grande impacto \u00e9 unha teor\u00eda astron\u00f3mica que postula que a formaci\u00f3n da L\u00faa debeuse \u00f3 impacto contra a Terra dun planeta desaparecido, co\u00f1ecido coma Theia. A teor\u00eda propux\u00e9rona por primeira vez, no 1975, investigadores do \"Instituto de Ciencias planetarias de Tucson\" e do \"Instituto Harvard-Smithsonian de Astrof\u00edsica\". Dende ent\u00f3n diversos traballos de modelaxe num\u00e9rica ve\u00f1en detallando esta idea, que ten acadado un importante grao de consenso actualmente na comunidade cient\u00edfica.\nL\u00faa.\nA L\u00faa \u00e9 o \u00fanico sat\u00e9lite natural da Terra e ten varias caracter\u00edsticas en com\u00fan e diferentes co noso planeta, postas en evidencia despois da investigaci\u00f3n das mostras recollidas polas misi\u00f3ns Apollo. Dunha banda, a composici\u00f3n dos is\u00f3topos estables de os\u00edxeno presente nas rochas lunares \u00e9 id\u00e9ntica \u00e1 sinatura caracter\u00edstica presente nas rochas da Terra e difire bastante doutros obxectos siderais. Isto suxire que a L\u00faa, ou o seu precursor, se formar\u00eda \u00e1 mesma distancia do Sol coa Terra e tivesen semellante data de formaci\u00f3n dentro do Sistema Solar. Este descubrimento desbotou as teor\u00edas m\u00e1is antigas, que suxer\u00edan que a L\u00faa e un sat\u00e9lite capturado pola \u00f3rbita da Terra, neste caso as rochas da L\u00faa ter\u00edan composici\u00f3ns isot\u00f3picas distintas \u00e1s da Terra. Doutra banda, a Terra est\u00e1 formada por un n\u00facleo interior de ferro e n\u00edquel, un manto composto por silicatos e a codia terrestre constitu\u00edda esencialmente por granito e basalto. O n\u00facleo ferroso representa preto do 30 % da masa da Terra; mentres que a L\u00faa est\u00e1 composta esencialmente por rochas baseadas no silicio (equivalentes \u00e1s do manto da Terra) e un n\u00facleo ferroso m\u00ednimo, de preto do 8 % da masa lunar. Esta desproporci\u00f3n nos n\u00facleos ferrosos desbotou as teor\u00edas que defend\u00edan que a L\u00faa se formara por agregaci\u00f3n tal coma foi o caso da Terra, pois se tal cousa sucedese, a proporci\u00f3n de ferro nos n\u00facleos ser\u00eda semellante nos dous corpos celestes.\nCalquera tentativa de explicaci\u00f3n viable da formaci\u00f3n da L\u00faa ten que ter en conta estas d\u00faas caracter\u00edsticas: explicar a composici\u00f3n isot\u00f3pica e a desproporci\u00f3n do ferro contido nos n\u00facleos. A hip\u00f3tese do Big Splash consegue harmonizar estas d\u00faas perspectivas, expo\u00f1endo outra serie de problemas: que foi o que bateu contra a Terra para forma-la L\u00faa, e de onde xurdiu este corpo?\nTheia.\nDe acordo coa composici\u00f3n isot\u00f3pica da L\u00faa, o obxecto que bateu contra a Terra, denominado Theia (Halliday [2000]; Hartmann e Davies [1975], Cameron e Ward [1976] e Cameron [1984]) deb\u00eda ter a s\u00faa orixe dentro da \u00f3rbita terrestre. Inicialmente pens\u00e1base que a forza da gravidade da Terra agregara todo o material ao seu alcance para formar o planeta. Pero coma xa sinalara en 1772 o matem\u00e1tico Lagrange, existen cinco puntos na \u00f3rbita da Terra nos que os efectos da gravidade do planeta se anulan en relaci\u00f3n ao Sol. Dous dos puntos de Lagrange \u2013 L4 e L5 \u2013 son considerados estables unha vez que calquera material que se atope neles s\u00f3 pode ser liberado por colisi\u00f3n ou por calquera outro evento catastr\u00f3fico. L4 e L5, situados a 150 mill\u00f3ns de quil\u00f3metros da Terra, son, polo tanto, zonas con potencial para permitir acrecci\u00f3n planetaria en competici\u00f3n coa Terra. Foi en L4 onde se pensa que Theia se comezou a formar hai 4 500 mill\u00f3ns de anos, no Hadeano.\nCo transcurso da acrecci\u00f3n, Theia aumentou progresivamente de tama\u00f1o, acadando unha dimensi\u00f3n comparable \u00e1 de Marte. Este crecemento tornou inestable a s\u00faa posici\u00f3n en L4, a partir de 20 a 30 mill\u00f3ns de anos do seu nacemento coma planeta. Neste momento, a forza gravitacional impulsaba Theia para f\u00f3ra do punto de Lagrange, \u00f3 mesmo tempo que a forza de Coriolis empurraba o planeta de volta cara \u00e1 s\u00faa \u00f3rbita de orixe. Esta combinaci\u00f3n de forzas levou \u00f3 desenvolvemento dunha \u00f3rbita c\u00edclica en forma de ferradura: Theia adquir\u00eda velocidade e escapaba de L4 ata un determinado punto, sendo despois empurrada de volta. Nun novo ciclo, o planeta adquir\u00eda velocidade e alcanzaba unha posici\u00f3n orbital m\u00e1is distante ata que forza de Coriolis ga\u00f1aba o balance de novo. Esta \u00f3rbita en ferradura, ilustrada na figura do medio, continuou ata que Theia adquiriu masa suficiente para abandonar L4.\nBig Splash \u2013 a formaci\u00f3n da L\u00faa.\nMentres que Theia se atopaba presa nesta \u00f3rbita c\u00edclica, a Terra tivo tempo para que se diferenciase a estrutura de n\u00facleo e manto que actualmente exhibe. A cortiza era apenas incipiente, visto que a superficie estaba a\u00ednda quente demais para permitir a formaci\u00f3n de masas continentais. Durante a s\u00faa estad\u00eda en L4 Theia tam\u00e9n debeu desenvolver alg\u00fan tipo de estratificaci\u00f3n.\nCando Theia creceu o suficiente para escapar do punto lagraniano entrou nunha \u00f3rbita ca\u00f3tica e a colisi\u00f3n coa Terra tornouse inevitable, visto que ambos os planetas ocupaban a mesma \u00f3rbita. Os investigadores consideran que o impacto \u2013o Big Splash\u2013 puido acontecer escasas centenas de anos despois do escape definitivo. A colisi\u00f3n non foi frontal, m\u00e1is ben de lado, e ocorreu a unha velocidade duns 40 000\u00a0km/h. Parte substancial do n\u00facleo de Theia afundiuse na Terra e o seu material incorporouse \u00f3 n\u00facleo terrestre. O resto do planeta e parte da zona superficial da Terra foron proxectados \u00f3 espazo. Estes restos, que conformar\u00edan o miolo do astro que dar\u00eda lugar \u00e1 L\u00faa, estabiliz\u00e1ronse a preto de 22 000\u00a0km da Terra apenas 27 horas despois do impacto segundo os modelos matem\u00e1ticos usados polos cient\u00edficos.\nDespois do Big Splash, o material restante do impacto espallado polo espazo durante a colisi\u00f3n foi \"limpado\" (atra\u00eddo) pouco a pouco pola L\u00faa e esta adquiriu consistencia. \u00c1 medida que a L\u00faa medraba, as forzas gravitacionais ir\u00edan afastando a L\u00faa da Terra ata estabilizarse \u00e1 distancia de 385.000\u00a0km \u00e1 cal fica hoxe en d\u00eda. Calc\u00falase que preto do 90 % do seu material \u00e9 orixinario dos restos do planeta Theia. O Big Splash explica as d\u00faas caracter\u00edsticas da L\u00faa que m\u00e1is te\u00f1en intrigado os cient\u00edficos: a L\u00faa ten a mesma composici\u00f3n isot\u00f3pica das rochas da Terra porque o seu precursor (Theia) naceu \u00e1 mesma distancia relativa do Sol; ten unha proporci\u00f3n de n\u00facleo ferroso bastante inferior porque a parte principal do n\u00facleo de Theia afundiuse na Terra no momento da colisi\u00f3n.\nEsta teor\u00eda ten hoxe en d\u00eda bastante aceptaci\u00f3n dentro da comunidade cient\u00edfica a\u00ednda que persisten algunhas d\u00fabidas e puntos por esclarecer. Un dos principais problemas \u00e9 a posici\u00f3n e existencia dos puntos de Lagrange na \u00e9poca do Big Splash, este puntos poder\u00edan ter distintas posici\u00f3ns e condici\u00f3ns no sistema solar de hai 4,5 mill\u00f3ns de anos en contraste coas posici\u00f3ns e condici\u00f3ns actuais deses mesmos puntos."}
{"id": "16727", "revid": "5312", "url": "https://gl.wikipedia.org/wiki?curid=16727", "title": "Granito", "text": "O granito \u00e9 unha rocha \u00edgnea holocristalina, composta esencialmente por seixo, micas e feldespato pot\u00e1sico, tendo como minerais accesorios frecuentes circ\u00f3n, apatita ou anf\u00edbolos. O granito \u00e9 unha rocha empregada coma pedra ornamental e na construci\u00f3n. A s\u00faa densidade \u00e9 de 2700\u00a0kg/m\u00b3\nCaracter\u00edsticas.\nA composici\u00f3n mineral\u00f3xica dos granitos \u00e9 as\u00ed definida por asociaci\u00f3ns moi variables de seixo, feldespato, micas (biotita e/ou moscovita) e anf\u00edbolos (principalmente hornblenda). Alg\u00fans deses constitu\u00edntes poden estar ausentes en determinadas asociaci\u00f3ns mineral\u00f3xicas. Seixo, feldespatos, micas e anf\u00edbolos son os minerais dominantes nos granitoides.\nMacroscopicamente, o seixo \u00e9 reco\u00f1ecido como o mineral incoloro ou afumado, xeralmente transl\u00facido, moi com\u00fan nos granitos, pod\u00e9ndose tam\u00e9n encontralo na cor azulada en rochas metam\u00f3rficas coma no ollo de sapo.\nOs feldespatos (microclina, ortoclasio e plaxioclasios), son os principais balizadores do padr\u00f3n crom\u00e1tico das rochas silic\u00e1ticas, conferindo as coloraci\u00f3ns avermellada, rosada e creme-acincentada nos granitos homox\u00e9neos (is\u00f3tropos) e orientados/movimentados (anis\u00f3tropos).\nA cor negra variablemente impregnada na matriz das rochas silic\u00e1ticas \u00e9 conferida polos minerais m\u00e1ficos (silicatos ferro-magnesianos), sobre todo anf\u00edbolo (hornblenda) e mica (biotita).\nNos granitos m\u00e1is leucocr\u00e1ticos (\"claros\"), polo tanto con menor cantidade de minerais ferro-magnesianos, o seixo e o feldespato compo\u00f1en normalmente entre o 85% e 95% da rocha.\nA textura das rochas silic\u00e1ticas \u00e9 determinada pola granulometr\u00eda e h\u00e1bito dos cristais, sendo a estrutura definida pola distribuci\u00f3n deses cristais. Composici\u00f3n, textura e estrutura representan as\u00ed par\u00e1metros de moito interese para caracterizaci\u00f3n de granitos e a s\u00faa distinci\u00f3n dos m\u00e1rmores.\nNa construci\u00f3n.\nPara o sector de rochas ornamentais e de revestimento, o termo granito designa un amplo conxunto de rochas \u00edgneas, tales coma monzonitas, granodioritas, charnockitas, sienitas, dioritas, diabases/basaltos e os propios granitos.\nEn Galicia practicamente toda a construci\u00f3n p\u00e9trea est\u00e1 feita con granito, tam\u00e9n chamado \"pedra de gra\"; \u00e1s veces combinado con muros de xisto. Denom\u00ednase \"cantar\u00eda\" cando o muro est\u00e1 formado por bloques regulares e ben labrados denominados perpia\u00f1os, t\u00edpico na construci\u00f3n culta: igrexas, pazos etc. Ou nos cantos e linteis das construci\u00f3ns populares. Cando o muro se constr\u00fae con pezas irregulares falamos de \"cachotar\u00eda\". Os cachotes poden ir en seco ou cintados con cemento, barro etc.\nInicialmente pens\u00e1base que as Pir\u00e1mides de Giz\u00e9 estaban constru\u00eddas con bloques de granito, pero isto desmentiuse polo estudo das mesmas , o que indicou que eran rochas sedimentarias carbonatadas. Os exipcios esculp\u00edan a rocha calc\u00e1rea e fac\u00edan bloques de medidas rectangulares que encaixaban perfectamente as unhas coas outras."}
{"id": "16728", "revid": "23204", "url": "https://gl.wikipedia.org/wiki?curid=16728", "title": "Grafton Elliot Smith", "text": "Grafton Elliot Smith, nado en Grafton, Nova Gales do Sur, en 1871 e finado en Londres en 1937, foi un anatomista australiano, co\u00f1ecido pola s\u00faa teor\u00eda hiperdifusionista da prehistoria.\nTraxectoria.\nDoutorouse en medicina en 1895 pola Universidade de Sydney e interesouse pola anatom\u00eda do cerebro humano. Viaxou a Cambridge en 1896 e catalogou a colecci\u00f3n de cerebros humanos do British Museum. Entre 1900 e 1909 foi o primeiro catedr\u00e1tico de anatom\u00eda da escola de medicina do Cairo e investigou os cerebros das momias exipcias, foi o primeiro investigador en aplicar raios X a unha momia.\nEn 1907 converteuse en conselleiro arqueol\u00f3xico dunha expedici\u00f3n a Nubia. En 1909, de volta ao Reino Unido, foi profesor de anatom\u00eda en Manchester, e de 1919 a 1937 foi catedr\u00e1tico de anatom\u00eda no colexio universitario de Londres. Durante a primeira guerra mundial serviu en hospitais militares.\nSmith foi especialista na evoluci\u00f3n do cerebro, e moitas das s\u00faas ideas da evoluci\u00f3n do cerebro do primate a\u00ednda son v\u00e1lidas.\nSmith cr\u00eda que todos os fen\u00f3menos megal\u00edticos ti\u00f1an a s\u00faa orixe en Exipto, e cr\u00eda que de a\u00ed se difundira directamente por Siria, Creta, \u00c1frica Oriental, sur de Arabia e Sumeria, chegando a outras \u00e1reas indirectamente, e a cultura neol\u00edtica europea tam\u00e9n derivar\u00eda de Exipto. Esa teor\u00eda denominouna o arque\u00f3logo Glyn Daniel como \"hiperdifusionismo\", cunha intenci\u00f3n pexorativa."}
{"id": "16730", "revid": "5863", "url": "https://gl.wikipedia.org/wiki?curid=16730", "title": "Careta", "text": "Unha careta, caranta, caranto\u00f1a, carauta, caroza ou m\u00e1scara \u00e9 un obxecto de papel ou de pl\u00e1stico que representa unha cara grotesca e que se utiliza para cubrir e ocultar o rostro. Empr\u00e9gase sobre todo na festa do entroido, e tam\u00e9n foi moi utilizado no teatro, desde as civilizaci\u00f3ns antigas aos nosos d\u00edas."}
{"id": "16734", "revid": "89787", "url": "https://gl.wikipedia.org/wiki?curid=16734", "title": "Fernando de Magalh\u00e3es", "text": "Fernando de Magalh\u00e3es (\"Fern\u00e3o de Magalh\u00e3es\" en portugu\u00e9s, \"Fernando de Magallanes\" en castel\u00e1n) nado a finais do s\u00e9culo XV (1480?) como Fern\u00e3o de Magalh\u00e3es probabelmente na vila do norte de Portugal da Ponte da Barca, e finado na illa filipina de Mactan o 27 de abril de 1521, foi un navegante e explorador portugu\u00e9s da \u00e9poca dos grandes descubrimentos co\u00f1ecido porque, ao servizo de Carlos I de Espa\u00f1a e baixo o nome de Fernando de Magallanes, foi autor da primeira circunnavegaci\u00f3n da historia ao redor da Terra, iniciada en 1519 baixo as s\u00faas ordes, ata a s\u00faa morte, e finalizada, despois de tres anos de viaxe, en setembro de 1522 baixo as ordes de Juan Sebasti\u00e1n Elcano. As\u00ed mesmo foi o primeiro en cruzar o Estreito de Magalh\u00e3es as\u00ed como tam\u00e9n o primeiro europeo en navegar por augas do oc\u00e9ano Pac\u00edfico, co\u00f1ecido en aqueles tempos como mar do Sur.\nNo s\u00e9culo XV, ao contrario da crenza popular, a redondez da Terra xa era co\u00f1ecida desde tempos remotos. No s\u00e9culo III a. C., Erat\u00f3stenes medira a circunferencia cunha notable exactitude. A\u00ednda que os escritos dos gregos, especialmente de Arist\u00f3teles, perderon a s\u00faa influencia, esta idea estendeuse durante a Idade media. O \" Tratado da esfera \" de Joannes Sacrobosco, escrito en Par\u00eds en 1224, foi amplamente publicado en todos os c\u00edrculos acad\u00e9micos, sen que a igrexa puxera inconvenientes. O primeiro globo terrestre co\u00f1ecido, \u00e9 dicir, o m\u00e1is antigo que se conserva, f\u00edxoo Martin Behaim en Nuremberg en 1492.\nNaquela \u00e9poca, Europa desenvolvera un gusto polas especies ex\u00f3ticas que impulsou a\u00ednda m\u00e1is os intereses dos xe\u00f3grafos, exploradores e comerciantes. Magalh\u00e3es estaba convencido de que as Molucas (illas das Especias) estaban na metade da Terra que correspondia \u00e1 Coroa de Castela tras o Tratado de Tordesillas, tratado que divid\u00eda o mundo entre castel\u00e1ns e portugueses desde 1494. Pensou que poder\u00eda chegar polo oeste as illas das Especias, que abordara durante a s\u00faa visita a Malacca, en 1511-1512. Mesmo antes de iniciar a s\u00faa viaxe \u00e1s Molucas, de onde era orixinario o cravo, Magalh\u00e3es recibira cartas exclusivas dun dos seus amigos persoais, o portugu\u00e9s Francisco Serr\u00e3o, que estivera al\u00ed en 1512. Ser\u00eda este proxecto de chegar as illas occidentais das especies, finalmente co apoio da Coroa de Castela, o que levou a s\u00faa frota a dar a volta ao mundo, a\u00ednda que non era este o proxecto orixinal. O evento tivo un impacto considerable en Europa. Tras pouco m\u00e1is dun cuarto de s\u00e9culo, levouse a cabo o proxecto orixinal de Col\u00f3n e, como sinalou Pierre Chaunu, \u00abo mundo nunca foi tan grande como despois da viaxe de Magalh\u00e3es\u00bb.\nAs aptitudes de navegaci\u00f3n de Fernando de Magalh\u00e3es foron reco\u00f1ecidas no nomeamento de obxectos asociados \u00e1 astronom\u00eda, inclu\u00edndo un par de galaxias ananas descritas polo erudito veneciano Antonio Pigafetta, quen acompa\u00f1aba a Magalh\u00e3es na circunnavegaci\u00f3n da Terra, e que foron nomeadas s\u00e9culos despois na s\u00faa honra, como nebulosas de Magalh\u00e3es; dous cr\u00e1teres lunares situados no bordo SO do Mare Fecunditatis; ou a sonda espacial Magalh\u00e3es, lanzada pola NASA o 4 de maio de 1989 para explorar a superficie de Venus. En biolox\u00eda, o ping\u00fc\u00edn de Magalh\u00e3es leva o seu nome por seren os compo\u00f1entes da s\u00faa expedici\u00f3n os primeiros europeos en teren visto un. A s\u00faa vida e a viaxe de circunnavegaci\u00f3n \u00e9 descrita ao pormenor no romance biogr\u00e1fico \"Fern\u00e3o de Magalh\u00e3es e a Ave-do-Para\u00edso\" do escritor portugu\u00e9s Jo\u00e3o Morgado.\nLugar de nacemento: estado da cuesti\u00f3n.\nVarias localidades portuguesas, como Sabrosa, Ponte da Barca, Vila Nova de Gaia ou Porto, afirman ser berce de nacemento de Magalh\u00e3es. A\u00ednda hai un quinto pos\u00edbel local de nacemento, Figueir\u00f3 dos Vinhos, unha tese que nunca co\u00f1eceu grande fortuna, revitalizada coa descuberta dun documento que parece confirmar que o pai do navegante chegou mesmo a desempe\u00f1ar funci\u00f3ns na casa de Jo\u00e3o Rodrigues de Vasconcelos, se\u00f1or de Figueir\u00f3. O achado non demostra, de modo alg\u00fan, que Fernando de Magalh\u00e3es nacera naquela vila do distrito de Leiria, mais suxire que a s\u00faa familia tivo ligaz\u00f3ns coa rexi\u00f3n.\nA vila de Sabrosa outrora reclamou ser o berce do navegante e as\u00ed consta en moitas obras. No entanto, hoxe s\u00e1bese, m\u00e1is al\u00e1 de calquera d\u00fabida razo\u00e1bel, que esa presunci\u00f3n se baseou en documentaci\u00f3n falsificada por Ant\u00f3nio Lu\u00eds Alvares Pereira, se\u00f1or da Casa da Pereira, en Sabrosa, residente en Madrid e casado cunha sobri\u00f1a do poderoso pol\u00edtico espa\u00f1ol Manuel Godoy, primeiro ministro de Carlos IV. En 1795 decidiu que val\u00eda a pena mover algunhas influencias e presentarse como descendente de Magalh\u00e3es. O m\u00f3bil da fraude era m\u00e1is obvio: apropiarse da fortuna \u00e1 que o navegante ter\u00eda dereito, na base do contrato celebrado co emperador Carlos V, se non tivese morto antes de poder recibila.\nA idea de que Magalh\u00e3es poder\u00eda ter nacido no Porto parte dun documento xenu\u00edno: o contrato asinado entre o rei de Castela e o navegante en marzo de 1518, onde este \u00faltimo se intitula \"vizinho do Porto\". Ademais, no seu verdadeiro testamento, o que redactou en 1519 en Sevilla, antes de iniciar a viaxe que lle custar\u00eda a vida, Magalh\u00e3es fai unha doaz\u00f3n ao mosteiro de S. Domingos do Porto, ou parece que a fai. O historiador Am\u00e2ndio Barros acha que a pasaxe foi mal interpretada. O mosteiro de \"santo domyngo de las due\u00f1as de la ciudad del puerto\", que o texto refire, \u00e9, afirma, o de S. Domingo das Donas do Porto, ou sexa, o convento do s\u00e9culo XIV que hoxe se chama do Corpus Christi e que fica, non no Porto, mais en Vila Nova de Gaia. O feito de se saber que d\u00faas parentes do navegante viv\u00edan ent\u00f3n no convento de Gaia, como freiras, xa abondaba en favor desta identificaci\u00f3n. A descuberta no acervo do mosteiro dun documento de 1513 no que se refire un \"caminho que vai ter ao lugar de Rui de Magalh\u00e3es\", parece confirmar a presenza da familia nas inmediaci\u00f3ns do Porto. Ser\u00eda nesta cidade, onde varios parentes seus representaban ao rei en cargos importantes, onde Magalh\u00e3es foi desenvolvendo o seu proxecto, mobilizando ao cart\u00f3grafo Rui Faleiro e ao piloto Est\u00eav\u00e3o Gomes, e negociando con intermediarios castel\u00e1ns o futuro contrato con Carlos V. Mais o estatuto de \"vizinho\" non presup\u00f3n naturalidade, e incluso \u00e9 dubidoso que fose \"vizinho\" no sentido legal do termo, pois para telo sido, ter\u00eda que ter requirido oficialmente esa condici\u00f3n, moi ambicionada mais dif\u00edcil de alcanzar, e non hai documentaci\u00f3n que demostre que algunha vez a solicitou. A\u00ednda m\u00e1is improb\u00e1bel \u00e9 que o navegante te\u00f1a nacido no Porto arredor de 1480, cando a cidade loitaba ferozmente para conservar o seu privilexio de non permitir a permanencia dos nobres dentro dos seus muros.\nOs principais argumentos para situar en Ponte da Barca, ou al\u00ed preto, o nacemento de Fernando de Magalh\u00e3es parten dunha premisa: a de que o navegante era parente dos se\u00f1ores da N\u00f3brega, unha unidade territorial na que se encontraba Ponte da Barca, fundada polo quinto titular da N\u00f3brega, Jo\u00e3o de Magalh\u00e3es. Ademais, a pesar de ter partido cando era un mozo das propiedades da familia, o navegante nunca quebrou os lazos que o prend\u00edan \u00e1s terras limianas. O documento m\u00e1is relevante para atestar o parentesco de Fernando de Magalh\u00e3es cos se\u00f1ores da N\u00f3brega e, por esa v\u00eda, consolidar a tese de que ter\u00eda nacido na rexi\u00f3n, foi redactado coa mesma intenci\u00f3n que deu orixe \u00e1s referidas falsificaci\u00f3ns do final do s\u00e9culo XVIII. Tr\u00e1tase dun requirimento presentado en 1567 por un Louren\u00e7o de Magalh\u00e3es, que pretend\u00eda reclamar a herdanza do navegante. O candidato inclu\u00eda no proceso, entre outras, as testemu\u00f1as de diversos familiares ent\u00f3n residentes en Ponte da Barca e en Ponte de Lima, que atestaban o seu parentesco con Fernando de Magalh\u00e3es. Un dos inquiridos foi Manuel de Magalh\u00e3es e Meneses, cuarto se\u00f1or da Barca, que ent\u00f3n contaba m\u00e1is de 70 anos de idade, e que, ademais de ter reco\u00f1ecido a Louren\u00e7o como seu parente, explicaba que este era neto dun irm\u00e1n do pai do navegante; e dado que os descendentes m\u00e1is pr\u00f3ximos de Fernando de Magalh\u00e3es estaban mortos, Louren\u00e7o dispu\u00f1a de bos argumentos para reclamar a herdanza.. O que Louren\u00e7o non ti\u00f1a, como tivera o fidalgo de Sabrosa, era un Godoy a quen puidese meter unha cu\u00f1a, de modo que, farto dos obst\u00e1culos que lle \u00edan sendo colocados pola burocracia xudicial espa\u00f1ola, e despois de ter esgotado a fortuna en tentar facer valer os seus dereitos, acabou por desistir da causa.\nTraxectoria.\nFernando de Magalh\u00e3es pertence a unha das ramas da antiga li\u00f1axe dos Magalh\u00e3es, unha familia nobre do norte de Portugal cuxa orixe rem\u00f3ntase a finais do s\u00e9culo XIII. Aos historiadores c\u00fastalles situalo na \u00e1rbore xeneal\u00f3xica e ignoran todo sobre a s\u00faa mocidade: alg\u00fans rastros sospeitosos parecen indicar que os seus pais, Rui de Magalh\u00e3es, nado cara a 1442, e Alda de Mesquita, nada arredor de 1445, pertencen \u00e1 nobreza. Rui de Magalh\u00e3es, quen casou posteriormente con In\u00eas Vaz Moutinho, foi cabaleiro fidalgo da Casa de D. Afonso de Braganza, tam\u00e9n foi alcaide maior (gobernador) do castelo de Aveiro onde est\u00e1 documentado en 1486. Entre xu\u00f1o de 1472 e xu\u00f1o de 1488 est\u00e1 documentado no Porto onde exerce os cargos de xu\u00edz ordinario, procurador da C\u00e1mara e vereador.\nFernando era irm\u00e1n de Duarte de Sousa, Diogo de Sousa, Isabel de Magalh\u00e3es, Leonor ou Xenebra de Magalh\u00e3es, casada con Jo\u00e3o Fernandes Barbosa, e Aires de Magalh\u00e3es, que seguiu a carreira eclesi\u00e1stica, recibiu ordes de ep\u00edstola en 1509 en Braga e, no momento da ordenaci\u00f3n, dise que os seus pais moraban na S\u00e9 do Porto.\nDesde unha idade temper\u00e1, o seu pai poder\u00eda levalo de paxe \u00e1 corte da ra\u00ed\u00f1a Leonor de Viseu onde probablemente aprendeu navegaci\u00f3n e astronom\u00eda, ensinado en particular por Martin Behaim.\nA primeira menci\u00f3n historicamente certa \u00e9 un documento de arquivo, que o designa como auxiliar e pensionista da casa do rei na frota de Francisco de Almeida, nomeado vicerrei das Indias Orientais portuguesas. Foi a bordo desta armada de vinte barcos que partiu de Lisboa o 25 de marzo 1505.. A\u00ednda que o seu nome non apareza nas cr\u00f3nicas, s\u00e1bese que permaneceu al\u00ed oito anos e que estivo en Goa, Coch\u00edn e Kilwa Kisiwani. Participou en varias acci\u00f3ns militares, inclu\u00edndo a batalla naval de Cananor (Kerala) onde foi ferido, e na decisiva batalla de Diu. En 1509 partiu na primeira expedici\u00f3n a Malaca mandada por Diogo Lopes de Sequeira, xunto con Francisco Serr\u00e3o, o seu amigo e posiblemente primo. Chegados a Malaca en setembro, foron v\u00edtimas dunha conspiraci\u00f3n e a expedici\u00f3n terminou d\u00e1ndose \u00e1 fuga deixando atr\u00e1s dezanove prisioneiros. Magalh\u00e3es tivo un papel crucial avisando a Sequeira e salvando a Serr\u00e3o que desembarcara, actos que lle valeron honras e unha promoci\u00f3n. Durante uns meses dedicase o comercio da pementa, antes de participar na captura de Malaca no ver\u00e1n 1511 baixo o mando do novo gobernador Afonso de Albuquerque e xunto o seu amigo Serr\u00e3o. Despois da conquista da cidade, os cami\u00f1os dos amigos separ\u00e1ronse: Magallanes, promovido, cun rico bot\u00edn e en compa\u00f1\u00eda dun escravo adquirido en Sumatra, Henrique de Malaca, regresou a Europa. Serr\u00e3o partiu na primeira expedici\u00f3n enviada \u00e1s \u00abillas da especiar\u00eda\u00bb, as Molucas onde se estableceu despois de ga\u00f1ar os favores do rei local.. Al\u00ed permaneceu e casou cunha muller da illa de Amb\u00f3n, volv\u00e9ndose conselleiro militar do sult\u00e1n de Ternate. Antes de sa\u00edr de Malaca o 11 de xaneiro 1513 para volver \u00e1 Portugal, Magalh\u00e3es recibir\u00e1 por correo as novas do seu amigo Francisco Serr\u00e3o. As s\u00faas cartas a Magalh\u00e3es ser\u00edan decisivas, pois delas obtivo informaci\u00f3ns sobre a situaci\u00f3n dos lugares produtores de especias.\nNo ver\u00e1n de 1513, Magalh\u00e3es foi enviado a Marrocos como parte dun poderoso ex\u00e9rcito que deb\u00eda capturar Azamor. Durante os enfrontamentos, segundo os informes, resultou ferido nun xeonllo, feito que o deixou un pouco coxo durante o resto da s\u00faa vida. Despois de marchar sen permiso, \u00e9 acusado de comercio ilegal cos mouros. Estes cargos son rapidamente retirados, pero Magalh\u00e3es \u00e9 ent\u00f3n un soldado que non goza dos mellores v\u00ednculos co seu soberano, o rei Manuel, que se nega a aumentar a s\u00faa pensi\u00f3n s\u00f3 en 1/2 cruzado ao mes. Magalh\u00e3es ten un proxecto secreto para chegar \u00e1s illas das especias desde o oeste do que se coida de non falar co seu soberano (xa que realizaba a trav\u00e9s dos comerciantes malaios o tr\u00e1fico de cravo desde as Molucas e de noz moscada desde Banda). Finalmente, simplemente p\u00eddelle ao seu rei que o libere das s\u00faas obrigaci\u00f3ns. Infeliz de non ver reco\u00f1ecidos os seus m\u00e9ritos en Portugal, Magalh\u00e3es permanece un ano m\u00e1is en Lisboa, co\u00f1ecendo un dos mais ilustres s\u00e1bios do seu tempo, o matem\u00e1tico e cart\u00f3grafo, Rui Faleiro con quen acaba de madurar o seu proxecto e co que se desprazara a Sevilla encontrando no reitor da \"Casa de la Contrataci\u00f3n\" daquela cidade un adepto do seu proxecto, ent\u00f3n decide ir ofrecer os seus servizos ao rei de Castela e Arag\u00f3n, o futuro Carlos V, que neste momento tan s\u00f3 ten 18 anos. O que estaba en xogo non era o descubrimento das illas Molucas, xa co\u00f1ecidas e colonizadas polos portugueses, se non que a s\u00faa posesi\u00f3n por raz\u00f3n da s\u00faa suposta posici\u00f3n no medio do hemisferio definido polo Tratado de Tordesillas, e reservado aos castel\u00e1ns. Pedro Reinel e Jorge Reinel, cart\u00f3grafos portugueses que se uniran a Magalh\u00e3es, en 1519 debuxar\u00edan un espl\u00e9ndido mapa do mundo colocando as Molucas, por instruci\u00f3ns do navegante, ao oeste do Pac\u00edfico, pero claramente no dominio da coroa castel\u00e1 (este mapa, cuxo facs\u00edmile est\u00e1 gardado na Biblioteca nacional de Francia. reprod\u00facese abaixo no par\u00e1grafo \"Cruzando o Pac\u00edfico e morte de Magalh\u00e3es 1520-1521\".)\nA gran viaxe ao redor do mundo.\nPreparativos para a sa\u00edda da frota (1517-1519).\nEn outubro de 1517 en Sevilla, Magalh\u00e3es p\u00faxose baixo a protecci\u00f3n dun portugu\u00e9s que pasara ao servizo da Coroa de Castela, Diogo Barbosa, ocupando a importante funci\u00f3n de alcalde do arsenal sevillano. En decembro de 1517 contrae matrimonio con Beatriz Barbosa, filla de Diogo Barbosa, e con quen tivo dous fillos, Rodrigo que morreu na infancia e Carlos, que morreu ao nacer.\nO 22 de marzo de 1518 Carlos I nomea almirantes a Magalh\u00e3es e Faleiro para que partan \u00e1 procura das \u00abillas da especiar\u00eda\u00bb, e en xullo el\u00e9vaos ao grao de comendadores da Orde de Santiago e out\u00f3rgalles un conxunto de privilexios:\nA expedici\u00f3n estaba esencialmente financiada pola Coroa e estaba provista de cinco carracas (buques caracterizados polo seu casco redondeado e os seus dous altos castelos dianteiros e traseiros) e perfectamente rearmados e foron equipados con subministraci\u00f3ns para dous anos de viaxe.\nComezaron os lentos preparativos para a viaxe, que estiveron infestados de incidentes: insuficiencia de fondos, manobras do rei de Portugal, Manuel I, que procuraba facelos encarcerar, desconfianza dos castel\u00e1ns cara a Magallanes e os outros portugueses involucrados, sen esquecer o dif\u00edcil car\u00e1cter de Faleiro. Por intermedio do bispo de Burgos, Juan Rodr\u00edguez de Fonseca, obte\u00f1en a participaci\u00f3n do mercador Crist\u00f3bal de Haro que fornece unha parte dos fondos e as mercador\u00edas para trocar por especias. O cart\u00f3grafo portugu\u00e9s Diego Ribero, ao servizo da Casa de Contrataci\u00f3n desde 1518, participou no desenvolvemento dos mapas utilizados na viaxe.\nNon sen incidentes e despois da ruptura con Rui Faleiro, Magalh\u00e3es continuou o aparellamento dos cinco nav\u00edos. \nInicio da viaxe.\nO 10 de agosto de 1519 sairan desde Sevilla descendendo polo r\u00edo Guadalquivir para atracar no porto de Sanl\u00facar de Barrameda onde durante as seguintes semanas, terminaran de avituallar a escuadra e resolveran outros asuntos. Mentres o propio Magalh\u00e3es outorgou testamento en Sevilla o 24 de agosto, nomeando herdeiros ao seu fillo Rodrigo e \u00e1s criaturas a que dese a luz a s\u00faa esposa, \u00e1 que deixaba embarazada.\nO 20 de setembro a expedici\u00f3n partiu finalmente de Sanl\u00facar, coa intenci\u00f3n de atopar o paso mar\u00edtimo cara aos territorios das Indias Orientais e buscar o cami\u00f1o que, percorrendo sempre mares castel\u00e1ns (segundo o Tratado de Tordesillas), chegase \u00e1s illas das especias, o que era a chamada ruta cara ao oeste que xa buscara Cristovo Col\u00f3n. A tripulaci\u00f3n, composta por 239 homes, compo\u00f1\u00edase de mari\u00f1os de moi distintas orixes, cun importante n\u00famero de portugueses e vascos. Entre os primeiros, ao redor de corenta, cont\u00e1banse \u00c1lvaro de Mezquita, primo irm\u00e1n de Magalh\u00e3es, Duarte Barbosa, primo da esposa de Magalh\u00e3es, Juan Serrano, primo ou irm\u00e1n de Francisco Serr\u00e3o e Esteban G\u00f3mez. Acompa\u00f1aba tam\u00e9n a Magalh\u00e3es o seu escravo Henrique de Malaca, quen segundo algunhas fontes ser\u00eda a primeira persoa en circunnavegar o planeta.\nAntonio Pigafetta, cronista e xe\u00f3grafo veneciano, que participou da expedici\u00f3n \u00e1s s\u00faas propias expensas, escribiu un diario completo da viaxe, posibilitado polo feito de ser un dos poucos viaxeiros en retornar vivo a Europa. Desa forma, legou \u00e1 posteridade un raro e importante rexistro de onde se pode extraer moito do que se sabe deste episodio da historia. \u00c9 grazas a el que non s\u00f3 recibimos o relato completo da viaxe, xa que foi un dos 18 sobreviventes que regresaron o 6 de setembro de 1522, sen\u00f3n tam\u00e9n informaci\u00f3n sobre os amotinados. De feito, dos cinco capit\u00e1ns da expedici\u00f3n, parecer\u00eda que polo menos tres non comparten a opini\u00f3n de Magallanes, ata o punto de que alg\u00fans queren desfacerse del.\nAo longo da Am\u00e9rica do Sur, o mot\u00edn de San Juli\u00e1n (1519-1520).\nTras unha breve estancia nas Canarias, pasaron catro meses e a flotilla, que enarboraba bandeira de Castela e Le\u00f3n, chegou, en decembro de 1519, preto da costa de Brasil, que era colonia portuguesa. Despois dunha breve escala para encher en Ponta de Baleia, preto do arquip\u00e9lago de Abrolhos, Magalh\u00e3es decidiu fondear o 13 de decembro de 1519 na ba\u00eda de Santa Luc\u00eda, agora co\u00f1ecida como R\u00edo de Xaneiro, que un dos seus pilotos, Jo\u00e3o Lopes Carvalho, co\u00f1ece ben, estando al\u00ed sete anos antes, este atopa a Juanillo, de 7 anos, o fillo que tivo cunha india, e ao que embarcar\u00e1 no \"Concepci\u00f3n\". \nA finais de decembro de 1519, despois dunha escala de catorce d\u00edas, a frota dirixiuse ao sur para tentar sortear Suram\u00e9rica, pasando en marzo de 1520 polo r\u00edo da Prata (xa descuberto por Juan D\u00edaz de Sol\u00eds en 1516), O 31 de marzo de 1520, a frota atopou refuxio nunha r\u00eda abrigada \u00e1 entrada do estreito, na extremidade da actual costa da Arxentina a que chamaron ba\u00eda San Juli\u00e1n e que exploraron en busca dun posible paso. Magalh\u00e3es, en vista da chegada do inverno, decidiu hibernar al\u00ed ata a primavera.\nO desexo de regresar no que se consideraba un fracaso por non achar o paso cara \u00e1s Molucas, unido ao inh\u00f3spito da paraxe e as condici\u00f3ns de navegaci\u00f3n provocaron descontento entre a tripulaci\u00f3n. Apenas fondearon no porto de San Juli\u00e1n, cando os capit\u00e1ns das outras catro naves tramaron un mot\u00edn para matar o comandante en xefe. \u00c9 aqu\u00ed onde estala o \"mot\u00edn de Pascua\", Magalh\u00e3es sair\u00e1 del pero con graves consecuencias. As tripulaci\u00f3ns quedar\u00e1n o 1 de abril baixo o liderado de Juan de Cartagena, veedor; Luis de Mendoza, tesoureiro; Antonio de Coca, contador; Gaspar de Quesada, capit\u00e1n da \"Concepci\u00f3n\" que est\u00e1n preocupados polo xiro que toma a viaxe, dubidan da existencia da pasaxe cara ao oeste e especialmente das s\u00faas posibilidades de supervivencia nestas fr\u00edas rexi\u00f3ns e desertas.\nMagalh\u00e3es e os mari\u00f1eiros que lle seguiron fieis derrotan habilmente aos amotinados. Fracasado o complot, Magalh\u00e3es condenou \u00e1 morte a Gaspar de Quesada, e mandou descortizar o seu cad\u00e1ver xunto ao de Luis de Mendoza, asasinado por sorpresa polo preboste (alguacil) Gonzalo G\u00f3mez de Espinosa. Juan de Cartagena xunto co cl\u00e9rigo S\u00e1nchez de Reina son abandonados na beira patag\u00f3nica cunha espada e un pouco de pan, ao partir a expedici\u00f3n o 21 de agosto de 1520 do porto de San Juli\u00e1n, sen que nada se soubese despois deles. A sentenza \u00e1 que foron condenados outros corenta amotinados, inclu\u00eddo Juan Sebasti\u00e1n Elcano, foi finalmente amnistiada. Alg\u00fans, inclu\u00eddo o cosm\u00f3grafo Andr\u00e9s de San Mart\u00edn, a\u00ednda soportan o doloroso tormento da garrucha. A clemencia de Magalh\u00e3es non deber\u00eda sorprender pois necesitaba que todos continuasen a s\u00faa viaxe como narra Stefan Zweig :\"Como continuar a viaxe, se, en virtude da lei, mandaba executar a unha quinta parte das s\u00faas tripulaci\u00f3ns? Nestas rexi\u00f3ns inh\u00f3spitas, a miles de leguas de Espa\u00f1a, non pode privarse de cen armas.\"\nNaufraxio do \"Santiago\", deserci\u00f3n do \"San Antonio\" e descubrimento do estreito de Magall\u00e1ns (1520).\nDurante o ver\u00e1n (inverno no hemisferio norte), Magalh\u00e3es decidiu enviar un dos seus barcos en reco\u00f1ecemento para atopar a pasaxe que conduza cara \u00e1 costa oeste americana, cara ao oc\u00e9ano Pac\u00edfico. Lamentablemente o \"Santiago\" naufragou o 3 de maio de 1520 a\u00ednda que todos os membros do barco for\u00f3n rescatados. Tres meses m\u00e1is tarde, Magalh\u00e3es decidiu ir cara ao sur cos catro barcos restantes. O 21 de outubro de 1520 Magalh\u00e3es viu un cabo ao que chamou cabo V\u00edrgenes que \u00e9 o punto que marca a entrada do estreito. Comezou a s\u00faa exploraci\u00f3n descubrindo unha pasaxe cara a occidente. No labirinto de fiordes, rodeado de cantils \"ameazando\" as augas \"sinistras\", unha zona que lles levar\u00eda m\u00e1is dun mes cruzar, os relatos indican que ao cruzar o estreito, os mari\u00f1eiros observaron moitas fumaredas cara ao interior. A \"Terra do Fume\" que reflectiron nos mapas despois da viaxe como Terra de Fogo. O estreito, nomeado en primeiro lugar \"Canle de Todos os Santos\", rapidamente cambiou o seu nome a Estreito de Magall\u00e1ns en honra ao explorador.\nNo medio do estreito, Esteban G\u00f3mez piloto do \"San Antonio\", rebelouse xunto cos seus homes e encarcerou ao capit\u00e1n \u00c1lvaro de Mesquita, un curm\u00e1n de Magalh\u00e3es. Deuse a volta e desertou, sen que soubese nada o seu capit\u00e1n maior, e iniciou a viaxe de volta cami\u00f1o de Sevilla coa s\u00faa carga de comida e mercador\u00eda para intercambiar. Despois de cruzar o Atl\u00e1ntico, o barco chegou a Sevilla o 6 de maio de 1521 con 55 homes a bordo (espallando ofensas contra Magalh\u00e3es nos dominios castel\u00e1ns).\nCruzando o Pac\u00edfico e morte de Magalh\u00e3es 1520-1521.\nNa \u00e9poca de Magalh\u00e3es, a circunferencia da Terra a\u00ednda non se co\u00f1ec\u00eda con precisi\u00f3n, a pesar do traballo de Erat\u00f3stenes que a calculara case 18 s\u00e9culos antes. Pero Magalh\u00e3es non subestimou o tama\u00f1o do oc\u00e9ano Pac\u00edfico, como suxire a opini\u00f3n actual. A s\u00faa memoria xeogr\u00e1fica, que deixou ao rei antes de marchar as\u00ed o demostra\nEn efecto, a interpretaci\u00f3n gr\u00e1fica, feita polo historiador portugu\u00e9s Jos\u00e9 Manuel Garc\u00eda, das medidas sinaladas por Magalh\u00e3es na memoria xeogr\u00e1fica (\"Lembran\u00e7a geogr\u00e1fica\") que o navegante portugu\u00e9s d\u00e9ralle a Carlos V en setembro de 1519, documento citado \"in extenso\" por este historiador, desaf\u00eda a sabedor\u00eda convencional de que Magalh\u00e3es ignoraba a inmensidade do oc\u00e9ano Pac\u00edfico, levando as\u00ed \u00e1s mesmas conclusi\u00f3ns que a obra de Xavier de Castro (pseud\u00f3nimo de Michel Chandeigne.), Jocelyn Hamon e Lu\u00eds Filipe Thomaz sobre a cuesti\u00f3n .\nEn novembro a escuadra atravesou o estreito, a fortuna fixo que a traves\u00eda se fixera en calma e non se atoparan con ningunha tempestade, feito polo que bautizar\u00f3n o mar do Sur como oc\u00e9ano Pac\u00edfico (nome que permanecer\u00eda e quedaria para a historia). Por contra, tiver\u00f3n a desventura de non achar terra firme ata pasado m\u00e1is de tres meses. No Pac\u00edfico avistar\u00f3n as nebulosas que hoxe ostentan o seu nome: as nebulosas de Magalh\u00e3es.\nDespois de cerca de catro meses, a fame, a sede e as doenzas, principalmente o escorbuto e o beriberi que atacaban \u00e1 tripulaci\u00f3n, comezaron a decimar a tripulaci\u00f3n, pero sen mermarla. Un estudo recente mostra que s\u00f3 houbo nove mortos durante a viaxe de tres meses e medio e isto \u00e9 probablemente debido ao apio silvestre cultivado amplamente no Estreito. A auga non era potable, as raci\u00f3ns minguaban, incluso as galletas esgot\u00e1ronse, a tripulaci\u00f3n debe sobrevivir comendo ratas. Antonio Pigafetta escribiu: \"\"S\u00f3 comiamos galletas vellas que se convertian en po, cheas de vermes e fedor, lixo dos ouri\u00f1os das ratas e bebiamos unha auga amarela infectada\".\" \nEn Guam.\nO 6 de marzo de 1521 a frota chegou \u00e1s illas Marianas. A primeira terra que avistaron foi probablemente a illa Rota, pero os barcos non puideron atracar al\u00ed e, en cambio, botaron \u00e1ncoras trinta horas despois en Guam, onde poden repostar parcialmente despois de ser saqueados polos nativos que os recibir\u00f3n a bordo de canoas.\nForon recibidos polos nativos nun tipo de canoa ent\u00f3n desco\u00f1ecida para os europeos. Decenas de nativos subiron a bordo e comezaron a sacar artigos do barco, inclu\u00eddos aparellos, coitelos e calquera artigo feito de ferro. Nalg\u00fan momento, houbo un enfrontamento f\u00edsico entre a tripulaci\u00f3n e os nativos, e polo menos un nativo resultou morto. Os nativos restantes fuxiron cos bens que obtiveran, tomando tam\u00e9n, mentres se retiraban, a barca auxiliar do \"Trinidad\". Por este acto, puxer\u00f3n de nome o arquip\u00e9lago, segundo Antonio Pigafetta, \"Islas de los Ladrones \", (Illas dos ladr\u00f3ns).\nAo d\u00eda seguinte, Magalh\u00e3es tomou represalias e enviou a terra un grupo de asalto que saqueou e queimou corenta ou cincuenta casas e mataron a sete homes. Recuperaron a barca auxiliar e deixaron Guam ao d\u00eda seguinte, 9 de marzo, continuando cara ao oeste.\nNas Filipinas.\nA frota chegou a Filipinas o 16 de marzo e permanecer\u00eda al\u00ed ata o 1 de maio. A expedici\u00f3n representou o primeiro contacto europeo documentado con Filipinas. \u00e1s que Magalh\u00e3es chamou \u00abillas de San L\u00e1zaro\u00bb. Atopan paisaxes id\u00edlicas, especias, aves multicolores, nativos que parecen pac\u00edficos. Para Magalh\u00e3es era moi importante manter unha paz estrat\u00e9xica cos ind\u00edxenas e convertelos ao cristianismo, e para iso utilizaba entre outras cousas o argumento de que ser\u00edan m\u00e1is fortes e mostr\u00e1balles as s\u00faas armas de fogo. Como testemu\u00f1o da s\u00faa intenci\u00f3n de converter aos nativos en cristi\u00e1ns est\u00e1 a Cruz de Magalh\u00e3es, unha cruz de madeira colocada en Ceb\u00fa polo explorador.\nA\u00ednda que o 16 de marzo avistaron a illa Samar que foi a primeira illa das Filipinas avistada por Magalh\u00e3es, non desembarcaron nela e seguiron navegando cara ao sur ata que finalmente, o 17 de marzo de 1521, desembarcaron na illa de Homonhon, que ent\u00f3n estaba deshabitada. Pasaron case d\u00faas semanas en Homonhon, descansando e recollendo comida fresca e auga, antes de partir o 27 de marzo.\nNa ma\u00f1\u00e1 do 28 de marzo, acheg\u00e1ronse e fixeron a primeira escala na illa de Limasawa onde atop\u00e1ronse con alg\u00fans nativos en canoas. Por primeira vez na viaxe, Henrique de Malaca, o escravo de Magalh\u00e3es, descubriu que pod\u00eda comunicarse cos nativos en malaio (desta forma Magalh\u00e3es e os seus homes descubriron que chegaran ao Extremo Oriente, cumprindo o proxecto de Cristovo Col\u00f3n.). Intercambiaron agasallos cos nativos (recibindo xerras de porcelana pintadas con dese\u00f1os chineses), e m\u00e1is tarde ese mesmo d\u00eda foron presentados ao seu l\u00edder, Rajah Kolambu.. Magalh\u00e3es convertirase en \"irm\u00e1n de sangue\" de Kolambu, somet\u00e9ndose ao ritual local de pacto de sangue con el. Magalh\u00e3es e os seus homes observaron que a illa era rica en ouro e descubriron que os habitantes da zona estaban ansiosos por trocalo por ferro \u00e1 par. Mentres estaba en Limasawa, Magallanes deu a alg\u00fans dos nativos unha demostraci\u00f3n de armaduras, armas e artiller\u00eda castel\u00e1s, polo que aparentemente quedaron impresionados. \nPrimeira misa.\nO domingo 31 de marzo, d\u00eda de Pascua, Magalh\u00e3es e cincuenta dos seus homes chegaron a terra en Limasawa para participar na primeira misa cat\u00f3lica nas Filipinas, dada polo capel\u00e1n da armada. Kolambu, o seu irm\u00e1n (que tam\u00e9n era un l\u00edder local) e outros habitantes da illa un\u00edronse \u00e1 cerimonia e expresaron o seu interese pola s\u00faa relixi\u00f3n. Despois da misa, os homes de Magalh\u00e3e levantaron unha cruz cruzada no outeiro m\u00e1is alto da illa e declararon formalmente a illa e todo o arquip\u00e9lago das Filipinas (\u00e1s que chamou Illas de San L\u00e1zaro) como posesi\u00f3n de Castela.\nCebu.\nO 2 de abril, Magalh\u00e3es celebrou unha reunion para decidir a seguinte singladura de acci\u00f3n da frota. Os seus oficiais inst\u00e1rono a dirixirse cara ao suroeste rumbo as Mollucas, pero en vez diso decidiu introducirse a\u00ednda m\u00e1is nas Filipinas. O 3 de abril, a frota navegou cara ao noroeste desde Limasawa cara \u00e1 illa de Ceb\u00fa, da que Magallanes soubo por Kolambu. Alg\u00fans dos homes de Kolambu guiaron a frota a Ceb\u00fa. Avistaron Ceb\u00fa o 6 de abril e tocaron terra ao d\u00eda seguinte. Ceb\u00fa ti\u00f1a un contacto regular con comerciantes chinos e \u00e1rabes e normalmente requir\u00eda que os visitantes pagasen tributo para comerciar. Magalh\u00e3es convenceu ao l\u00edder da illa, Rajah Humabon, para que renunciase a este requisito.\nDo mesmo xeito que en Limasawa, Magalh\u00e3es fixo unha demostraci\u00f3n das armas da frota para impresionar aos alde\u00e1ns. Novamente, tam\u00e9n predicou o cristianismo aos nativos, e o 14 de abril, Humabon e a s\u00faa familia foron bautizados e d\u00e9uselles unha imaxe do Neno Xes\u00fas (m\u00e1is tarde co\u00f1ecido como Neno Xes\u00fas de Cebu). Nos d\u00edas seguintes, bautiz\u00e1ronse outros xefes locais e, en total, convert\u00e9ronse 2.200 habitantes de Ceb\u00fa e outras illas pr\u00f3ximas.\nCando Magalh\u00e3es soubo que un grupo na illa de Mactan, liderado por Lapu-Lapu, resist\u00edase \u00e1 conversi\u00f3n cristi\u00e1, ordenou aos seus homes que queimaran as s\u00faas casas. Como continuaron resistindose, Magalh\u00e3es informou ao seu consello o 26 de abril de que levar\u00eda un continxente armado a Mactan e far\u00eda que se sometesen baixo ameaza de forza.\nBatalla de Mactan.\nLapu-Lapu, o rei da pequena illa de Mactan, fronte a de Ceb\u00fa, n\u00e9gase a someterse aos invasores. Magalh\u00e3es lidera unha expedici\u00f3n contra el, estimando que sesenta homes armados con arcabuces poden derrotar aos nativos espidos a\u00ednda que trinta veces m\u00e1is numerosos. Alg\u00fans homes cebuanos seguiron a Magalh\u00e3es ata Mactan, pero Magalh\u00e3es indicoulles que non se unisen \u00e1 loita, sen\u00f3n que simplemente observasen. [87] Primeiro enviou un enviado a Lapu-Lapu, ofrec\u00e9ndolle unha \u00faltima oportunidade de aceptar ao rei de Espa\u00f1a como o seu gobernante e evitar o derramamento de sangue. Lapu-Lapu negouse. Magalh\u00e3es levou a 49 homes \u00e1 beira mentres quedaban 11 para protexer os botes. Pero o ataque a Mactan o 27 de abril de 1521 fracasou: a\u00ednda que ti\u00f1an o beneficio de armaduras e armas relativamente avanzadas, as forzas de Magalh\u00e3es estaban moi superadas en n\u00famero polo que os espa\u00f1ois foron rexeitados polos alde\u00e1ns e tiveron varias baixas nas s\u00faas filas unha delas a do propio Magalh\u00e3es que tam\u00e9n morreu. Segundo os informes do seu cronista Pigafetta (que estivo presente no campo de batalla), foi xunto a outros seis compa\u00f1eiros un dos \u00faltimos en caer mentres permanec\u00eda de p\u00e9 na auga para cubrir a retirada dos seus. Unha frecha envelenada feriuno atravesandole a coxa; pouco despois foi abatido por d\u00faas lanzas, unha fer\u00edndolle na cara e a outra debaixo do brazo dereito.. A cr\u00f3nica de Antonio Pigafetta ofrece detalles esenciais sobre este episodio: os guerreiros de Lapu-Lapu fixeran escudos de madeira extremadamente dura, resistentes aos arquebuces, ao tempo que se armaban de frechas envelenadas cuxo veleno ti\u00f1a un efecto case inmediato.\nMasacre do 1 de maio.\nTras a morte de Magalh\u00e3es, os homes restantes levaron a cabo unha elecci\u00f3n para seleccionar un novo l\u00edder para a expedici\u00f3n. Seleccionaron a dous co-comandantes: Duarte Barbosa, cu\u00f1ado de Magalh\u00e3es e Juan Serrano.\nCatro d\u00edas despois da derrota en Mactan o 1 de maio, o rei de Ceb\u00fa emboscou aos recentemente chegados nunha cea, \u00e1 que asistiron unha trintena de homes, na s\u00faa maior\u00eda oficiais, entre eles Serrano e Barbosa, durante a que di querer dar aos oficiais da frota \"xoias e agasallos que prometera enviar ao rei de Espa\u00f1a\". Cara ao final da comida, cebuanos armados entraron ao sal\u00f3n e asasinaron os europeos. Morreron vinte e sete homes. Juan Serrano, un dos co-comandantes recentemente elixidos, foi deixado con vida e levado \u00e1 beira fronte aos barcos espa\u00f1ois. Serrano rogou aos homes a bordo que pagasen un rescate aos cebuanos. Os barcos castel\u00e1ns sa\u00edron do porto e Serrano (presuntamente) foi asasinado. No seu relato, Pigafetta especula que Jo\u00e3o Carvalho, quen se converteu no primeiro ao mando en ausencia de Barbosa e Serrano, abandonou a Serrano (o seu antigo amigo) para poder permanecer ao mando da frota. En palabras de Pigafetta era simplemente que o rei de Ceb\u00fa queria devolver o favor aos se\u00f1ores veci\u00f1os que quer\u00edan desfacerse dos europeos. Segundo Pietro Martire d'Anghiera a orixe desta vinganza est\u00e1 relacionada coa violaci\u00f3n de mulleres. Os que quedaron a bordo dos barcos fondeados fuxiron. Segundo a testemu\u00f1a presencial de Antonio Pigafetta, cronista da viaxe de Magalh\u00e3es, foi Henrique, o servo de Magalh\u00e3es, natural das illas de fala portuguesa, o que se uniu ao rei de Ceb\u00fa, Humabon. De feito, no seu testamento, Magalh\u00e3es estipulara que \u00e1 s\u00faa morte, o seu fiel servo deber\u00eda ser posto en liberdade. Pero o xenro de Magalh\u00e3es, Duarte Barbosa, rexeitou a disposici\u00f3n testamentaria cara a Henrique e pediulle que seguise a bordo. Henrique sublevouse contra este sistema de detenci\u00f3n inxusto e ilegal e uniuse a Humabon. O rei de Ceb\u00fa, informado por Henrique da debilidade dos europeos que quedaran sen l\u00edder tras a morte de Magalh\u00e3es, considera o momento oportuno para desfacerse deles polo que atraeu aos europeos a unha trampa na que 35 deles morreron. O resto deles escaparon por pouco e decidiron abandonar Ceb\u00fa e na illa Bohol acordaron, ao s\u00f3 quedar 108 homes para gobernar as tres naves, queimar a que en peor estado atop\u00e1base, que era a \"Concepci\u00f3n\", distribu\u00edndose entre as outras d\u00faas. Tam\u00e9n se decidiu nomear como xefe da expedici\u00f3n a Juan L\u00f3pez de Carvalho, ata ent\u00f3n piloto maior da frota que asumiu inicialmente o mando do Victoria e capit\u00e1n do Trinidad e Gonzalo G\u00f3mez de Espinosa.\nMolucas.\nCon Carvalho como novo capit\u00e1n xeral, os dous buques restantes, o \"Trinidad\" e o \"Victoria\", pasaron os seguintes seis meses serpenteando polo sueste asi\u00e1tico en busca das Molucas. No cami\u00f1o, detiv\u00e9ronse en varias illas inclu\u00edndo Mindanao e Brunei. Durante este tempo, participaron en actos de pirater\u00eda, inclu\u00edndo roubar un xunco (tipo de embarcaci\u00f3n a vela propia de Asia) con destino a China desde as Molucas.\nA finais de setembro de 1521, os membros da expedici\u00f3n acordaron destitu\u00edr a Carvalho como capit\u00e1n xeral da frota por mala conduta, nomeando a Gonzalo G\u00f3mez de Espinosa o seu novo xefe. Tam\u00e9n se acordou nomear a a Juan Sebasti\u00e1n Elcano capit\u00e1n da \"Victoria\".\nEspinosa dispuxo continuar a navegaci\u00f3n cara \u00e1s illas das especias. Segundo o cronista Antonio Pigafetta, Espinosa chegou \u00e1s illas Molucas o 7 de novembro de 1521, atracando na illa de Tidore ao d\u00eda seguinte. Al\u00ed pediron permiso ao seu rei al-Mansur (co\u00f1ecido polos oficiais co nome castel\u00e1n de Almanzor), para comerciar.\nO 18 de decembro de 1521, coas d\u00faas naves cargadas de cravo, dispux\u00e9ronse para partir de regreso \u00e1 Pen\u00ednsula Ib\u00e9rica. Con todo, ese mesmo d\u00eda descubriron unha v\u00eda de auga no \"Trinidad\", facendose necesaria unha longa reparaci\u00f3n. Acordouse que a \"Victoria\" volvese a Castela pola ruta da India e que a \"Trinidad\" quedase no porto de Tidore para ser reparada e regresar polo Pac\u00edfico ata Panam\u00e1. O d\u00eda 21 o \"Victoria\" partiu en solitario cara ao oeste. O 5 de febreiro de 1522 desertaron o mozo grumete da Victoria, Mart\u00edn de Ayamonte, e o soldado Bartolomeu Salda\u00f1a, que abandonaron \u201csen ser sentidos\u201d a Victoria na illa de Timor, onde a nave estaba fondeada. Ao ser apresado polos portugueses, o grumete fixo unha relaci\u00f3n da viaxe que foi recentemente descuberta e cont\u00e9n detalles ata o de agora ignorados. \nEspinosa completou a reparaci\u00f3n do \"Trinidad\" o 6 de abril de 1522 e f\u00edxose \u00e1 mar, pero os continuos temporais impediron o seu avance, e unha forte tormenta dano gravemente a nave. Pediu auxilio ao capit\u00e1n portugu\u00e9s Ant\u00f3nio de Brito que se atopaba preto, o que ocasionou que os dezasete homes que quedaban na embarcaci\u00f3n fosen feitos prisioneiros polos portugueses. Cinco deles, entre os que se atopaba Espinosa, regresaron a Europa e foron liberados en 1527.\nChegada a Castela da nave \"Victoria\" capitaneada por Elcano.\nTras atravesar o oc\u00e9ano \u00cdndico e dar a volta a \u00c1frica, Juan Sebasti\u00e1n Elcano completou a primeira circunnavegaci\u00f3n do globo, conseguindo levar a termo a expedici\u00f3n e chegar ao porto de partida, Sevilla, o 8 de setembro de 1522 na nave \"Victoria\", xunto con outros 17 sobreviventes, o que supo\u00f1\u00eda o logro dunha impo\u00f1ente faza\u00f1a para a \u00e9poca.\nA expedici\u00f3n chegou s\u00f3 coa \"Victoria\" de regreso a Sevilla en setembro de 1522, ao cabo de case tres anos de traves\u00eda. En total, 216 homes pereceron durante a viaxe, e s\u00f3 18, entre eles Juan Sebasti\u00e1n Elcano, puideron sobrevivir. Unhas semanas m\u00e1is tarde, outros 13 homes (12 europeos e unha das Molucas), que estaban cativos en Cabo Verde, regresaron a Sevilla, completando as\u00ed tam\u00e9n a circunnavegaci\u00f3n. Outros catro homes dos 55 da tripulaci\u00f3n orixinal da \"Trinidad\", que emprendera unha ruta de regreso distinta desde as Filipinas e que foi capturada polos portugueses, regresaron finalmente \u00e1 Pen\u00ednsula Ib\u00e9rica en 1525."}
{"id": "16740", "revid": "23204", "url": "https://gl.wikipedia.org/wiki?curid=16740", "title": "Arthur Keith", "text": "Arthur Keith, nado en Aberdeen o 5 de febreiro de 1866 e finado en Downe o 7 de xaneiro de 1955, foi un anatomista e antrop\u00f3logo escoc\u00e9s, co\u00f1ecido polo seu estudos dos f\u00f3siles humanos.\nTraxectoria.\nEstudou medicina na Universidade de Aberdeen, e logo de rematar a carreira en 1888 marchou a Siam, e trala s\u00faa volta \u00e1 Gran Breta\u00f1a estudou anatom\u00eda. Interesado nos cranios dos primates, en 1897 publicou \"An Introduction to the Study of Anthropoid Apes\", seguido por \"Human Embryology and Morphology\" (1902), \"Ancient Types of Man\" (1911) e \"The Antiquity of Man\" (1915).\nKeith foi un dos propagadores do Home de Pitdown, un suposto cranio prehist\u00f3rico descuberto en 1912, e hai fundadas sospeitas de que co\u00f1eceu ou participou do fraude realizado por Charles Dawson, a\u00ednda que non se demostrou."}
{"id": "16742", "revid": "114", "url": "https://gl.wikipedia.org/wiki?curid=16742", "title": "Crist\u00f3bal Col\u00f3n", "text": ""}
{"id": "16744", "revid": "43749", "url": "https://gl.wikipedia.org/wiki?curid=16744", "title": "Beix\u00edn", "text": ""}
{"id": "16748", "revid": "98629", "url": "https://gl.wikipedia.org/wiki?curid=16748", "title": "Papel", "text": "O papel (do lat\u00edn \"papyrus\") \u00e9 un material constitu\u00eddo por unha delgada l\u00e1mina elaborada a partir de polpa de celulosa, elaborada cunha pasta de fibras vexetais mo\u00eddas suspendidas en auga, xeralmente branqueada, e posteriormente secada e endurecida, \u00e1 que normalmente se lle engaden substancias como polipropileno ou polietileno co fin de proporcionarlle caracter\u00edsticas especiais. As fibras que o compo\u00f1en est\u00e1n aglutinadas mediante ligaz\u00f3ns por ponte de hidr\u00f3xeno.\nAs fibras para a s\u00faa fabricaci\u00f3n requiren algunhas propiedades especiais, como alto contido de celulosa, baixo custo e f\u00e1cil obtenci\u00f3n: raz\u00f3ns polas cales as m\u00e1is comunmente usadas son as vexetais. O material m\u00e1is comunmente usado \u00e9 a polpa de madeira de \u00e1rbores, principalmente pi\u00f1eiros (polo prezo e pola calidade da fibra, moi longa) e eucaliptos (moi barata e resistente). Outros materiais como o algod\u00f3n e o c\u00e1nabo tam\u00e9n poden ser utilizados na confecci\u00f3n do papel.\nFabricaci\u00f3n do papel.\nEn resumo, o proceso de fabricaci\u00f3n consta de varias etapas que levan \u00e1 formaci\u00f3n do papel a partir da madeira. As principais etapas son:\nA madeira est\u00e1 composta por:\nEn esencia, no proceso tradicional para a fabricaci\u00f3n de papel prep\u00e1rase unha suspensi\u00f3n de fibras en auga e esc\u00f3ase nun baruto, de xeito que se produce unha capa de fibras entrelazadas aleatoriamente. A continuaci\u00f3n, elim\u00ednase a auga desta capa mediante presi\u00f3n e secado. Antigamente esas fibras extra\u00edanse de trapos ou pezas de roupa vellas de algod\u00f3n ou de li\u00f1o ou c\u00e1nabo. A primeira m\u00e1quina que substitu\u00edu o proceso de produci\u00f3n manual constru\u00eduse en 1798 e foi mellorada en 1803 co nome de m\u00e1quina de Fourdrinier.\nPosteriormente, a maior parte do papel fabricouse con polpa de madeira, debido ao seu menor custo. Con todo, as fibras t\u00e9xtiles contin\u00faan a empregarse para a fabricaci\u00f3n de papeis de alta calidade.\nDende o s\u00e9culo XX empr\u00e9ganse diferentes m\u00e9todos para a fabricaci\u00f3n do papel, polpa mec\u00e1nica de madeira, pasta morena, pasta de palla, pasta de recortes...\nHistoria.\nO papel m\u00e1is antigo co\u00f1ecido usado para conter unha mensaxe descubriuse na China e foi datado no 8 a. C., baixo a dinast\u00eda Han occidental (206 a. C. - 25). \u00c9 un anaco duns 10 cm\u00b2, o papel estaba feito de fibras de li\u00f1o e \u00e9 un fragmento dunha carta con preto de vinte antigos identificados. Atopouse en 2006 en Dunhuang, provincia de Gansu, (noroeste da Rep\u00fablica Popular da China). Antes da aparici\u00f3n do papel os escritos deb\u00edanse facer sobre pergami\u00f1os, sobre papiros ou sobre superficies como cortiza, follas de plantas, etc. \nNo Antigo Exipto escrib\u00edase sobre l\u00e1minas de papiro dende antes do 3000 a.C. Fabric\u00e1base cun vexetal moi abondoso nas ribeiras do r\u00edo Nilo, o \"Cyperus papyrus\", e foi o primeiro material que presentou propiedades asociadas ao papel. Posteriormente, na antig\u00fcidade grecorromana, o papiro compartiu popularidade co pergami\u00f1o, que prevalecer\u00eda en Europa durante a Idade Media. O pergami\u00f1o consist\u00eda en peles de becerro, ovella, cabra ou carneiro curtidas con cal e preparadas para recibiren a tinta. Non obstante este proceso resultaba custoso, polo que a partir do s\u00e9culo VIII adoit\u00e1base a borrar os textos dos pergami\u00f1os para reescribir sobre eles (dando lugar aos palimpsestos) perd\u00e9ndose deste xeito unha gran cantidade de creaci\u00f3ns.\nO papel.\nAntes de inventar o papel, os escribas chineses escrib\u00edan sobre tiras de madeira ou bamb\u00fa empregando unha punta r\u00edxida, mais estes materiais non facilitaban a escritura, ademais de que supu\u00f1an un problema no momento de arquivalos. Despois da introduci\u00f3n do pincel de pelo, substitu\u00eduse o soporte polos primeiros intentos de realizar papel a partir de residuos de tea, seda, palla de arroz e c\u00e1nabo e mesmo algod\u00f3n. Consid\u00e9rase tradicionalmente que o primeiro proceso de fabricaci\u00f3n do papel foi desenvolvido polo eunuco Cai Lun, conselleiro do emperador He da dinast\u00eda Han, no ano 105\u00a0a.C.\nDurante uns 500 anos, a arte da fabricaci\u00f3n de papel estivo limitado \u00e1 China; no ano 610 introduciuse no Xap\u00f3n, onde se fabricaba o papel a partir de fibras de morus, gampi e mitsumata, e arredor do 750 en Asia Central. D\u00edxose que o co\u00f1ecemento da fabricaci\u00f3n de papel pasouse ao mundo isl\u00e1mico despois da Batalla de Talas no 751 d.C. cando dous fabricantes de papel chineses foron capturados como prisioneiros. A\u00ednda que a veracidade desta historia \u00e9 incerta, o papel comezou a fabricarse en Samarcanda pouco despois, que se converter\u00eda no primeiro centro de produci\u00f3n de papel musulm\u00e1n do mundo, mellorando o proceso de fabricaci\u00f3n. For\u00f3n os \u00e1rabes, quen o introducir\u00f3n no s\u00e9culo XI en Espa\u00f1a, establec\u00e9ndose en X\u00e0tiva (Valencia) a primeira f\u00e1brica de papel europea (ano 1056). O primeiro documento en papel de Europa \u00e9 unha carta ditada en castel\u00e1n medieval e escrita en caracteres gregos e \u00e1rabes que a condesa Adelaida enviou en 1109 ao seu fillo Roxerio, futuro rei de Sicilia. Este novo material de escritura chegou a Par\u00eds, a trav\u00e9s de Espa\u00f1a, coincidindo coa inauguraci\u00f3n da Universidade nesa cidade. A partir deste momento difundiuse a t\u00e9cnica por todo o continente cre\u00e1ndose mu\u00ed\u00f1os papeleiros en Italia, Francia e Holanda, o que implicou a introduci\u00f3n de marcas de auga ou filigranas para identificar a procedencia do papel.\nEn Europa, a \u00fanica materia prima utilizada eran trapos de li\u00f1o e algod\u00f3n, polo que a aparici\u00f3n da imprenta xerou un aumento do uso do papel para partir do s\u00e9culo XV, provocando unha escaseza destes materiais. A\u00ednda que se tentou utilizar diferentes materiais como substituto, ning\u00fan foi un \u00e9xito comercial ata 1840 coa introduci\u00f3n do proceso mec\u00e1nico de trituraci\u00f3n de madeira para fabricar polpa, e en 1850 introd\u00facese o primeiro proceso qu\u00edmico.\nNo s\u00e9culo XIX a industrializaci\u00f3n reduciu o custo da fabricaci\u00f3n de papel. En 1844 o canadense Charles Fenerty e o alem\u00e1n F. G. Keller desenvolveron independentemente procesos para conseguir polpa das fibras de madeira.\nDesde ent\u00f3n o papel converteuse nun dos produtos emblem\u00e1ticos da nosa cultura, elabor\u00e1ndose non s\u00f3 de trapos vellos ou algod\u00f3n sen\u00f3n tam\u00e9n de gran variedade de fibras vexetais; ademais a crecente invenci\u00f3n de colorantes permitiu unha xenerosa oferta de cores e texturas.\nNo comezo da chamada \"era dos computadores\", prev\u00edase que o consumo de papel \u00eda diminu\u00edr bastante, pois ficar\u00eda obsoleto. Por\u00e9n, esta previsi\u00f3n foi desmentida na pr\u00e1ctica: a cada ano, o consumo de papel v\u00e9n sendo maior.\nDe feito, os escritorios consomen moito m\u00e1is papel despois da introduci\u00f3n de computadores. Iso pode ocorrer ben por que cos computadores, o acceso \u00e1 informaci\u00f3n aumentou moito (aumentando a oferta de informaci\u00f3ns, aumenta tam\u00e9n a demanda), ou ben pola facilidade do uso de computadores e impresoras, o que permite que o uso do papel sexa menos racional que outrora (escribir \u00e1 man ou \u00e1 m\u00e1quina dactilogr\u00e1fica demandaba moito m\u00e1is esforzo, diminu\u00edndo o \u00edmpeto de gastar papel con materiais in\u00fatiles). De feito, a porcentaxe de papeis impresos que nunca ser\u00e1n lidos \u00e9 bastante alta na maior parte dos escritorios (especialmente os que dispo\u00f1en de impresoras a l\u00e1ser (que imprimen moitas p\u00e1xinas por minuto).\nFabricaci\u00f3n tradicional do papel.\nEn esencia, no proceso tradicional para a fabricaci\u00f3n de papel prep\u00e1rase unha suspensi\u00f3n de fibras en auga e esc\u00f3rrese nun baruto, de maneira que se produce unha capa de fibras entrelazadas aleatoriamente. Acto seguido, elim\u00ednase a auga desta capa mediante presi\u00f3n e secado. Antigamente esas fibras extrainse de trapos ou pezas vellas de algod\u00f3n ou de li\u00f1o, ou da planta do c\u00e1nabo. A primeira m\u00e1quina que substit\u00fae o proceso de produci\u00f3n manual constru\u00eduse en 1798 e logo foi mellorada en 1803 co nome de m\u00e1quina de Fourdrinier. \nPosteriormente, a maior parte do papel fabricouse con polpa de madeira, debido ao seu menor custo. Con todo, as fibras t\u00e9xtiles seguiranse empregando ata hoxe en d\u00eda para a fabricaci\u00f3n de papeis de alta calidade.\nFabricaci\u00f3n do papel (s\u00e9culos XX e XXI).\nA continuaci\u00f3n descr\u00edbense distintos procesos que se empregan na actualidade para a elaboraci\u00f3n de papel:\nProcesos de elaboraci\u00f3n (m\u00e1quina continua).\nA pasta do refinado pasa a uns dep\u00f3sitos de reserva (chamados \"tallas\") onde uns axitadores mante\u00f1en a pasta en continuo movemento. Logo pasa por un depurador probabil\u00edstico e por un din\u00e1mico ou cicl\u00f3nico. O depurador probabil\u00edstico separa as impurezas grandes e lixeiras (pl\u00e1sticos, achas...) e os din\u00e1micos separan as impurezas pequenas e pesadas (areas, grampas...) Daquela a pasta \u00e9 levada \u00e1 caixa de entrada mediante o distribuidor, que transforma a forma cil\u00edndrica da pasta (chega \u00e1s tallas por unha rede de distribuci\u00f3n de tubaxes) nunha l\u00e1mina ancha e delgada.\nDespois chega \u00e1 \"mesa de fabricaci\u00f3n\", que cont\u00e9n unha malla met\u00e1lica de bronce ou de pl\u00e1stico, que ao xirar constantemente sobre os rodetes, fai de baruto que deixa escorrer parte da auga, e \u00e1 vez realiza un movemento de vibraci\u00f3n transversal para entrelazar as fibras. As teas transportan o papel por uns elementos desgotadores ou sen carga, entre eles atop\u00e1monos os foils, os vacuofoils, as caixas aspirantes, o rodete desgotador ou \"Dandy Roll\" e o cilindro aspirante. A funci\u00f3n destes elementos \u00e9 a de absorber a auga que est\u00e1 xunto \u00e1s fibras, facendo que a folla quede cun bo perfil (espesor) homox\u00e9neo en todo o ancho.\nDespois a folla \u00e9 pasada polas prensas. Estas est\u00e1n provistas dunhas baetas que transportan o papel e \u00e1 vez absorben a auga da folla cando esta \u00e9 presionada polas prensas. O prensado en h\u00famido consta de 4 fases:\nDespois do prensado en h\u00famido a folla pasa aos secadores onde se seca mediante uns cilindros que son alimentados con vapor. A folla \u00e9 transportada por uns panos que exercen unha presi\u00f3n sobre os secadores para facilitar a evaporaci\u00f3n da auga da folla.\nDos secadores o papel chega \u00e1 \"calandria\" ou \"calandra\". Estes son cilindros superpostos verticalmente e apertados entre si en cuxo interior pode circular vapor para quentar o papel, ou auga para refrescalo (segundo o tipo de papel que se desexe fabricar). As\u00ed se lle d\u00e1 ao papel un lixeiro alisado que pode ser definitivo (se se est\u00e1 fabricando papel alisado) ou preparatorio para a calandria de \" satinado\" (na que segundo a intensidade da presi\u00f3n dos cilindros, obt\u00e9\u00f1ense diferentes satinados). Este proceso, ademais de alisar e compactar a estrutura do papel, d\u00e1 maior brillo \u00e1 superficie do papel.\nFinalmente o papel chega ao \" plegador\" onde se procede a recollelo nunha bobina.\nManufactura.\nAs fibras para a s\u00faa fabricaci\u00f3n requiren dunhas propiedades especiais, como alto contido en celulosa, baixo custo e f\u00e1cil obtenci\u00f3n, polo que as m\u00e1is comunmente usadas son as vexetais. A materia prima m\u00e1is com\u00fan \u00e9 a polpa de celulosa, proveniente de madeira de \u00e1rbores, principalmente pi\u00f1eiros, polo seu prezo e a calidade da s\u00faa fibra (moi longa), e eucaliptos, pois \u00e9 moi barata e resistente. Tam\u00e9n se utilizan outros materiais, como o algod\u00f3n e o c\u00e1nabo. Dependendo do tipo de materia prima utilizada e do proceso ao que esta fora sometida, os produtos obtidos ser\u00e1n distintos en canto a calidade da pasta do papel, as\u00ed como a tipos de papel e cart\u00f3n. As\u00ed mesmo, tam\u00e9n depender\u00e1 do tipo de maquinaria empregada en cada proceso.\nDescr\u00edbese a produci\u00f3n de papel, xa que o proceso de obtenci\u00f3n de pasta ou polpa \u00e9 un tema totalmente diferente.\nPreparaci\u00f3n das fibras.\nPapel reciclado.\nObtenci\u00f3n de papel con materia prima reciclada. Os pasos de formaci\u00f3n da folla e a s\u00faa manipulaci\u00f3n son os mesmos. A diferenza radica en que o material utilizado xa \u00e9 papel. Este \u00e9 obtido na s\u00faa maior parte dos sobrantes de edici\u00f3n (mellor calidade, menos utilizado, m\u00e1is limpo e homox\u00e9neo) e das recollidas selectivas (papel m\u00e1is sucio por estar utilizado e desco\u00f1ecerse a s\u00faa composici\u00f3n exacta, xornais mesturados con revistas, caixas de cart\u00f3n usadas, etc.).\nPapel de pasta virxe.\nUnha vez que se ten a polpa de celulosa, obtida por medios qu\u00edmicos (pasta qu\u00edmica ou \"Wood Free\", que se consegue disolvendo a lignina) ou medios mec\u00e1nicos (pasta mec\u00e1nica, que non elimina a lignina sen\u00f3n que separa as fibras por fricci\u00f3n), hai que acondicionala para o proceso de fabricaci\u00f3n.\nPulper.\nA pasta prep\u00e1rase nun aparello chamado \" pulper\" (dispositivo semellante a unha gran batedora), onde se mestura auga coa pasta de papel. A pasta pode estar en forma de fardos e balas (moitas follas de pasta de papel), a granel (pasta de papel desmenuzada) ou, se se trata dunha f\u00e1brica integrada cuxo proceso de pasta e de papel real\u00edzase na mesma factor\u00eda, en suspensi\u00f3n de auga.\nO \" pulper\" \u00e9 unha gran cuba, normalmente a nivel inferior ao do chan, en cuxo interior se atopa unha gran h\u00e9lice. Ao engadir a pasta de papel, comeza o proceso de disgregaci\u00f3n de fibras, primeiro polo impacto ao caer os fardos, despois polo rozamento da h\u00e9lice coa pasta e finalmente polo rozamento das mesmas fibras entre si. Esta acci\u00f3n xera calor que axuda \u00e1 dispersi\u00f3n.\nSegundo o tipo de produci\u00f3n, p\u00f3dese usar papel vello, obtendo un papel de menor calidade (papel reciclado). A\u00ednda que sempre se mestura con pasta virxe, xa que as fibras estr\u00e1ganse, rompen e deixan de ser \u00fatiles para a fabricaci\u00f3n. \u00c9 imposible reciclar ou reutilizar papel indefinidamente.\nRefino.\nDespois, as fibras en suspensi\u00f3n trataranse fisicamente mediante un proceso de fricci\u00f3n, para aumentar a s\u00faa capacidade de \u00abafieltrarse\u00bb e unirse entre si. A este proceso ch\u00e1maselle \u00abrefino\u00bb. Consiste en fregar as fibras entre si e contra uns discos met\u00e1licos. Isto fai que rompan parcialmente e crense unha especie de \"pelos\" que son os que crear\u00e1n as pontes de hidr\u00f3xeno e dar\u00e1n ao papel maior resistencia \u00e1 tracci\u00f3n.\nCada tipo de fibra papeleira e cada tipo de papel usan unha refinaci\u00f3n distinta que se adecua a cada necesidade. Ao aumentar o grao de refinaci\u00f3n dunha pasta dimin\u00fae a s\u00faa opacidade, aumenta a resistencia \u00e1 tracci\u00f3n e dimin\u00fae a porosidade. As\u00ed, o papel cebola (t\u00edpico papel usado en debuxo, semitransparente) est\u00e1 moi refinado.\nUnha vez refinado, pasa por varias \"cubas\" (contedores de l\u00edquidos) onde se lle engaden aditivos tales como colorantes, cargas minerais (para engadir brancura, diminu\u00edr porosidade, etc.), produtos especiais (para aumentar a resistencia \u00e1 auga, \u00e1 tracci\u00f3n, etc.).\nUnha vez que se lle engadiron todos os elementos que se necesitan e a pasta repousou un pequeno tempo para eliminar a latencia (propensi\u00f3n da fibra para enredarse, convert\u00e9ndose en pegotes), chega \u00e1 m\u00e1quina de papel onde ser\u00e1 tratado para ser despois secado nun sitio secante.\nA m\u00e1quina de papel.\n\u00c9 o elemento m\u00e1is importante. \u00c9 o lugar onde a pasta en suspensi\u00f3n conv\u00e9rtese en papel. A\u00ednda que hai varios tipos, a m\u00e1is estendida \u00e9 a \"m\u00e1quina de mesa plana\", derivada da primeira m\u00e1quina inventada por Fourdrinier en tempos de Napole\u00f3n.\nConsta de varios elementos, c\u00edtanse os m\u00e1is importantes por orde de utilizaci\u00f3n e a utilidade que desempe\u00f1an.\nCabeza de m\u00e1quina.\nEnc\u00e1rgase de expulsar a pasta de papel nunha fina capa sobre a tea da m\u00e1quina de papel.\n\u00c9 unha caixa alongada, en cuxo interior circula a pasta. No seu extremo inferior, ten unha abertura no seu largo por onde sae a pel\u00edcula de pasta. O ancho desta abertura contr\u00f3lase cuns \"beizos\", que ao aumentar a s\u00faa distancia entre si deixan caer m\u00e1is ou menos cantidade. Controlando a sa\u00edda de pasta dos beizos obt\u00e9\u00f1ense distintas propiedades da folla formada.\nAo sa\u00edr dos beizos, cae directamente na tea da m\u00e1quina, esta no o seu inicio, d\u00e1selle un movemento horizontal para mitigar un sentido da fibra pronunciado.\nAo caer as fibras tenden a colocarse nunha posici\u00f3n paralela ao movemento da tea, se non se elimina en parte, o papel ter\u00e1 unha serie de caracter\u00edsticas non adecuadas, como menor estabilidade dimensional (ao humedecerse o papel, as celulosa inchanse, se todas as fibras van no mesmo sentido, incharanse m\u00e1is en sentido lonxitudinal que no transversal), maior racho (fibras menos unidas).\nUn experimento sinxelo para descubrir o sentido da fibra: tomar unha folla de xornal (te\u00f1en o sentido moi marcado), desgarrala (sen tesoiras, usar as mans), primeiro no sentido das letras impresas e despois no contrario, pode verse que nun sentido sae unha li\u00f1a case recta, mentres que no outro \u00e9 complicado conseguir.\nNoutros papeis de gran calidade esta diferenza \u00e9 case imperceptible, t\u00e9\u00f1ense que realizar ensaios m\u00e1is complicados (rixidez por exemplo).\nTela.\n\u00c9 unha malla moi fina onde se coloca a pasta de papel e comeza o desgote e secado.\nA primeira parte do secado \u00e9 por gravidade, a auga cae atravesando a tea e as fibras quedan retidas na parte superior.\nDespois, o exceso de auga non desgota por si s\u00f3, polo que hai que axudalo con varios elementos.\nUnhas pezas, xeralmente de pl\u00e1stico, que se colocan na parte inferior da tea. Te\u00f1en un lixeiro \u00e1ngulo de descenso que ao contacto coa malla xeran un certo baleiro.\nO mesmo que os foils, pero ademais absorben a auga mediante bombas sen carga.\nUn gran rodete oco, cuxo exterior est\u00e1 recuberto dunha malla. Col\u00f3case na parte superior da tea en contacto directo co papel. Mediante presi\u00f3n e, nalg\u00fans casos bombas sen carga, espreme a auga.\nAdemais pode ter unha serie de debuxos en relevo, que ao premer sobre o papel h\u00famido crea as marcas \u00e1 auga. \u00c9 posible ver marcas da auga se se coloca, por exemplo, un billete de banco a contraluz.\nAo eliminar a auga na s\u00faa maior parte, o papel comeza a ter consistencia e col\u00f3case na secci\u00f3n de prensas e secadores.\nPrensas e secadores.\nUnha vez o papel xa adquiriu consistencia, eliminarase toda a humidade posible. Para esta etapa \u00fasase presi\u00f3n e calor.\nA presi\u00f3n d\u00e1se por medio de pares de rodetes recubertos de goma; entre os rodetes e a folla de papel corre unha cinta de feltro que absorbe a auga escorrida pola presi\u00f3n do rodete.\nA banda de papel prensada faise pasar por unha serie de rodetes ocos polos que circula vapor a altas temperaturas. Para iso acomp\u00e1\u00f1ase cunha \"manta\" de feltro que evita que a folla se aparte do cilindro axudando ao secado e guiando a folla por eles.\nCoci\u00f1a.\n\u00c9 un proceso \u00e1 parte da fabricaci\u00f3n do papel no que se elaboran os produtos para ser aplicados \u00e1 superficie do papel para modificar aspectos do produto final. Despois contin\u00faa outra serie m\u00e1is de prensas para terminar o secado.\nEste produto aplicado na m\u00e1quina de papel \u00e9 chamado \"preestucado\". Daquela o papel pode ser levado \u00e1 m\u00e1quina estucadora para serlle aplicado o \"estucado\" que xunto cunha aplicaci\u00f3n de presi\u00f3n e calor d\u00e1 brillo ao papel.\nLisas e calandras.\nUnha vez seco, as fibras un\u00edronse convert\u00e9ndose finalmente no que consideramos papel. Nalgunhas ocasi\u00f3ns, requ\u00edrese un papel moi brillante, ou cunha lisura especial; isto cons\u00e9guese presionando entre dous rodetes chamados \"lisas\". As calandras te\u00f1en varios rodetes met\u00e1licos colocados uns sobre outros, alg\u00fans quentados a vapor.\nOutra aplicaci\u00f3n das lisas \u00e9 a de modificar o calibre ou grosor do papel mediante presi\u00f3n.\nPope.\n\u00c9 un cilindro refrescador con entrada e sa\u00edda de auga para o correcto enrolado. Finalmente, o papel fabricado enr\u00f3lase en grandes bobinas para o seu posterior uso.\nManipulado.\nA m\u00e1quina de papel entrega unha folla continua de ancho fixo e con defectos. Nunha etapa de rebobinado elim\u00ednanse os defectos e c\u00f3rtase a folla polo longo de acordo \u00e1s necesidades dos usuarios. As grandes bobinas que se obte\u00f1en en pope transf\u00f3rmanse en bobinas terminadas m\u00e1is pequenas e f\u00e1ciles de manexar.\nO transformado de bobinas de papel a papel cortado, real\u00edzase nunha m\u00e1quina chamada cortadora.\nO papel unha vez cortado, sep\u00e1rase en paquetes:\nEstas medidas ve\u00f1en dadas porque antigamente o papel cont\u00e1base a man. Separ\u00e1banse as follas de cinco en cinco (dedo = 5 follas) equivalentes a un \"caderno pequeno\", con cada cinco \"cadernos pequenos de papel\" form\u00e1base unha \"man\" (man = 25 follas), e vinte \"mans de papel\" formaban unha \"resma\".\nFormatos.\nPara facilitar a impresi\u00f3n e economizar en gasto de papel, existen unha serie de normas sobre o formato do papel.\nNa maior\u00eda de pa\u00edses europeos, a norma UNE (unha adaptaci\u00f3n da norma DIN).\nOs formatos m\u00e1is habituais son:\nM\u00e1is informaci\u00f3n sobre formatos de papel.\nAplicaci\u00f3ns.\nO papel ten moitas aplicaci\u00f3ns, entre as que podemos mencionar:\nO papel \u00fasase para infinidade de cousas. \u00c1 parte das m\u00e1is habituais (escritura, impresi\u00f3n...) hai unha serie de usos curiosos:\nCaracter\u00edsticas t\u00e9cnicas.\nSegundo o uso ao que vaia dirixido, necesita unhas caracter\u00edsticas t\u00e9cnicas espec\u00edficas. Para iso m\u00eddense as calidades do papel.\nAs m\u00e1is com\u00fans son:\nConservaci\u00f3n.\nO papel \u00e9 un dos principais soportes de informaci\u00f3n, ademais de constitu\u00edr a memoria hist\u00f3rica e cultural das civilizaci\u00f3ns, non s\u00f3 das que o utilizan sen\u00f3n dos que o manufacturan. Polo mesmo \u00e9 necesario ter en conta a s\u00faa conservaci\u00f3n e resgardo adecuado, xa que tanto o plasmado nel, como o soporte, forman parte da memoria documental da humanidade. \nHai distintos factores, tanto intr\u00ednsecos como extr\u00ednsecos, que alteran e deterioran ao papel, polo que \u00e9 necesario co\u00f1ecer as condici\u00f3ns inmediatas que o rodean.\nAs condici\u00f3ns de almacenamento son indispensables para unha correcta conservaci\u00f3n do papel, polo que se recomenda un rango de humidade relativa de 40 a 55% e un rango de temperatura entre 18 e 23\u00a0\u00b0C. Deber\u00e1n almacenarse estendidos, non dobrados, e en presenza de material libre de \u00e1cido.\nReciclaxe.\nAntecedentes.\nA\u00ednda que antigamente se obti\u00f1a papel doutras plantas, inclu\u00edndo o c\u00e1\u00f1amo, do que se extrae unha celulosa de alta calidade, a maior parte do papel fabr\u00edcase a partir das \u00e1rbores. Para fabricar un quilogramo de papel convencional util\u00edzanse 250 litros de auga. Coa reciclaxe af\u00f3rrase un 70 % de enerx\u00eda no proceso de fabricaci\u00f3n. No mundo a industria consome arredor de 4000 mill\u00f3ns de \u00e1rbores cada ano, principalmente pi\u00f1eiro e eucalipto. As t\u00e9cnicas modernas de fabricaci\u00f3n de pastas papeleiras empregan especies moi espec\u00edficas destas \u00e1rbores.\nReciclaxe do papel e do cart\u00f3n.\nOs refugallos de papel poden ser triturados e reciclados varias veces. Con todo, en cada ciclo, do 15 ao 20\u00a0% das fibras v\u00f3lvense demasiado pequenas para seren empregadas. A industria papeleira recicla os seus propios refugallos e os que recolle doutras empresas, como os fabricantes de envases e embalajes e as imprentas.\nO papel e o cart\u00f3n rec\u00f3llense, sep\u00e1ranse e posteriormente mest\u00faranse con auga para seren convertidos en polpa. A polpa de menor calidade empr\u00e9gase para fabricar caixas de cart\u00f3n. As impurezas e algunhas tintas elim\u00ednanse da polpa de mellor calidade para fabricar papel reciclado para impresi\u00f3n e escritura. Noutros casos, a fibra reciclada mest\u00farase coa polpa nova para elaborar produtos de papel cunha porcentaxe de material reciclado.\nMuseos.\nO Museo do Mu\u00ed\u00f1o de Papel de Capellades, situado en Capellades, provincia de Barcelona, Espa\u00f1a, \u00e9 un dos museos m\u00e1is importantes en canto \u00e1 tem\u00e1tica do papel. Est\u00e1 situado nun antigo mu\u00ed\u00f1o papeleiro. A s\u00faa colecci\u00f3n incl\u00fae maquinaria para a fabricaci\u00f3n de papel tradicional e papeis e documentos desde o s\u00e9culo XIII. No soto, onde a\u00ednda se contin\u00faa fabricando papel manualmente, mostra o proceso artesanal de fabricaci\u00f3n do papel.\nO Museo Valenciano do Papel, situado en Ba\u00f1eres, provincia de Alacante, Espa\u00f1a, exp\u00f3n o proceso artesanal de fabricaci\u00f3n de papel, ilustrado cos obxectos utilizados e maquetas de antigos mu\u00ed\u00f1os. Incl\u00fae 1300 libri\u00f1os de papel de fumar, filigranas e xoguetes de papel, as\u00ed como unha biblioteca especializada.\nO Museo Su\u00edzo do Papel, a Escritura e a Imprenta, situado en Basilea, Su\u00edza, est\u00e1 dedicado \u00e1 fabricaci\u00f3n de papel, a imprenta e a escritura. Mostra as antigas t\u00e9cnicas artesanais de elaboraci\u00f3n de papel, de imprenta e de encadernaci\u00f3n. O museo est\u00e1 situado nun edificio restaurado que xa funcionaba como mu\u00ed\u00f1o de papel hai m\u00e1is de 500 anos."}
{"id": "16749", "revid": "114718", "url": "https://gl.wikipedia.org/wiki?curid=16749", "title": "Eucalipto", "text": "Eucalipto \u00e9 a denominaci\u00f3n dada \u00e1s especies vexetais do x\u00e9nero Eucalyptus (do grego \"eu\" (\"\u03b5\u1f56\"), ben, e \"kalyptos\" (\"\u03ba\u03b1\u03bb\u03c5\u03c0\u03c4\u03cc\u03c2\"), cuberto; en alusi\u00f3n \u00e1s s\u00faas flores: ben cubertas, ben protexidas polo op\u00e9rculo). O x\u00e9nero incl\u00fae m\u00e1is de 600 especies aut\u00f3ctonas de Australia que forman parte da flora caracter\u00edstica do continente australiano, existindo apenas un pequeno n\u00famero de especies propias dos territorios veci\u00f1os da Nova Guinea e Indonesia. De feito, ning\u00fan continente est\u00e1 tan marcadamente caracterizado por un s\u00f3 x\u00e9nero de \u00e1rbore como acontece en Ocean\u00eda cos eucaliptos.\nA especie do x\u00e9nero eucalipto m\u00e1is espallada ao longo do pa\u00eds \u00e9 o eucalipto azul (\"Eucalyptus globulus\" Labill.). A FAO, nunha reclasificaci\u00f3n da sistem\u00e1tica desta especie, utiliza a forma \"E. globulus\" Labill. subsp. \"globulus\". J. S. Labillardiere foi quen identificou esta especie, en 1792, a partir de mostras recollidas en Tasmania.\nHistoria.\nOs eucaliptos foron descritos xa polos exploradores espa\u00f1ois, portugueses e holandeses a finais do s\u00e9culo XVI, tralas s\u00faas expedici\u00f3ns polas costas australianas. No s\u00e9culo XVIII, estas expedici\u00f3ns foron acompa\u00f1adas por bot\u00e1nicos e naturalistas que, seguindo o modelo de Linneo, recolleron exemplares da flora e fauna das terras exploradas. Entre elas, a terceira expedici\u00f3n de Cook forneceu o material sobre o que o bot\u00e1nico franc\u00e9s L'H\u00e9ritier describiu a especie \"Eucalyptus obliqua\" en 1788, inaugurando o x\u00e9nero. En 1800 co\u00f1ec\u00edanse xa 19 especies; en 1820 xa se describiran 28 m\u00e1is; en 1840 o n\u00famero de especies descritas ascend\u00eda a 71 e en 1860 a 149. Estudos posteriores dos bot\u00e1nicos George Bentham, Ferdinand von Mueller e, sobre todo, J. H. Maiden e o seu axudante W. F. Blakely, elevaron as cifras a 500 especies e 138 variedades.\nA taxonom\u00eda da especie, moi discutida e modificada ao longo dos anos, compl\u00edcase non s\u00f3 pola similitude de boa parte das especies sen\u00f3n tam\u00e9n pola facilidade coa que se produce a hibridaci\u00f3n, especialmente trala reforestaci\u00f3n en Europa e Am\u00e9rica de especies que crec\u00edan moi afastadas na s\u00faa terra de orixe.\nEn 1971, os bot\u00e1nicos de Sydney L. D. Pryor e L. A. S. Johnson publicaron unha revisi\u00f3n sistem\u00e1tica (\"A classification of the eucalypts\") na que se establecen sete subx\u00e9neros divididos en secci\u00f3ns, series e subseries, especies e subespecies. Os subx\u00e9neros son os seguintes:\nDistribuci\u00f3n.\nHai m\u00e1is de 700 especies de eucalipto e a maior\u00eda son nativas de Australia; un n\u00famero moi pequeno at\u00f3pase en \u00e1reas adxacentes de Nova Guinea e Indonesia. Unha especie, \"Eucalyptus deglupta\", distrib\u00faese tan ao norte como as Filipinas. Das 15 especies que se atopan f\u00f3ra de Australia, s\u00f3 nove son exclusivamente non australianas. As especies de eucalipto cult\u00edvanse amplamente no mundo tropical e t\u00e9pedo, inclu\u00eddas as Am\u00e9ricas, Europa, \u00c1frica, a conca do Mediterr\u00e1neo, o Medio Oriente, China e o subcontinente indio. Con todo, o rango no que se poden plantar moitos eucaliptos na zona t\u00e9peda est\u00e1 limitado pola s\u00faa limitada tolerancia ao fr\u00edo.\nAustralia est\u00e1 cuberta por 92.000.000 de hect\u00e1reas (227.336.951 acres) de bosque de eucalipto, que comprenden tres cuartas partes da \u00e1rea cuberta por bosque nativo. As Monta\u00f1as Azuis do sueste de Australia foron un centro de diversificaci\u00f3n de eucaliptos, o seu nome ref\u00edrese \u00e1 br\u00e9tema azul que prevalece na \u00e1rea, que se cre deriva dos terpenoides vol\u00e1tiles emitidos por estas \u00e1rbores.\nDesde moi pronto, tralo seu descubrimento se exportou a outros continentes onde ga\u00f1aron unha importancia econ\u00f3mica relevante debida ao feito da s\u00faa rendibilidade para producir pasta de celulosa, usada na fabricaci\u00f3n de papel. A FAO xa cuantificaba a superficie reforestada en Espa\u00f1a en 1973 en 390.277 ha, principalmente en Andaluc\u00eda (269.029 ha).\nO eucalipto en Galicia.\nDis que foi Frei Rosendo Salvado (1814-1900), que evanxelizou Australia, quen trouxo a \u00e1rbore a Galicia a mediados de s\u00e9culo XIX, (na s\u00faa obra en italiano de 1851 \"Memorie storiche dell'Australia particolarmente della missione benedettina di Nuova Norcia e degli usi e costumi degli australiani\" describe varias especies de Eucaliptus, Reinifera, Robusta) malia que outras fontes aseguran que as nosas \u00e1rbores foron importadas dende Portugal. Non hai coincidencia na data exacta da s\u00faa introduci\u00f3n: o bi\u00f3logo Silva Pando afirma que comezou a plantarse en Galicia en 1845-1855; o edaf\u00f3logo D\u00edaz-Fierros d\u00e1 como primeira cita en Galicia a de 1863 , e tam\u00e9n sup\u00f3n que procede de plantaci\u00f3ns portuguesas, onde se co\u00f1ec\u00eda desde 1839 ; e o bot\u00e1nico Pablo Ramil Rego asegura que Rosendo Salvado enviou as sementes en 1886. As sementes ou plantas v\u00e9ndense en Santiago dende 1873 e o concello de Santiago dispu\u00f1a de plantas no viveiro do Macelo ese mesmo ano. En 1875 c\u00edtase unha plantaci\u00f3n de 2000 robustos eucaliptos en Casal D'Orta nas proximidades de Santiago propiedade de Patricio Moreno; e en 1877 f\u00e1lase de que na provincia de Pontevedra as poboaci\u00f3ns multipl\u00edcanse dende hai anos. En 1883 a Proposta de Ley de Fomento do Arbolado do Sr. Gabriel de la Puerta R\u00f3denas y Maga\u00f1a no seu artigo 9 prop\u00f3n a s\u00faa plantaci\u00f3n nos sitios pantanosos e mals\u00e1ns.\nNun principio cultivouse como \u00e1rbore ornamental, como os exemplares na Alameda de Santiago, nos xard\u00edns do Gran Hotel da Toxa (O Grove) ou no Pazo de Rubi\u00e1ns (Vilagarc\u00eda); pero axi\u00f1a se espallou por toda Galicia e o noroeste peninsular para o seu aproveitamento madeireiro, dado o seu r\u00e1pido crecemento e facilidade de cultivo na climatolox\u00eda galega: se a mediados da d\u00e9cada de 1960 o eucalipto ocupaba en Galicia uns poucos centos de hect\u00e1reas, contra 1992 eran unhas 40.000 hect\u00e1reas e en 2009 ti\u00f1amos xa 375.000. Hoxe est\u00e1 amplamente distribu\u00eddo por toda Galicia, especialmente na franxa costeira, dado que non medra tan doadamente a alturas superiores aos 500-700 metros de altitude por ser sensible \u00e1s xeadas. En calquera caso e a\u00ednda que non resiste temperaturas por baixo dos -5\u00a0\u00b0C, recup\u00e9rase rapidamente grazas a eses brotes epic\u00f3rmicos que se mencionaron antes.\nOs distintos autores coinciden en que o verdadeiro problema da especie foi a repoboaci\u00f3n masiva con eucaliptos que tivo lugar no tardofranquismo, no momento no que cedeu o monocultivo do pi\u00f1eiro para empezar a subvencionar o eucalipto. Estas subvenci\u00f3ns, xunto ao alto prezo que pagaban as papeleiras nun principio, a alta produtividade (que pod\u00eda chegar a 40 m3 por hect\u00e1rea e ano) e o abandono do medio rural daqueles tempos de puxante industrializaci\u00f3n, fixeron que moitas terras que antes se dedicaban a outros cultivos pasasen a ser sementadas de eucaliptos, mesmo terras agr\u00edcolas de alto valor .\nDende hai uns 25 anos estase utilizando nas repoboaci\u00f3ns forestais da Galicia interior unha especie resistente \u00e1s xeadas e \u00e1 altitude, o \"Eucaliptus nitens\", que presenta o inconveniente de que a s\u00faa madeira non \u00e9 tan axeitada para a fabricaci\u00f3n de pasta de celulosa coma a do eucalipto branco.\nO \"E. globulus\" representa m\u00e1is do 95 % da especie en Galicia. Outras especies presentes, como ornamentais ou como especie forestal, son o \"E. obliqua\" (de casca fibrosa e madeira de moi boa calidade) , o \"E. viminalis\" (tam\u00e9n de cortiza rugosa, pero s\u00f3 na base), o \"E. macarthuri\", o \"E. calophylla\" (de flor vermella), o \"E. camaldulensis\", o \"E. delegatensis\" (unha das especies que alcanza maior altura) ou o \"E. robusta\".\nConsecuencias ecol\u00f3xicas.\nEn setembro de 2017 Rafael Sisto, alcalde de Teo, solicitou por escrito a inclusi\u00f3n do eucalipto no Cat\u00e1logo Espa\u00f1ol de Especies Ex\u00f3ticas Invasoras. O Ministerio de Agricultura encargou un informe ao seu comit\u00e9 cient\u00edfico, formado por vinte especialistas, no que se ditaminou que o eucalipto cumpr\u00eda con todas as caracter\u00edsticas propias dunha especie invasora e recomendaba a s\u00faa inclusi\u00f3n no Cat\u00e1logo. A recomendaci\u00f3n non foi aceptada pois o propio Ministerio solicitou outro informe que contradic\u00eda o ditame do CoHmit\u00e9. Este segundo documento foi asinado polo catedr\u00e1tico da Universidade Polit\u00e9cnica de Madrid Luis Gil, profesor vinculado a ENCE, empresa propietaria de m\u00e1is dun terzo dos cultivos de eucalipto en Espa\u00f1a.\nO eucalipto pode ser considerado como a especie arb\u00f3rea m\u00e1is controvertida en Galicia , con defensores e detractores que non sempre tiveron en conta os datos cient\u00edficos (Silva Pando). Xa se dixo que os efectos negativos foron m\u00e1is unha consecuencia das plantaci\u00f3ns masivas que se realizaron a partir do \u00faltimo terzo do s\u00e9culo pasado, como acontece con calquera monocultivo pero agravados, neste caso, polas caracter\u00edsticas peculiares desta especie.\nEntre as cr\u00edticas que se lle fan destaca, en primeiro lugar, o feito de presentar unha extrema avidez pola auga, que pode chegar a causar o desecamento de pozos e leitos de r\u00edos pr\u00f3ximos. Nestas elevadas necesidades de auga infl\u00fae a densa rede de ra\u00edces, capaz de aproveitar a m\u00ednima greta do subsolo.\nEsta afirmaci\u00f3n, matizada nos \u00faltimos anos, acompa\u00f1a ao eucalipto desde os primeiros momentos da s\u00faa introduci\u00f3n. Desta maneira, Eladio Rodr\u00edguez escrib\u00eda (1949) que \"\"Consid\u00e9rasele \u00fatil por varios conceptos, pois polo seu r\u00e1pido desenvolvemento deseca o terreo, contrib\u00fae a sanear as localidades pantanosas e crese que as emanaci\u00f3ns das s\u00faas follas destr\u00faen os xermes das febres pal\u00fadicas\" . Tam\u00e9n se consideraba, pola mesma raz\u00f3n, bo para curar o paludismo: Cuveiro escrib\u00eda en 1876 que \"\u00dasase con bo resultado nas febres intermitentes . Faise unha infusi\u00f3n teiforme con catro das s\u00faas follas pecioladas ou d\u00faas das sentadas, que se d\u00e1 d\u00faas veces \u00f3 d\u00eda a\u00ednda durante o acceso, pois axi\u00f1a dimin\u00fae a forza. O seu extracto est\u00e1 recomendado nas neuralxias\" .\nOpini\u00f3ns semellantes defend\u00edan tam\u00e9n outros autores igualmente distantes das posici\u00f3ns ecoloxistas. Font Quer escrib\u00eda en 1961 que \"A introduci\u00f3n do eucalipto f\u00edxose para sanear terreos baixos e pantanosos, morada das larvas dos mosquitos, e pensando que non s\u00f3 acabar\u00edan coas charcas e zonas h\u00famidas sen\u00f3n coas 'miasmas' do paludismo\", para conclu\u00edr que \"Saneou extensos territorios pal\u00fadicos do mundo enteiro\" (Font Quer, pp.\u00a0398\u2013399 ).\nMesmo na 22\u00aa edici\u00f3n do \"Diccionario\" da Real Academia Espa\u00f1ola (outubro de 2012) mantense a mesma tese: \"A \u00e1rbore \u00e9 de gran utilidade para sanear terreos pantanosos\"\".\nNa controversia que acompa\u00f1a a esta \u00e1rbore non faltan estudos que quitan importancia a este dato. D\u00edaz-Fierros estimaba que o consumo de auga dun eucalipal, dun pi\u00f1eiral e dunha carballeira eran practicamente semellantes: 1.195 litros por m2 e ano no primeiro caso, fronte a 1.149 e 978 nas d\u00faas \u00faltimas especies, pero s\u00f3 cando a plantaci\u00f3n estaba realizada sobre solos de pouca profundidade (menos de 50\u00a0cm), xa que cando se situaba en terras agr\u00edcolas, profundas, destinadas tradicionalmente a pradeiras e cultivos, a reduci\u00f3n do caudal h\u00eddrico era do 60% .\nTam\u00e9n se lle achaca a capacidade de reducir a biodiversidade da flora e fauna asociadas ao sotobosque, e facilitar a propagaci\u00f3n de incendios forestais por ser unha especie pir\u00f3fila, que non s\u00f3 non morre co lume, sen\u00f3n que os incendios forestais facil\u00edtanlle a colonizaci\u00f3n do espazo.\nUn bosque de eucaliptos pode crear problemas de incendios incontrolables debido \u00e1 grande altura que acadan estas \u00e1rbores en pouco tempo de crecemento e \u00e1 f\u00e1cil combusti\u00f3n da s\u00faa madeira. En bosques mestos de eucaliptos, as lapas dun incendio poden acadar m\u00e1is de 300 metros de alto, como se pode comprobar en Australia na \u00e9poca da seca. Co incendio poden perder toda a masa foliar, que reaparece sen problemas coas primeiras chuvias .\nOs eucaliptos son unhas \u00e1rbores que provocan alosteria, un fen\u00f3meno consistente na emanaci\u00f3n de certas substancias qu\u00edmicas que fan que non medren \u00e1rbores ou herbas doutra clase ao seu redor. En Australia, a flora aut\u00f3ctona est\u00e1 adaptada a estas \u00e1rbores e aos seus fen\u00f3menos alost\u00e9ricos, de xeito que nese pa\u00eds os eucaliptais si te\u00f1en sotobosque, estrato fundamental para o ecosistema dun bosque. Ademais a fauna aut\u00f3ctona (coalas) alim\u00e9ntase destas \u00e1rbores, de xeito que se alcanza un ecosistema equilibrado.\nEstudos realizados en Galicia sobre eucaliptais vellos e implantados matizan esta observaci\u00f3n no sentido de que, ao madurar a masa de \u00e1rbores, descende a densidade da masa foliar e perm\u00edtese o acceso da luz solar ao chan. As\u00ed, Silva Pando ofrece os seguintes datos: 21 especies vexetais diferentes no caso dos eucaliptais fronte \u00e1s 22 especies nas matogueiras ou nos pi\u00f1eirais, cifra que se eleva a 29 especies nunha fraga consolidada. Ramil Rego daba diferenzas moito m\u00e1is significativas referidas a un bosque da Mari\u00f1a lucense: menos de 20 plantas vasculares nun eucaliptal maduro fronte a 60-70 especies nun bosque aut\u00f3ctono.\nConclusi\u00f3ns semellantes obt\u00e9n Silva Pando respecto \u00e1 concentraci\u00f3n de microorganismos no chan destes mesmos tipos de ecosistemas: 15\u00b17 x 106/g de solo nun eucaliptal, 17\u00b17 nun pi\u00f1eiral fronte a 25\u00b19 nunha fraga. A flora microbiana e f\u00fanguica do chan resulta imprescindible para a formaci\u00f3n de humus e a fertilidade do substrato.\nTam\u00e9n se comprobou unha diferenza significativa na avifauna: mentres que nunha fraga media poden observarse 12,92 especies diferentes de aves, nun eucaliptal s\u00f3 hai 7,84 especies diferentes, segundo estudos realizados pola Sociedade Galega de Ornitolox\u00eda en 2003 . Tam\u00e9n a diferenza no n\u00famero de aves \u00e9 similar: 52,1 aves por km2 nunha fraga fronte as 28,5 exemplares nun eucaliptal.\nPredadores.\nDende 1990, o eucalipto galego \u00e9 v\u00edtima do ataque dun insecto defoliador, o gorgullo do eucalipto (\"Gonipterus scutellatus\"), que se estendeu rapidamente por t\u00f3dalas plantaci\u00f3ns ao non contar con inimigos naturais que controlasen a s\u00faa expansi\u00f3n. Dende 1999 comb\u00e1tese con \u00e9xito esta praga mediante a liberaci\u00f3n controlada dunha pequena avespa, tam\u00e9n natural de Australia, \"Anaphes nitens\", que act\u00faa como parasitoide espec\u00edfico do gorgullo.\nEn Andaluc\u00eda existen outros insectos que act\u00faan como pragas do eucalipto. O \"Phorocanta semipunctata\" e \"P. recurva\", foi importado en Europa coas primeiras \u00e1rbores xa no s\u00e9culo XIX, se ben a\u00ednda non se detectou en Galicia a causa das condici\u00f3ns climatol\u00f3xicas galegas, que non permiten o seu desenvolvemento . Neste caso, o dano prod\u00faceo o desenvolvemento da larva que escava longas galer\u00edas baixo a cortiza da \u00e1rbore e provoca que seque. A praga afecta normalmente a \u00e1rbores con alg\u00fan tipo de lesi\u00f3n ou que sofren longos per\u00edodos de seca, pero tam\u00e9n se atopou en exemplares sans e en troncos acabados de cortar.\nOutra praga presente en Espa\u00f1a e Portugal, e ausente tam\u00e9n en Galicia, \u00e9 o \"Ctenarytaina eucalypti\" (\"Rhinocola eucalypti\"), cuxas ninfas se alimentan da saiba das follas. En Portugal tam\u00e9n est\u00e1 presente o \"Melolontha\" sp., cuxas larvas alim\u00e9ntanse das ra\u00edces da \u00e1rbore.\nTam\u00e9n hai fungos que afectan os eucaliptos. O \"Mycosphaerella\" provoca a putrefacci\u00f3n das follas. M\u00e1is com\u00fan, pero menos dani\u00f1o \u00e9 o \"Botrytis cinerea\", que provoca o chamado \"mal azul\"; afecta a exemplares novos (antes da aparici\u00f3n das follas adultas) nos que causa a aparici\u00f3n de manchas verde-azulentas no talo e morte das follas.\nAproveitamento.\nO principal uso comercial do eucalipto consiste no aproveitamento madeireiro, tanto na obtenci\u00f3n de madeira como, fundamentalmente, na obtenci\u00f3n de pasta de papel, pero tam\u00e9n para fabricar serraduras, taboleiros de part\u00edculas, laminados tipo \"formica\", fibras t\u00e9xtiles, aceites etc. A madeira non \u00e9 boa para ebanister\u00eda pero, ao ser moi resistente \u00e1 humidade, vai ben para postes ou para vigas de batea. Outros uso, como o decorativo ou o medicinal, son secundarios e testimoniais.\nNo ano 2005 , o volume de madeira cortada de eucalipto representaba en Galicia o 47,12 % do total das especies forestais, cun total de 2.697.627 m\u00b3 (na Coru\u00f1a ascend\u00eda ao 66,29 %). Estudando a serie hist\u00f3rica obs\u00e9rvase un mantemento nas cifras desde 1997, cando se cortaron 2.730.002 m\u00b3. Nese mesmo ano 2005, o prezo medio da madeira de eucalipto foi de 20,41 \u20ac/m\u00b3, fronte aos 27,08 \u20ac no caso do pi\u00f1eiro.\nUsos medicinais.\nO uso terap\u00e9utico das follas do eucalipto \u00e9 anterior \u00e1 chegada dos europeos ao continente australiano: os aborixes nativos beb\u00edan o cocemento de follas para combate-la febre . Este aproveitamento medicinal acompa\u00f1ou logo \u00e1 especie segundo se \u00eda expandindo polo mundo e queda reflectido en nomes populares como \"\u00e1rbore da sa\u00fade\" ou \"\u00e1rbore da febre\". Hoxe en d\u00eda forma parte da farmacopea popular e mais da oficial, tanto en forma de follas desecadas como de aceite esencial .\nAs follas adultas te\u00f1en propiedades bals\u00e1micas e antis\u00e9pticas, polo seu contido en aceites esenciais: eucaliptol (o 1-3%).\nEn medicina util\u00edzanse as follas, directamente ou trala s\u00faa destilaci\u00f3n para obter a esencia. O uso m\u00e1is habitual \u00e9 por inhalaci\u00f3n dos vapores que desprende \u00e1 cocci\u00f3n, para catarreiras, bronquite, sinusite ou farinxite.\nMediante uso externo (a auga de cocer as follas ou a esencia) util\u00edzase como antis\u00e9ptico e cicatrizante de feridas. O eucaliptol \u00e9 un dos ingredientes caracter\u00edsticos da pomada \"Viks VapoRub\", xunto ao alcanfor e o mentol, utilizada contra arrefriados e conxesti\u00f3n nos meni\u00f1os .\nTam\u00e9n cont\u00e9n substancias t\u00f3xicas: a eucaliptina (unha flavona, de acci\u00f3n estrox\u00e9nica), e desacons\u00e9llase o seu uso en embarazadas, durante a lactaci\u00f3n e nos meni\u00f1os. Pode acelerar o metabolismo hep\u00e1tico dalg\u00fans medicamentos, polo que \u00e9 incompatible co consumo de sedantes, analx\u00e9sicos ou anest\u00e9sicos.\nOutros usos.\nO mel de eucalipto, producido a partir do seu n\u00e9ctar, \u00e9 moi estimado .\nDo eucalipto pode extraerse tam\u00e9n o xilitol, un alcohol de azucres amplamente utilizado como edulcorante na industria alimentaria, especialmente para facer goma de mascar .\nOs eucaliptos na cultura popular galega.\nDisque a sombra do casti\u00f1eiro (por h\u00famida e fr\u00eda) e da nogueira son malas; a do carballo, do eucalipto e doutras \u00e1rbores \u00e9 boa, pero a mellor \u00e9 a do pi\u00f1eiro (Rodr\u00edguez L\u00f3pez).\nOs vapores de eucalipto son desinfectantes e serven para curar os arrefriados; para curar a diabetes \u00fasase o vi\u00f1o quente con estrugas e follas de eucalipto. Tam\u00e9n se utiliza na medicina veterinaria popular: as espullas do gando c\u00faranse con auga de eucalipto."}
{"id": "16755", "revid": "23204", "url": "https://gl.wikipedia.org/wiki?curid=16755", "title": "Henry Fairfield Osborn", "text": "Henry Fairfield Osborn, nado en Fairfield, Connecticut en 1857 e finado en 1935, foi un paleont\u00f3logo norteamericano, especialista en mam\u00edferos f\u00f3siles.\nTraxectoria.\nEstudou na Universidade de Princeton, onde foi profesor de anatom\u00eda comparada entre 1883 e 1890. En 1891 pasou \u00e1 Universidade de Columbia como profesor de biolox\u00eda, e de zoolox\u00eda dende 1896. Foi presidente do Museo Americano de Historia Natural entre 1908 e 1935, e arriqueceu o museo coa m\u00e1is importante colecci\u00f3n de f\u00f3siles do mundo, en parte grazas \u00e1s s\u00faas expedici\u00f3ns polo oeste dos Estados Unidos. Describiu e denominou ao \"Tyrannosaurus rex\" en 1905, o \"Pentaceratops\" en 1923 e o \"Velociraptor\" en 1924.\nOsborn foi partidario das agora desacreditadas teor\u00edas da ortox\u00e9nese e do euxenismo.\nEn 1910 escribiu o manual \"The Age of Mammals\"."}
{"id": "16756", "revid": "98629", "url": "https://gl.wikipedia.org/wiki?curid=16756", "title": "Coral (animal)", "text": "Na antig\u00fcidade, os antigos gregos recoll\u00edan das costas do mar Mediterr\u00e1neo un material p\u00e9treo de cor vermella, e moi prezado, que se usaba en xoier\u00eda, ao que lle deron o nome de \u03ba\u03bf\u03c1\u03ac\u03bb\u03bb\u03b9\u03bf\u03bd, \"kor\u00e1llion\". Os romanos, continuadores da cultura grega, tam\u00e9n seguiron capturando este material, adaptando o seu nome como \"corallium\"; e deste termo v\u00e9n o galego coral.\nO coral, pedra, planta ou animal?\nOs antigos, que observaron que este material, ramificado, aparec\u00edan unha especie de \"flores\", pensaban que era unha planta, Durante moito tempo ignorouse cal era a natureza do coral. Para o fil\u00f3sofo grego Teofrasto (371-287 a.C.) trat\u00e1base dunha xema vermella, moi buscada para realizar diversos adornos e alfaias, e que tam\u00e9n ti\u00f1a propiedades medicinais. E o m\u00e9dico, farmac\u00f3logo e bot\u00e1nico grego Diosc\u00f3rides (90-40 a.C.) falaba duna planta curiosa, con calidades que cambiaban cando sa\u00eda da auga. \nPrecisamente, ese cambio \u00e9 a orixe dun mito, do que d\u00e1 conta Ovidio (43 a.C.-17 d.C.) na s\u00faa \"Metamorfose\", segundo o cal o coral nac\u00eda das gotas de sangue que ca\u00edan do pescozo de Medusa tras ser decapitada pola espada de Perseo; as\u00ed, cando o coral sa\u00eda do mar convert\u00edase nunha pedra, o que \u00e9 acorde coa lenda que conta como a cabeza de Medusa petrificaba a quen a miraban. Plinio o Vello, no s\u00e9culo I, tam\u00e9n cr\u00eda que era unha planta que, ao entrar en contacto co aire endurec\u00edase, convert\u00e9ndose nunha pedra que pasaba de ser de cor verde a un vermello moi intenso.\nA\u00ednda que, no s\u00e9culo IX o erudito persa Al Biruni (era matem\u00e1tico, astr\u00f3nomo, f\u00edsico, fil\u00f3sofo, astr\u00f3logo, historiador e farmac\u00e9utico) clasificou as esponxas e ao que hoxe co\u00f1ecemos como corais como animais, argumentando que respond\u00edan ao tacto, a xente segu\u00eda crendo que os corais eran plantas, e houbo que esperar \u00e1 segunda metade do s\u00e9culo XVIII para que os corais se inclu\u00edran no reino animal. Incluso o propio Linneo que, en 1753, no tomo I da s\u00faa obra \"[[Species Plantarum]\"], situou a corais e esponxas no [[vexetal|reino vexetal]].\nFoi o m\u00e9dico e naturalista marsell\u00e9s [[Jean-Andr\u00e9 Peyssonnel]] quen, na d\u00e9cada de [[1720]] realizou unha serie de experimentos con corais que demostraron por primeira vez que non eran [[vexetal|vexetais]] nin [[mineral|minerais]], sen\u00f3n que pertenc\u00edan ao reino animal. Peyssonnel enviou os seus achados \u00e1 [[Academia de Ciencias de Francia]], en [[Par\u00eds]], onde primeiro burl\u00e1ronse del, e despois o ignoraron. \nA proba definitiva d\u00e9bese a [[William Herschel]], que utilizou un [[microscopio]] para determinar que os corais ti\u00f1an as [[membrana celular|membranas celulares]] delgadas caracter\u00edsticas dos [[animais]]. Finalmente, en [[1753]], reco\u00f1eceuse a natureza animal dos corais, e as s\u00faas afinidades con alg\u00fans [[cnidarios]] [[antozoos]], como as [[anemones de mar]], as [[gorgonia]]s e os [[hidrozoos]].\nO nome latino \"Corallium\" na taxonom\u00eda actual.\nO termo \"corallium\" dos romanos foi tomado polo naturalista [[Francia|franc\u00e9s]] [[Georges Cuvier]] en [[1798]] para designar a \"[[Corallium]]\", o [[x\u00e9nero tipo]] da [[Familia (biolox\u00eda)|familia]] dos [[coral\u00edidos]], na s\u00faa obra \"Tableau el\u00e9m\u00e9ntaire de l'histoire naturelle des animaux\", familia que foi descrita en [[1812]] polo bi\u00f3logo e naturalista, tam\u00e9n franc\u00e9s, [[Jean Vincent F\u00e9lix Lamouroux]]. A [[especie tipo]] desta familia \u00e9 \"[[Corallium rubrum]]\", especie descrita en [[1758]] por Linnaeo, cando xa aceptara que era un animal, baixo o nome de \"Madrepora rubra\".\nO coral do Mediterr\u00e1neo.\n[[Ficheiro:Corail alg\u00e9rien.jpg|miniatura|Colar de coral ([[Alxeria]]).]]\nEsta especie, \"Corallium rubrum\", era o \"material\" que apa\u00f1aban no [[Mediterr\u00e1neo]] os antigos gregos e romanos, e que segue a colleitarse na actualidade. En efecto, as pescar\u00edas deste coral permanecen activas hoxe, especialmente en [[Marrocos]], [[Alxeria]], [[Tunisia]], [[Italia]], [[Francia]], [[Espa\u00f1a]], [[Albania]] e [[Croacia]], onde case toda a materia prima \u00e9 comprada e procesada por unha industria especializada en [[Torre del Greco]] ([[Cidade metropolitana de N\u00e1poles|N\u00e1poles]]).\nNo pasado, o coral vermello encontr\u00e1base en abundancia a profundidades de 30 a 40 m en paredes rochosas, e en covas, en ambientes tranquilos e con pouca luz na conca mediterr\u00e1nea. Colleitado desde a antig\u00fcidade, o eixe de pedra calcaria do esqueleto das s\u00faas colonias utiliz\u00e1base en xoiar\u00eda (co\u00f1ec\u00edase como o \"ouro vermello mediterr\u00e1neo\").\nHoxe \u00e9 raro e no norte do Mediterr\u00e1neo, onde os \"coralistas\" [[X\u00e9nova|xenoveses]], [[Sicilia|sicilianos]], [[C\u00f3rsega|corsos]], [[Sarde\u00f1a|sardos]], [[Croacia|croatas]], [[Grecia|gregos]] e [[Catalu\u00f1a|catal\u00e1ns]] coll\u00e9itano a\u00ednda a profundidades de 100, 150 ou incluso 200 m. \nEsta colleita, cada vez m\u00e1is intensiva, poder\u00eda conducir rapidamente \u00e1 [[extinci\u00f3n]] desta especie [[end\u00e9mica]] do Mediterr\u00e1neo, v\u00edtima das t\u00e9cnicas de mergullo m\u00e1is eficientes que utilizan, e da lentitude do crecemento e da reproduci\u00f3n deste coral. Esta recolleita tam\u00e9n se realiza ilegalmente en zonas mari\u00f1as protexidas debido ao alto prezo de venda.\nPor\u00e9n, no sur, en [[Alxeria]], est\u00e1n as maiores reservas de coral vermello, xa que a s\u00faa captura est\u00e1 regulada polo Estado.\nHistoria.\nO [[coral vermello]] \u00e9 un elemento importante na cultura ribeir\u00e1 [[mediterr\u00e1nea]]. Hai uns 25 000 anos, no [[Paleol\u00edtico superior]], os humanos a utilizaban anacos de coral perforados e pu\u00eddos como adornos e amuletos, en ritos funerarios e polas s\u00faas supostas propiedades curativas. Os pescadores [[Grecia|gregos]] e [[pobo \u00e1rabe|\u00e1rabes]] extra\u00edanos con distintos artiluxios hai 5 000 anos. Co tempo chegar\u00eda a ser un dos recursos m\u00e1is buscados para o seu intercambio nos mercados orientais. Da magnitude da s\u00faa explotaci\u00f3n en datas m\u00e1is recentes dan conta os rexistros de [[1830]] que indican que o [[reino de N\u00e1poles]] empregou 1 800 barcos de pesca de coral con 17 000 mari\u00f1eiros.\nA fascinaci\u00f3n polo coral na antig\u00fcidade refl\u00edctese nestes versos:\nUso medicinal na actualidade.\nParte das propiedades medicinais das que falaba Diosc\u00f3rides seguen a considerarse por alg\u00fans sectores da poboaci\u00f3n na actualidade, us\u00e1ndose en [[homeopat\u00eda]] (c\u00f3mpre sinalar que a homeopat\u00eda carece de base [[cient\u00edfica]] e que numerosos profesionais e instituci\u00f3ns [[m\u00e9dica]]s consid\u00e9rana unha [[pseudociencia]]).\nSegundo os [[homeopat\u00eda|home\u00f3patas]] as propiedades [[terapia|terap\u00e9uticas]] de \"Corallium rubrum\" son particularmente eficaces para erradicaren os [[s\u00edntoma]]s resultantes dunha afecci\u00f3n das [[respiraci\u00f3n|v\u00edas respiratorias]] causada por un [[microorganismo]] [[infecci\u00f3n|infeccioso]]. Esta agresi\u00f3n [[virus|viral]] manif\u00e9stase a trav\u00e9s de [[inflamaci\u00f3n]] das [[mucosa]]s do [[nariz]] (rinite), da nasofarinxe (nasofarinxite) e dos seos ([[sinusite]]), da obstruci\u00f3n ou secreci\u00f3n nasal, esbirros e tose. O valor medicinal deste remedio perm\u00edtelle curar os diferentes tipos de tose: produtiva ou seca, violenta ou espasm\u00f3dica, acompa\u00f1ada de flegmas etc. Tam\u00e9n est\u00e1 indicado para o [[terapia|tratamento]] da [[tose ferina]]. O [[bacilo]] \"[[Bordetella pertussis]]\" \u00e9 o [[Axente biol\u00f3xico pat\u00f3xeno|axente pat\u00f3xeno]] desta [[enfermidade infecciosa]] localizada nas v\u00edas respiratorias. A tose ferina caracter\u00edzase por paroxismos de tose espasm\u00f3dica, para os cales \"Corallium Rubrum\" \u00e9 especialmente eficaz.\nC\u00f3mpre sinalar que \"Corallium rubrum\" permite tratar moitas outras infecci\u00f3ns das v\u00edas respiratorias. As\u00ed, pode ser prescrito para mitigar as toses residuais e a rinorrea consecutivas \u00e1 presenza dun rhinovirus, o axente pat\u00f3xeno da rinite. A administraci\u00f3n de \"Corallium rubrum\" tam\u00e9n est\u00e1 preconizada para a mitigaci\u00f3n de paroxismos de tose agravados polo fr\u00edo.\n[[Ficheiro:Cornetto rosso portafortuna.jpg|miniatura|\"Cornetto rosso portafortuna\" de [[coral vermello]] ou material que o imita]]\nPor outra parte, segundo o pensamento m\u00e1xico, en gran parte do mundo (por exemplo os esqueletos humanos pintados con vermello [[cinabrio]] na [[Am\u00e9rica precolombiana]] e, especialmente, en [[Europa]]) a [[vermello|cor vermella]] \u00e9 considerada \"fasto\" ou portadora de boa fortuna (por exemplo en [[idioma ruso]] a palabra \"k\u0440\u0430\u0441\u043d\u044b\u0439\" equipar\u00e1bel a \"vermello\" non denota s\u00f3 a unha cor sen\u00f3n \u00e1 beleza e \u00e1 boa sorte). \nMoitas persoas te\u00f1en en conta algunhas pequenas [[superstici\u00f3n]]s, como consideraren que a roupa interior de cor vermello d\u00e1 sorte.\nA cor vermella polo xeral est\u00e1 asociada \u00e1 vida, \u00e1 forza e \u00e1 forza vital, o que explica que en certa xoiar\u00eda popular de orixe [[Italia|italiana]] se use o coral vermello (e incluso desde o [[s\u00e9culo XX]] a imitaci\u00f3ns de [[pl\u00e1stico]]) para o corpo principal, [[Falo|s\u00edmbolo f\u00e1lico]] do amuleto chamado \"cornicello\" ou \"corno napolitano\". \nOs corais.\nO termo coral non ten significado [[taxonom\u00eda|taxon\u00f3mico]]. Baixo este nome com\u00fan, incl\u00faense diferentes tipos de [[ser vivo|organismos]]. Como se dixo anteriormente, os corais, dos que se co\u00f1ecen m\u00e1is de 6 000 [[especies]], pertencen ao [[filo]] dos [[cnidarios]], a case totalidade deles \u00e1 [[Clase (biolox\u00eda)|clase]] dos [[antozoos]], a\u00ednda que alg\u00fans son da clase dos [[hidrozoos]], como as especies do x\u00e9nero \"[[Millepora]]\", chamadas \"[[corais de fogo]]\", \"falsos [[corais duros]]\" ou \"[[hidrocorais]]\".\nTodas as especies son [[mar|mari\u00f1as]], e presentan exclusivamente forma de [[P\u00f3lipo (zoolox\u00eda)|p\u00f3lipo]], polo que se distinguen dos restantes cnidarios por teren unha vida enteiramente [[s\u00e9sil]], sen estado libre de [[medusa]], ao contrario das especies de \"Milliepora\" que, como hidrozoos, presentan as d\u00faas fases (de a\u00ed o nome de \"falsos corais\"). O grupo incl\u00fae especies tan co\u00f1ecidas como as [[anemone de mar|anemones de mar]], os corais propiamente ditos, as [[gorgonia]]s e as chamadas [[pennatul\u00e1ceos|plumas de mar]]. Poden seren solitarias, pero a maior\u00eda son coloniais, e teren esqueleto [[calcario]] ou careceren del.\nVar\u00edan en tama\u00f1o desde individuos pequenos de menos de medio cent\u00edmetro de ancho at\u00e9 colonias grandes dun metro ou m\u00e1is de di\u00e1metro. Incl\u00faen especies cunha ampla gama de cores e formas, algunhas delas que constr\u00faen [[Arrecife de coral|arrecifes de coral]].\nTermos relacionados.\nDada a abundancia dos corais, o nome \"coral\" aparece en numerosos termos, xeogr\u00e1ficos ou relacionados coa natueza, como:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Antozoos]]"}
{"id": "16759", "revid": "289", "url": "https://gl.wikipedia.org/wiki?curid=16759", "title": "Grande Barreira de Coral", "text": ""}
{"id": "16764", "revid": "98629", "url": "https://gl.wikipedia.org/wiki?curid=16764", "title": "Vidro", "text": "Na s\u00faa forma pura, o vidro \u00e9 un material transparente, relativamente forte, resistente, esencialmente inerte e bioloxicamente inactivo, que pode ter superficies moi lisas e impermeables. Estas propiedades desexables conducen a un gran n\u00famero de usos. O vidro \u00e9 fr\u00e1xil e quebra en anacos afiados. Estas propiedades poden modificarse, ou mesmo mudar enteiramente, coa adici\u00f3n doutros compostos ou con tratamento de calor.\nO vidro \u00e9 un material duro, fr\u00e1xil e transparente. A pesar de comportarse como s\u00f3lido, \u00e9 un l\u00edquido arrefecido, amorfo (sen estrutura cristalina). O vidro com\u00fan obtense por fusi\u00f3n, arredor dos 1 250\u00baC, de di\u00f3xido de silicio , (SiO2), carbonato de sodio (Na2CO3) e carbonato de calcio (CaCO3). A s\u00faa manipulaci\u00f3n s\u00f3 \u00e9 posible mentres est\u00e1 fundido, quente e maleable.\nAs Naci\u00f3ns Unidas declararon o 2022 como \"Ano Internacional do Vidro\"..\nHistoria do vidro.\nO vidro na antig\u00fcidade.\nOs primeiros obxectos de vidro que se fabricaron foron doas de colar ou abelorios. \u00c9 prob\u00e1bel que foran artes\u00e1ns asi\u00e1ticos os que estabeleceron a manufactura do vidro en Exipto, de onde proceden as primeiras vasillas producidas durante o reinado de Thutmose III (1504-1450 a.C.). A fabricaci\u00f3n do vidro floreceu en Exipto e Mesopotamia at\u00e9 o 1200 a.C. e posteriormente cesou case por completo durante varios s\u00e9culos. Exipto produciu un vidro claro, que conti\u00f1a s\u00edlice pura; e colore\u00e1bano de azul e verde. Durante a \u00e9poca helen\u00edstica Exipto converteuse no principal provedor de obxectos de vidro das cortes reais. Mais foi nas costas fenicias onde se desenvolveu o importante descubrimento do vidro soprado no s\u00e9culo I a.C. Durante a \u00e9poca romana a manufactura do vidro estendeuse polo Imperio.\nComposici\u00f3n do vidro.\nOs produtos v\u00edtreos comp\u00f3\u00f1ense de:\nFabricaci\u00f3n do vidro.\nUnha vez analizadas ditas materias e sabendo o tipo de vidro que se quere fabricar, determinaremos as dosificaci\u00f3ns da fornada.\nUnha vez obtida a mestura das materias primas, transp\u00f3rtase esta ao forno, onde ten lugar a fusi\u00f3n. En primeiro lugar, cara os 800\u00a0\u00b0C, comeza a fusi\u00f3n dos compostos alcalinos tales como o cal e outras bases que ao xuntarse coa s\u00edlice reaccionan dando silicatos dobres. Por outra parte, os carbonatos, sulfatos e nitratos desprenden gases na s\u00faa descomposici\u00f3n que fan ferver violentamente a masa. A 1200\u00a0\u00b0C, a masa v\u00f3lvese transparente.\nNa segunda parte a fusi\u00f3n \u00e9 m\u00e1is lenta e dificultosa, e en ela tr\u00e1tase de eliminar t\u00f3dalas burbullas pequenas que puideran quedar. Para iso dimin\u00faese a viscosidade da masa (1400-1500\u00a0\u00b0C) o cal se consegue engadindo fundentes \u00e1s materias primas, ou ben incorporando ao forno produtos que xeren moitos gases durante os \u00faltimos momentos da fusi\u00f3n: desgasificaci\u00f3n, liberaci\u00f3n dos gases. Por \u00faltimo, a temperatura red\u00facese en 200-300\u00a0\u00b0C co fin de conseguir a viscosidade adecuada para o moldeo.\nMoldeo dos vidros.\nFlotado.\nO vidro f\u00fandese nun forno continuo de grandes dimensi\u00f3ns e despois de afinado e acondicionado faise caer, en forma de l\u00e1mina, sobre unha ampla canle situada \u00e1 sa\u00edda do forno, a trav\u00e9s do cal penetra nunha c\u00e1mara onde transcorre a etapa principal de todo o proceso. A l\u00e1mina de vidro \u00e9 recibida dentro desta c\u00e1mara sobre un ba\u00f1o de esta\u00f1o fundido, duns 30\u00a0cm de profundidade, e flotando sobre el est\u00e9ndese e avanza horizontalmente. Ao sa\u00edr desta c\u00e1mara pasa por un longo t\u00fanel onde sofre a operaci\u00f3n de recocido e finalmente c\u00f3rtase.\nObtense directamente unha l\u00e1mina de vidro pu\u00edda por ambas caras, sen necesidade de ser sometida a ningunha operaci\u00f3n posterior de desbastado e pu\u00eddo.\nCoado-laminado.\nO vidro unha vez fundido e afinado sae ao exterior por un rebordadoiro e contin\u00faa desliz\u00e1ndose sobre unha peza refractaria intercalada entre este e a laminadora, que ten por obxecto repartir uniformemente a masa de vidro entre uns roletes.\nO rolo inferior leva gravado sobre a s\u00faa superficie o debuxo que se desexa imprimir sobre a folla de vidro en estado pl\u00e1stico, cre\u00e1ndose as\u00ed un vidro impreso. Optativamente, podemos embuchar na l\u00e1mina de vidro, mentres este se encontra a\u00ednda en estado viscoso, unha malla met\u00e1lica; para termos un vidro armado.\nPrensado.\nA masa v\u00edtrea, ao sa\u00edr do forno, v\u00e9rtese en moldes requecidos dos que toma a s\u00faa forma, prens\u00e1ndoo con contramoldes ou estampas para obter os moldeados de vidro, de grosor superior ao dos vidros planos, provistos de rebaixes, altorrelevo, estr\u00edas...\nPropiedades dos vidros.\nPropiedades ac\u00fasticas.\nA transmisi\u00f3n dos sons a\u00e9reos das paredes efect\u00faanse simultaneamente de diferentes maneiras:\nA trav\u00e9s dunha parede non porosa como o vidro, a transmisi\u00f3n dun son a\u00e9reo depende, pois, esencialmente de:\nCanto maior sexa o grosor, peso e independencia do vidro coa carpintar\u00eda, menos entrar\u00e1 en vibraci\u00f3n e m\u00e1is illar\u00e1.\nCaracter\u00edsticas luminosas.\nDa enerx\u00eda transportada por unha onda luminosa ao incidir sobre un vidro en calquera direcci\u00f3n, unha parte \u00e9 reflectida, outra \u00e9 absorbida na s\u00faa masa, e o resto, emerxe na mesma direcci\u00f3n. O co\u00f1ecemento do factor de transmisi\u00f3n luminosa dun vidro, perm\u00edtenos fixar un valor aproximado do nivel de luminosidade dispo\u00f1\u00edbel no interior dun local cando se co\u00f1ece o nivel de iluminaci\u00f3n exterior.\nEsta relaci\u00f3n denominase factor de luminosidade de d\u00eda, ou m\u00e1is sinxelamente, factor de d\u00eda.\nPropiedades qu\u00edmicas.\nGran resistencia ag\u00e1s aos fosfatos e aos alcalinos. Para evitar ataques qu\u00edmicos descalcif\u00edcase a superficie. Isto cons\u00e9guese cun pu\u00eddo ao fogo ou un tratamento qu\u00edmico.\nOs vidros cun pH &lt; 7 son inalter\u00e1beis.\nReciclaxe do vidro.\nO vidro \u00e9 un material totalmente recicl\u00e1bel e non ten l\u00edmite na cantidade de veces que pode ser reprocesado. Ao reciclalo non se perden as propiedades e af\u00f3rrase unha cantidade de enerx\u00eda de arredor do 30% con respecto a un vidro novo.\nPara a s\u00faa adecuada reciclaxe o vidro \u00e9 separado e clasificado segundo o seu tipo, o cal, polo com\u00fan, est\u00e1 asociado \u00e1 s\u00faa cor. Unha clasificaci\u00f3n xeral \u00e9 a que divide aos vidros en tres grupos: verde, \u00e1mbar e transparente. O proceso de reciclado logo da clasificaci\u00f3n do vidro require que todo material alleo sexa separado como son tapas met\u00e1licas e etiquetas, logo o vidro \u00e9 triturado e fundido xunto con area, hidr\u00f3xido de sodio e calcaria para fabricar novos produtos que ter\u00e1n id\u00e9nticas propiedades con respecto ao vidro fabricado directamente dos recursos naturais.\nEn certos casos o vidro \u00e9 reutilizado, antes que reciclado. Non se funde, sen\u00f3n que se volve a utilizar unicamente lav\u00e1ndoo. En acristalamentos, tam\u00e9n se pode aproveitar o vidro cort\u00e1ndoo novamente (sempre que se necesite unha unidade m\u00e1is pequena).\nProdutos do vidro.\nSegundo o seu proceso t\u00e9rmico pode ser:\nDependendo do acabado superficial:\nVidros impresos.\nSon produtos transl\u00facidos, nos cales o raio luminoso ao atravesalo sofre difusi\u00f3ns m\u00e1is ou menos intensas, pola cal a visi\u00f3n ao seu trav\u00e9s \u00e9 borrosa. Poden ser de cor. Apl\u00edcase en portas e cerramentos de ocos fixos ou practic\u00e1beis, nos que non sexa necesario a transparencia, pero si o paso da luz.\nGrosor m\u00e1ximo de 10\u00a0mm.\nVidros de seguridade.\nSon aqueles vidros planos sometidos a tratamentos tales que ao fracturarse fano en fragmentos pequenos non cortantes ou os fragmentos fican unidos grazas a outros materiais. Consid\u00e9ranse vidros de seguridades os laminares, os aramados, os temperados...\nVidros laminares.\nSon vidros de seguridade compostos por dous ou m\u00e1is cristais unidos intimamente por interposici\u00f3n de l\u00e1minas de materia pl\u00e1stica (butiral de polivinilo).\nO produto obtido ten a mesma transparencia que calquera vidro do mesmo grosor, e pode recibir calquera tipo de manufacturas. Na fabricaci\u00f3n deste vidro p\u00f3dese combinar todo tipo de cristais incoloros, de cor, reflectantes, resistentes ao fogo... En caso de rotura, os cachi\u00f1os de vidro quedan adheridos ao butiral, permanecendo o conxunto dentro do marco, proporcionando seguranza \u00e1s persoas e impedindo a entrada ao seu trav\u00e9s. \u00c9 un bo illante ac\u00fastico; o seu coeficiente de transmisi\u00f3n t\u00e9rmico \u00e9 semellante ao dun vidro monol\u00edtico de igual grosor; os valores de resistencia a flexi\u00f3n, tracci\u00f3n e compresi\u00f3n variar\u00e1n en funci\u00f3n dos compo\u00f1entes (recocidos ou temperados) e do n\u00famero de follas que o compo\u00f1a, xa que o conxunto non se comporta como un cristal monol\u00edtico do mesmo grosor.\nVariando a natureza, n\u00famero e grosor dos seus compo\u00f1entes obt\u00e9\u00f1ense conxuntos de caracter\u00edsticas diferentes, podendo variar a s\u00faa resistencia para proporcionar dende unha seguranza f\u00edsica at\u00e9 unha protecci\u00f3n antibalas. As\u00ed temos:\nVidros armados.\nSon vidros planos (transparentes ou impresos) obtidos por coada continua e laminaci\u00f3n, que durante o proceso de fabricaci\u00f3n colocouse no interior da s\u00faa masa unha malla met\u00e1lica soldada de ret\u00edcula cadrada. Ao crebarse, os cachi\u00f1os de vidro fican retidos pola malla. Te\u00f1en grosores de 6 a 7\u00a0mm.\nApl\u00edcanse en vent\u00e1s de naves industriais, portas de ascensores... en xeral en pechamentos de ocos onde se pretenda seguridade contra cortes de persoas as\u00ed como vent\u00e1s de dif\u00edcil acceso. Cubertas de vidro. Non debe empregarse en encristalamentos m\u00faltiples.\nVidros temperados.\nO temperado consiste en someter aos produtos v\u00edtreos a temperaturas elevadas e arrefrialos bruscamente.\nO cristal ou o vidro impreso, unha vez manufacturado, \u00e9 introducido nun forno el\u00e9ctrico que eleva a temperatura do cristal a uns 700\u00a0\u00b0C, a continuaci\u00f3n \u00e9 sacado do forno e arrefriado bruscamente. Este tratamento transforma o vidro recocido nun produto distinto, ao conferirlle caracter\u00edsticas totalmente novas, aumentando considerablemente a resistencia mec\u00e1nica, as\u00ed como a resistencia ao choque t\u00e9rmico.\nO vidro temperado e impreso \u00e9 o da marca comercial CLARIT que pode ter grosores de at\u00e9 11\u00a0mm. O vidro simplemente temperado responde \u00e1 marca de SECURIT, de grosores que van dende os 4 e os 11\u00a0mm.\nPropiedades.\nResistencia ao impacto elevada. A resistencia \u00e1 compresi\u00f3n \u00e9 de 10.000 kp/cm2. A tensi\u00f3n de rotura a flexi\u00f3n var\u00eda de 1.200 a 2.000 kp/cm2. A resistencia ao choque t\u00e9rmico \u00e9 duns 240\u00a0\u00b0C. Todas as manufacturas deben realizarse antes de temperalo vidro. En caso de fractura, fracci\u00f3nase en pequenos cachos redondos non cortantes diminu\u00edndo o perigo de accidentes.\nAplicaci\u00f3ns.\nEncristalamentos en xeral e sobre todo en zonas onde a rotura do vidro pode danar \u00e1s persoas. Non se pode empregar en cubertas de vidro.\nO cristal temperado e o vidro impreso temperado en grosores de 10\u00a0mm poden aplicarse en portas e instalaci\u00f3ns, nos que os volumes de vidro son enlazados por pequenas pezas met\u00e1licas, sen ning\u00fan outro perfil nin elemento de suxeici\u00f3n.\nVidros non planos.\nPerf\u00eds de vidro en forma de \u201cU\u201d (U-GLASS).\nPerfil de vidro transl\u00facido fabricado por coado-laminado e posterior moldeado (armado ou sen armar), con secci\u00f3n en forma de \u201cU\u201d de gran rixidez, que permita a construci\u00f3n de grandes paramentos sen necesidade de intercalar perf\u00eds met\u00e1licos, a excepci\u00f3n dos que formen o bastidor perim\u00e9trico. O perfil armado leva oito f\u00edos de aceiro inoxid\u00e1bel introducidos lonxitudinalmente na masa do vidro. Esta armadura d\u00e1lle seguridade ao produto, xa que impide o desprendemento dos cachos de vidro en caso de rotura, factor importante cando se aplica en cubertas e lucernarios. A especial conformaci\u00f3n do perfil permite realizar tres sistemas distintos de colocaci\u00f3n en obra: en peite, en greca e en c\u00e1mara.\nP\u00f3dense constru\u00edr cerrumes verticais (planos, curvados ou poligonais), inclinados e horizontais. A s\u00faa lonxitude m\u00e1xima \u00e9 de 6 metros.\nVidros moldeados.\nSon pezas de vidro de vidro transl\u00facido, macizas ou ocas, que se obte\u00f1en polo prensado dunha masa fundida de vidro nuns moldes dos que toma a s\u00faa forma. Dest\u00ednanse \u00e1 construci\u00f3n de forxados e paramentos verticais. Poden ser sinxelos ou macizos, cun s\u00f3 elemento macizo constru\u00eddo no molde; ou dobres, formados por dous elementos independentes que, soldados entre si, dan lugar a unha soa peza con c\u00e1mara de ar. Te\u00f1en propiedades de illamento t\u00e9rmico, atenuaci\u00f3n ac\u00fastica e boa resistencia ao lume.\nUnidades de acristalamento illantes t\u00e9rmico-ac\u00fasticos.\nConxunto formado por dous ou m\u00e1is cristais, separados entre si por c\u00e1mara de aires deshidratado. A separaci\u00f3n entre cristais est\u00e1 definida por un perfil intercalado met\u00e1lico en cuxo interior introd\u00facese o produto secante que absorbe a humidade do aire contido entre os cristais e a estanquidade est\u00e1 garantida por unha dobre selaxe perim\u00e9trica, resistente aos axentes atmosf\u00e9ricos. A primeira selaxe real\u00edzase sobre o marco separador, antes da montaxe dos vidros. O segundo e definitivo, \u00fasase polisulfuro unha vez realizada a montaxe.\nAs dimensi\u00f3ns m\u00e1ximas son de 350x250 cm. As dimensi\u00f3n m\u00ednimas non deben ser inferiores a 39x39 cm. Fabr\u00edcanse con c\u00e1mara de aire de 6, 8 e 12\u00a0cm de grosor e combinando cristais transparente con cristais de cor, reflectante, impresos, laminar.\nTipos:\nCaracter\u00edsticas.\nVidros especiais.\nVidro resistente ao lume.\nDobre envidramento composto por dous cristais temperados ou dous cristais laminares, separados cun marco perif\u00e9rico con dobre barreira de estanquidade, e por un xel transparente e incoloro que ten como misi\u00f3n absorber as radiaci\u00f3ns calor\u00edficas en caso de incendio.\nVidros parachamas.\nVidro temperado transparente de alta resistencia. Produto clasificado como parachamas substitu\u00edndo os vidros armados nesta aplicaci\u00f3n. \u00c9 un vidro de seguridade, fabricado mediante tratamento espec\u00edfico dun monol\u00edtico habitual.\nVidros devasa.\nVidro de alta resistencia mec\u00e1nica con tratamento de capa especial. \u00c9 resistente ao choque t\u00e9rmico.\nAplicable en todos os casos onde se precise o uso de acristalamentos contra o lume e especialmente en exteriores onde a s\u00faa baixa radiaci\u00f3n impide a propagaci\u00f3n vertical do fogo.\nVidros reflectantes.\nSon vidros de baixa emisividade. Cristal cunha das s\u00faas caras reflectante obtida mediante unha capa met\u00e1lica depositada por pir\u00f3lise (ou por pulverizaci\u00f3n cat\u00f3dica en baldeiro, \u201ccool-lite\u201d). Poden ser temperados, incorporado no encristalemento illante ou formar parte do vidro de seguranza laminar. A s\u00faa tonalidade \u00e9 prata por reflexi\u00f3n e bronce por transmisi\u00f3n. Grosores de ata 10\u00a0mm\nVidro antirreflexo.\nVidro tratado por ambas caras coa intenci\u00f3n de conseguir unha textura superficial que reduza a reflexi\u00f3n da luz sen distorsionar as cores. A principal aplicaci\u00f3n deste vidro \u00e9 o encristalemento e protecci\u00f3n de cadros.\nDerivados do vidro.\nFibra de vidro.\nA fibra de vidro \u00e9 unha fibra mineral fabricada a partir de diferentes tipos de vidro. Para a s\u00faa fabricaci\u00f3n p\u00e1rtese de mesturas de materias primas ricas en calcaria para favorecer a lixeireza de peso e a estabilidade qu\u00edmica.\nObtense por dous procedementos:\nO di\u00e1metro medio das fibras v\u00e9n a ser de 20 a 25 micr\u00f3metros. Un metro c\u00fabico de fibra de vidro pesa 60\u00a0kg. Soporta temperaturas de 500\u00a0\u00b0C.\nOs produtos poden presentarse:\nFibra de vidro para aplicaci\u00f3ns \"in situ\". \u00c9 a fibra de vidro con ou sen aglomerar e presentada en sacos.\nPaneis. \u00c9 a fibra de vidro aglomerada con ou sen revestimento e presentada en forma de paralelep\u00edpedos rectangulares.\nCoquillas. \u00c9 a fibra de vidro aglomerada e presentada en forma de cilindros anulares\nBurlete. \u00c9 a fibra de vidro aglomerada ou non, presentada en forma de cord\u00f3n.\nProdutos moldeados. \u00c9 a fibra de vidro aglomerada e presentada en calquera forma concreta distinta das contempladas anteriormente.\nAplicaci\u00f3ns.\nO emprego da fibra de vidro en construci\u00f3n \u00e9, fundamentalmente como illante t\u00e9rmico e absorbente ac\u00fastico. As coquillas para illamento de tubos e conduci\u00f3ns de auga quente.\nVidro celular.\nVidro obtido por fusi\u00f3n de po v\u00edtreo, onde un proceso termo-qu\u00edmico no po do vidro ao fundirse cr\u00e9anse c\u00e9lulas en estado de parcial baleiro e pechadas entre si, polo cal non se comunican. Produto de cor gris escura. Densidade moi lixeira (170\u00a0kg/m3). Imperme\u00e1bel. Bo illante t\u00e9rmico e ac\u00fastico.\nO seu emprego fundamental \u00e9 como illante t\u00e9rmico. Prev\u00e9n as humidades de condensaci\u00f3n e ofrece illamento e protecci\u00f3n de resistencia ao fogo. Consid\u00e9rase incombustible.\nComercial\u00edzase en placas duns 3\u00a0cm de grosor e 30x50 cm de superficie."}
{"id": "16767", "revid": "25871", "url": "https://gl.wikipedia.org/wiki?curid=16767", "title": "Xera", "text": "Xera \u00e9 un grupo asturiano de m\u00fasica folk electr\u00f3nica. Combina enxe\u00f1ar\u00eda de son con propostas musicais sinf\u00f3nicas baseadas no folk. Presentan un abano de estilos dentro da electr\u00f3nica m\u00e1is minimalista. Conviven teclados e piano con instrumentos tradicionais."}
{"id": "16770", "revid": "1131", "url": "https://gl.wikipedia.org/wiki?curid=16770", "title": "Co\u00edmbra", "text": "Co\u00edmbra (en portugu\u00e9s \"Coimbra\") \u00e9 unha cidade portuguesa, capital do Distrito de Co\u00edmbra, situada na rexi\u00f3n Centro e subrexi\u00f3n do Baixo Mondego, con preto de 106 800 habitantes. A pouco m\u00e1is de 200\u00a0km de Lisboa e a 100\u00a0km do Porto, est\u00e1 ba\u00f1ada polo r\u00edo Mondego. Foi capital nacional da cultura en 2003.\n\u00c9 sede dun municipio con 316,83\u00a0km\u00b2 de \u00e1rea e 148 474 habitantes (2001), subdividido en 31 fregues\u00edas. O municipio \u00e9 limitado a norte polo municipio de Mealhada, a leste por Penacova, Vila Nova de Poiares e Miranda do Corvo, a sur por Condeixa-a-Nova, a oeste por Montemor-o-Velho e a noroeste por Cantanhede.\nHistoria.\nCidade de r\u00faas estreitas, patios, escadi\u00f1as e arcos medievais, Co\u00edmbra foi berce de seis reis de Portugal e da Dinast\u00eda de Borgo\u00f1a, as\u00ed como da primeira Universidade portuguesa, unha das m\u00e1is antigas da Europa.\nOs romanos chamaron \u00e1 cidade, que se ergu\u00eda no outeiro sobre o r\u00edo Mondego, Aeminium. M\u00e1is tarde, co aumento da s\u00faa importancia pasou a ser sede de Diocese, substitu\u00edndo a cidade romana de Con\u00edmbriga, de onde derivou o seu novo nome. Durante o dominio mouro, Co\u00edmbra t\u00f3rnase nun importante posto comercial entre o norte cristi\u00e1n e o sur \u00e1rabe, cunha forte comunidade moz\u00e1rabe. En 1064 a cidade \u00e9 definitivamente reconquistada por Fernando Magno de Le\u00f3n.\nCo\u00edmbra renace e t\u00f3rnase a cidade m\u00e1is importante por baixo do r\u00edo Douro, capital dun vasto condado gobernado polo moz\u00e1rabe Sesnando. Co Condado portucalense, o conde D. Henrique e a ra\u00ed\u00f1a D. Teresa fan dela a s\u00faa residencia, e foi al\u00ed onde nace o primeiro rei de Portugal, D. Afonso Henriques, que fai dela a capital do condado, substitu\u00edndo Guimar\u00e3es (ademais esta mudanza da capital para os campos do Mondego virase a revelar vital para facer vi\u00e1bel a independencia do novo pa\u00eds, a todos os niveis: econ\u00f3mico, pol\u00edtico e social). Capitalidade que Co\u00edmbra conservar\u00e1 ata 1255, cando a capital pasa a ser Lisboa.\nNo s\u00e9culo XII, Co\u00edmbra presentaba xa unha estrutura urbana, dividida entre a cidade alta, designada por Alta ou Almedina, onde viv\u00edan os arist\u00f3cratas, os cregos e, m\u00e1is tarde, os estudantes, e a Baixa, do comercio, do artesanado e dos barrios ribeir\u00e1ns.\nDesde mediados do s\u00e9culo XVI, a historia da cidade pasa a xirar en torno \u00e1 historia da Universidade de Co\u00edmbra, sendo no s\u00e9culo XIX cando a cidade se comeza a se expandir al\u00e9n do seu casco amurallado, que chega mesmo a desaparecer coa reformas levadas a cabo polo Marqu\u00e9s de Pombal.\nA primeira metade do s\u00e9culo XIX trae tempos dif\u00edciles para Co\u00edmbra, coa ocupaci\u00f3n da cidade polas tropas de Junot e Mass\u00e9na, durante a invasi\u00f3n francesa e, posteriormente, a extinci\u00f3n das ordes relixiosas. Por\u00e9n, na segunda metade do s\u00e9culo XIX, a cidade vir\u00eda a recuperar o esplendor perdido \u2013 en 1856 xorde o primeiro tel\u00e9grafo el\u00e9ctrico na cidade e a iluminaci\u00f3n a gas, en 1864 \u00e9 inaugurado o ferrocarril e 11 anos despois nace a ponte f\u00e9rrea sobre as augas do r\u00edo Mondego.\nMonumentos.\nPorta e Torre de Almedina.\nComo o propio nome indica, era a porta da Medina, entrada principal da cidade (Co\u00edmbra) intramuros.\nSita na parte m\u00e1is baixa da muralla constitu\u00eda o aceso de maior importancia militar e civil e o que ti\u00f1a maior movemento. Foi, orixinariamente, unha porta entre dous cubos avanzados que, m\u00e1is tarde, foron ligados por medio dun arco fundo e levantado o forte torre\u00f3n. A Torre \u00e9 probabelmente unha das torres m\u00e1is defensivas de maior imponencia no per\u00edmetro da muralla, debido \u00e1 vulnerabilidade do lugar.\nXard\u00edns.\nChoupal, Parque da Cidade, Jardin de Santa Cruz, Jardin Botanico, Penedo da Saudade.\nFregues\u00edas do concello.\nAs fregues\u00edas de Co\u00edmbra son as seguintes:"}
{"id": "16773", "revid": "127505", "url": "https://gl.wikipedia.org/wiki?curid=16773", "title": "Co\u00edmbra (hom\u00f3nimos)", "text": "O top\u00f3nimo Coimbra pode referirse a:"}
{"id": "16774", "revid": "98629", "url": "https://gl.wikipedia.org/wiki?curid=16774", "title": "Algod\u00f3n", "text": "O algod\u00f3n ou cot\u00f3n \u00e9 unha fibra branca ou esbrancuxada que se obt\u00e9n dos froitos dos algodoeiros (algunhas especies do x\u00e9nero \"Gossypium\", familia Malvaceae). Hai moitas especies nativas das \u00e1reas tropicais de \u00c1frica, Asia e Am\u00e9rica, e desde o final da \u00faltima Era glacial xa se confeccionaban tecidos con algod\u00f3n. Actualmente, soamente se aproveitan 4 especies a grande escala para a confecci\u00f3n de tecidos e instrumentos m\u00e9dicos.\nTipos.\nExisten catro especies de algod\u00f3n cultivadas comercialmente, todas domesticadas na antig\u00fcidade:\nTam\u00e9n se cultivan variedades h\u00edbridas. As d\u00faas especies de algod\u00f3n do Novo Mundo representan a gran maior\u00eda da produci\u00f3n moderna de algod\u00f3n, pero as d\u00faas especies do Vello Mundo foron amplamente utilizadas antes da d\u00e9cada de 1900. A\u00ednda que as fibras de algod\u00f3n aparecen de forma natural en cores branco, marr\u00f3n, rosa e verde, os medos a contaminar a xen\u00e9tica do algod\u00f3n branco fixeron que moitos lugares de cultivo de algod\u00f3n prohibisen o cultivo de variedades de algod\u00f3n de cores.\nEn contraposici\u00f3n ao cultivo de variedades modificadas xeneticamente est\u00e1 a agricultura ecol\u00f3xica do algod\u00f3n, que ademais de non empregar plantas transx\u00e9nicas tampouco utiliza produtos qu\u00edmicos sint\u00e9ticos como fertilizantes ou praguicidas. A s\u00faa produci\u00f3n tam\u00e9n promove e mellora a biodiversidade e os ciclos biol\u00f3xicos. As plantaci\u00f3ns de algod\u00f3n dos Estados Unidos est\u00e1n obrigadas a cumprir o \"National Organic Program\" (NOP). Esta instituci\u00f3n determina as pr\u00e1cticas permitidas para o control de pragas, cultivo, fertilizaci\u00f3n e xesti\u00f3n do cultivos org\u00e1nicos.\nHistoria.\nAntig\u00fcidade.\nO algod\u00f3n cultivouse por primeira vez en Asia hai uns 7000 anos (V-IV milenio\u00a0a.C.) polos habitantes do val do Indo, unha civilizaci\u00f3n que ocupou gran parte do subcontinente indio, inclu\u00edndo partes do actual Paquist\u00e1n oriental e o noroeste da India. A industria do algod\u00f3n do Indo estivo moi desenvolvida e alg\u00fans m\u00e9todos empregados na fiaci\u00f3n e tecido de algod\u00f3n seguiron empreg\u00e1ndose ata a industrializaci\u00f3n moderna na India. A primeira evidencia do uso do algod\u00f3n, conservado en contas de cobre, atopouse no xacemento arqueol\u00f3xico neol\u00edtico de Mehrgarh, aos p\u00e9s do paso Bolan en Baluchist\u00e1n, Paquist\u00e1n.\nEn Am\u00e9rica descubr\u00edronse restos de algod\u00f3n nunha cova preto de Tehuac\u00e1n, M\u00e9xico, que data do 5500\u00a0a.C., mais a s\u00faa antig\u00fcidade foi cuestionada. A domesticaci\u00f3n de \"Gossypium hirsutum\" en M\u00e9xico d\u00e1tase m\u00e1is probablemente entre o 3400 e o 2300\u00a0a.C. Hoxe en d\u00eda, contin\u00faa a ser a variedade m\u00e1is plantada no mundo, aproximadamente o 89,9\u00a0% da produci\u00f3n mundial.\nNo Per\u00fa, o cultivo da especie ind\u00edxena de algod\u00f3n \"Gossypium barbadense\" datouse, a partir dun achado en Anc\u00f3n, arredor de 4200\u00a0a.C., e foi a columna vertebral do desenvolvemento das culturas costeiras como o Norte Chico, Moche e Nazca. O algod\u00f3n cultiv\u00e1base augas arriba, transform\u00e1base en redes e comercializ\u00e1base en vilas mari\u00f1eiras da costa a cambio de grandes subministraci\u00f3ns de peixe. Os espa\u00f1ois que chegaron a M\u00e9xico e ao Per\u00fa a principios do s\u00e9culo XVI descubriron que a poboaci\u00f3n cultivaba algod\u00f3n e levaba roupa feita cos seus tecidos.\nParece que gregos e \u00e1rabes ignoraron o algod\u00f3n ata a \u00e9poca de Alexandre o Grande, xa que o seu contempor\u00e1neo Megastenas dixo a Seleuco en \"Indica\" \"hai \u00e1rbores en que medra a la\".\nIdade media.\nEn Persia, a historia do algod\u00f3n rem\u00f3ntase \u00e1 \u00e9poca aquem\u00e9nida, mais hai poucas fontes sobre o cultivo do algod\u00f3n na Persia preisl\u00e1mica. O seu cultivo era com\u00fan en Merv, Rey e Fars. Nos poemas dalg\u00fans poetas persas como Ferdous\u00ed e Shahnameh, hai moitas referencias ao cultivo do algod\u00f3n (\"panbe\" en persa). Marco Polo (no s\u00e9culo XIII) ao referirse aos principais produtos de Persia incl\u00fae o algod\u00f3n. John Chardin, un famoso viaxeiro franc\u00e9s do s\u00e9culo XVII que visitara o Imperio Saf\u00e1vida describiu as grandes granxas de algod\u00f3n de Persia.\nA finais da Idade Media, o algod\u00f3n co\u00f1eceuse no norte de Europa, era unha fibra importada da que se desco\u00f1ec\u00eda a orixe, ag\u00e1s que proced\u00eda dunha planta. Debido \u00e1 s\u00faa semellanza coa la, a xente chegou a imaxinar que o algod\u00f3n ti\u00f1a que ser producido por unha planta de ovellas. Xo\u00e1n de Mandeville, no seu libro de viaxes publicado entre 1357 e 1371, mencionou como un feito verdadeiro a crenza de que: \"na India medra unha \u00e1rbore marabillosa que leva a\u00f1os ao final das s\u00faas p\u00f3las. Estas p\u00f3las eran tan flexibles que se dobraban para permitiren os a\u00f1os comer cando ti\u00f1an fame\". Estas crenzas refl\u00edctense no nome do algod\u00f3n nalgunhas linguas europeas, como o alem\u00e1n \"Baumwolle\", que literalmente significa \"la de \u00e1rbore\" (\"Baum\" significa \"\u00e1rbore\" e \"Wolle\" significa \"la\"). A finais do s\u00e9culo XVI, o algod\u00f3n cultiv\u00e1base en todas as rexi\u00f3ns c\u00e1lidas de Asia e Am\u00e9rica.\nPer\u00edodo moderno.\nA fabricaci\u00f3n artesanal india do algod\u00f3n diminu\u00edu gradualmente durante a expansi\u00f3n brit\u00e1nica e o establecemento do dominio colonial entre finais do s\u00e9culo XVIII e principios do XIX. Isto deb\u00edase en gran parte \u00e1s agresivas pol\u00edticas mercant\u00eds coloniais impostas pola Compa\u00f1\u00eda Brit\u00e1nica das Indias Orientais, que fac\u00edan que os talleres de procesamento de algod\u00f3n e t\u00e9xtiles da India fosen pouco competitivos. Deste xeito, os mercados indios v\u00edronse cada vez m\u00e1is obrigados a vender s\u00f3 algod\u00f3n cru e foron forzados por imposici\u00f3n da lei brit\u00e1nica a mercar produtos t\u00e9xtiles fabricados en Gran Breta\u00f1a.\nO inicio da Revoluci\u00f3n Industrial en Gran Breta\u00f1a supuxo un grande est\u00edmulo para a fabricaci\u00f3n de algod\u00f3n, facendo do t\u00e9xtil o principal produto de exportaci\u00f3n brit\u00e1nico. En 1738, Lewis Paul e John Wyatt de Birmingham, Inglaterra, patentaron a m\u00e1quina de fiar con rodelos e o sistema de volante e carrete para fabricar algod\u00f3n cun espesor m\u00e1is uniforme mediante dous conxuntos de bobinas que xiran a diferentes velocidades. M\u00e1is tarde, a invenci\u00f3n da m\u00e1quina de fiar Jenny en 1764 e a m\u00e1quina de fiar de marco rotativo de Richard Arkwright en 1769, permitiu aos tecel\u00e1ns ingleses producir algod\u00f3n e tea en cantidades moito maiores. A partir do s\u00e9culo XVIII, a cidade inglesa de Manchester adquiriu o alcume de \"Cottonopolis\" debido \u00e1 omnipresencia da industria do algod\u00f3n dentro da cidade e ao seu papel como centro do comercio mundial de algod\u00f3n. A capacidade de produci\u00f3n de Gran Breta\u00f1a e dos Estados Unidos mellorou a\u00ednda m\u00e1is coa invenci\u00f3n da desmotadora polo estadounidense Eli Whitney en 1793, o que permitiu o uso de algod\u00f3n americano de grapa curta na industria t\u00e9xtil. Mellorar a tecnolox\u00eda e aumentar o control dos mercados mundiais permitiu aos comerciantes brit\u00e1nicos desenvolver unha cadea de comercio en que se mercaban fibras de algod\u00f3n bruto (nun principio) en plantaci\u00f3ns coloniais, transform\u00e1banse en tecido nas f\u00e1bricas de Lancashire e convert\u00edanse en exportaci\u00f3ns con barcos brit\u00e1nicos aos mercados cativos coloniais de \u00c1frica occidental brit\u00e1nica, a India e a China (a trav\u00e9s de Shanghai e Hong Kong).\nNa d\u00e9cada de 1840, a India xa non era capaz de producir as grandes cantidades de algod\u00f3n demandadas e necesarias polas f\u00e1bricas brit\u00e1nicas para a s\u00faa produci\u00f3n, mentres que o env\u00edo de grandes volumes de algod\u00f3n indio requir\u00eda moito tempo e di\u00f1eiro. Todo isto, unido \u00e1 aparici\u00f3n do algod\u00f3n americano como un tipo de calidade superior (debido \u00e1s fibras m\u00e1is longas e fortes das d\u00faas especies nativas americanas, \"Gossypium hirsutum\" e \"Gossypium barbadense\"), animou os comerciantes brit\u00e1nicos a comezar a mercar algod\u00f3n de plantaci\u00f3ns dos Estados Unidos e o Caribe. Este algod\u00f3n tam\u00e9n era moito m\u00e1is barato, xa que o produc\u00edan escravos. A mediados do s\u00e9culo XIX, o algod\u00f3n converteuse na base da econom\u00eda do sur dos Estados Unidos onde o cultivo e a recollida de algod\u00f3n se converteu na ocupaci\u00f3n principal dos escravos.\nDurante a guerra civil, as exportaci\u00f3ns estadounidenses de algod\u00f3n caeron debido ao bloqueo que os estados da Uni\u00f3n impuxeron aos portos do sur, as\u00ed como a unha decisi\u00f3n estrat\u00e9xica do goberno confederado de cortar as exportaci\u00f3ns coa esperanza de forzar a Gran Breta\u00f1a a reco\u00f1ecer a Confederaci\u00f3n ou entrar na guerra; con todo, os principais compradores de algod\u00f3n, o Reino Unido e Francia, chegaron a considerar Exipto como substituto. Os comerciantes brit\u00e1nicos e franceses investiron moito en plantaci\u00f3ns de algod\u00f3n exipcio e o goberno de Ismail Pasha recibiu grandes cr\u00e9ditos dos bancos e das bolsas de valores de Europa. Cando rematou a guerra civil estadounidense en 1865, os comerciantes brit\u00e1nicos e franceses abandonaron o algod\u00f3n exipcio e as importaci\u00f3ns econ\u00f3micas dos Estados Unidos volveron, levando a Exipto a unha espiral de d\u00e9ficit que fixo que o pa\u00eds declarase a bancarrota en 1876, un factor clave para a posterior anexi\u00f3n de Exipto polo Imperio Brit\u00e1nico en 1882.\nDurante a guerra civil nos Estados Unidos, o cultivo de algod\u00f3n aumentou no Imperio Brit\u00e1nico, especialmente na India, para tratar de substitu\u00edr a produci\u00f3n perdida nos estados confederados. Mediante aranceis e outras restrici\u00f3ns, o goberno brit\u00e1nico desincentivou a produci\u00f3n de tecidos de algod\u00f3n na India, polo que o algod\u00f3n bruto foi enviado a Inglaterra para o seu procesamento. Nos Estados Unidos, o algod\u00f3n do sur proporcionou capital para o desenvolvemento continuado do norte. O algod\u00f3n producido polos escravos africanos non s\u00f3 axudou ao sur, sen\u00f3n que tam\u00e9n enriqueceu os comerciantes do norte xa que gran parte do algod\u00f3n se transportaba polos portos do norte.\nO algod\u00f3n continuou a ser un cultivo fundamental na econom\u00eda dos estados do sur despois da proclamaci\u00f3n de emancipaci\u00f3n de escravos e o final da guerra civil en 1865. A aparcer\u00eda xurdiu no sur como a forma contractual que permitiu aos escravos negros liberados e aos campesi\u00f1os brancos sen terra traballar nas plantaci\u00f3ns de algod\u00f3n, que segu\u00edan sendo propiedade de brancos ricos, a cambio dunha parte dos beneficios. As plantaci\u00f3ns de algod\u00f3n requir\u00edan grandes cantidades de traballo para coller algod\u00f3n e non foi ata a d\u00e9cada de 1950 cando apareceron m\u00e1quinas fiables para recoller algod\u00f3n (a maquinaria anterior era demasiado torpe para recoller algod\u00f3n sen esnaquizar as fibras). Durante o s\u00e9culo XX, o emprego na industria do algod\u00f3n diminu\u00edu gradualmente a medida que as m\u00e1quinas comezaban a substitu\u00edr os traballadores e a forza de traballo rural do Sur diminu\u00edu durante a primeira e a segunda guerra mundial. Actualmente, o algod\u00f3n contin\u00faa a ser unha das principais exportaci\u00f3ns do sur dos Estados Unidos e a maior\u00eda da colleita mundial de algod\u00f3n \u00e9 da variedade americana b\u00e1sica longa.\nS\u00e9culo XXI.\nA chinesa Chang'e 4 levou sementes de algod\u00f3n \u00e1 cara oculta da L\u00faa. O 15 de xaneiro de 2019, a China anunciou que grelara unha semente, a primeira \"planta verdadeiramente doutro mundo na historia\" dentro do cr\u00e1ter Von K\u00e1rm\u00e1n. A c\u00e1psula e as sementes est\u00e1n dentro do aterrador da Chang'e 4.\nDescrici\u00f3n.\nAs fibras rec\u00f3llense manualmente ou coa axuda de m\u00e1quinas. Dunha forma ou doutra, as fibras sempre conte\u00f1en pequenas sementes negras e triangulares que precisan ser extra\u00eddas antes do procesamento das fibras. As fibras son, de feito, pelos orixinados da superficie das propias sementes. Estas sementes tam\u00e9n poden aproveitarse para a obtenci\u00f3n dun aceite comestible, chamado aceite de algod\u00f3n.\nNos primeiros 28 d\u00edas despois da abertura da flor, as referidas c\u00e9lulas medran axi\u00f1a en lonxitude, ata o 91 % da lonxitude final. Deseguida, o crecemento dos 9% finais v\u00f3lvese lento e estabil\u00edzase en torno dos 47-51 d\u00edas do florecemento.\nAos 21 d\u00edas, a parede da c\u00e9lula res\u00famense, basicamente, en cut\u00edcula e capa, fina, de celulosa.\nFase de deposici\u00f3n de celulosa.\nDe 21 ata os 52-56 d\u00edas despois da abertura da flor, a deposici\u00f3n de celulosa \u00e9 intensa (96%), co consecuente engrosamento da parede secundaria por capas conc\u00e9ntricas sucesivas de material depositado, de f\u00f3ra para dentro da fibra. A deposici\u00f3n dos 4% finais \u00e9 de lenta e estab\u00edlizase aos 61-64 d\u00edas do florecemento. A temperatura e a luminosidade infl\u00faen decisivamente na cantidade de celulosa depositada, que se asocia ao grao de maduraci\u00f3n da fibra de cot\u00f3n, ese comportamento am\u00f3sase na fase na que a celulosa se deposita na fibra.\nFase de abertura dos froitos.\nNos \u00faltimos 8-9 d\u00edas antes da abertura dos froitos, a deposici\u00f3n de celulosa \u00e9 m\u00e1is lenta.\nA expansi\u00f3n da masa de fibras, aliada ao aumento da presi\u00f3n interna, e o proceso de deshidrataci\u00f3n gradual da casca do froito provocan a s\u00faa propia abertura, que pasa a ser denominada de casulo.\nCasulo de cot\u00f3n aberto (fibra madura).\nCoa abertura dos froitos p\u00e9rdese auga con gran rapidez, provocando a contracci\u00f3n das fibras sobre si. Hai un colapso da forma tubular, co achatamento das fibras que asumen, na s\u00faa secci\u00f3n transversal, a forma caracter\u00edstica de gran de feix\u00f3n. Aparecen, ao longo das fibras achatadas, os puntos de reversi\u00f3n ben para un lado ben para o outro, confer\u00edndolles a s\u00faa calidade de fiabilidade.\nEstrutura da fibra.\nAparencia de verniz. Cont\u00e9n cera, gomas, pectinas e aceites. A cera \u00e9 responsable do control da absorci\u00f3n de auga\nCut\u00edcula.\n\u00c9 a parte m\u00e1is externa da fibra e constit\u00fae unha capa de protecci\u00f3n, fina e resistente, con pola fibra. \u00c9 a capa situada debaixo da cut\u00edcula.\nParede primaria.\nEst\u00e1 constitu\u00edda por celulosa, na forma de fibrilas microsc\u00f3picas dispostas transversalmente en relaci\u00f3n ao lonxitude da fibra, en espirais dextro ou levoxiras. Nunha mesma fibra, o sentido das espirais non muda. A formaci\u00f3n da parede primaria determina a lonxitude da fibra. Esa parede cont\u00e9n outras substancias tam\u00e9n, como azucres, pectinas e prote\u00ednas.\nParede secundaria.\nA parede secundaria local\u00edzase debaixo da parede primaria, representando a maior parte da espesura desta. Formada por varias capas conc\u00e9ntricas de celulosa case pura, na forma de fibrilas cristalinas aglomeradas en espirais, cuxo sentido muda ao longo dunha mesma fibra. Da s\u00faa natureza dependen fundamentalmente a resistencia e a maturidade da fibra.\nLume.\n\u00c9 a canle central da fibra. De secci\u00f3n circular durante a formaci\u00f3n desta, pasa a ter contorno irregular despois do proceso de deshidrataci\u00f3n (colapso). Cont\u00e9n residuo proteico do protoplasma da c\u00e9lula que orixinou a fibra. A fibra madura presenta paredes relativamente espesas, con menos torci\u00f3ns e lume reducido, ao paso que fibras inmaturas son m\u00e1is achatadas, contorcida, con paredes delgadas de lume amplo.\nComposici\u00f3n qu\u00edmica.\nO principal compo\u00f1ente da fibra de algod\u00f3n \u00e9 a celulosa, que representa a maior parte da s\u00faa composici\u00f3n qu\u00edmica. A cadea de celulosa queda constitu\u00edda por mol\u00e9culas de glicose. A disposici\u00f3n destas mol\u00e9culas na cadea denom\u00ednase celulosa amorfa e cristalina, e ten un importante papel nas caracter\u00edsticas das fibras. Despois da celulosa, a cera \u00e9 o m\u00e1is importante na fibra de algod\u00f3n. \u00c9 responsable do control de absorci\u00f3n de auga pola fibra e funciona como lubrificante entre as fibras durante os procesos de estiraxe na fiaci\u00f3n.\nComposici\u00f3n qu\u00edmica aproximada da fibra de cot\u00f3n, determinada en vase seca:\nPropiedades f\u00edsicas.\nAs propiedades f\u00edsicas da fibra determinan a s\u00faa calidade ou valor tecnol\u00f3xico. Non obstante, o concepto de calidade do algod\u00f3n sufriu modificaci\u00f3ns no pasado en funci\u00f3n das tecnolox\u00edas realizadas. Antigamente o valor do algod\u00f3n determin\u00e1bao a lonxitude da fibra e o tipo comercial, comprob\u00e1ndoo o primeiro de xeito manual polos clasificadores e o segundo, visualmente, en funci\u00f3n da limpeza, aparencia, cor e aspectos do produto. A investigaci\u00f3n revelou a importancia doutras caracter\u00edsticas f\u00edsicas, utilizando aparellos axeitados, cuxa evoluci\u00f3n foi r\u00e1pida nas \u00faltimas d\u00e9cadas. Hoxe en d\u00eda, a maior\u00eda das industrias xa te\u00f1en en consideraci\u00f3n o \u00cdndice Micronaire, a tenacidade da fibra e a maduraci\u00f3n na avaliaci\u00f3n da materia prima.\nProdutores.\nA produci\u00f3n mundial de cot\u00f3n est\u00e1 a experimentar unha importante suba nos \u00faltimos anos, chegando no ano 2011 aos 24 mill\u00f3ns de toneladas. Por\u00e9n hai un gran desequilibrio entre os produtores, mesmo entre os 10 con m\u00e1is produci\u00f3n, xa que m\u00e1is da metade se centra en dous pa\u00edses, a China e a India, con 6,5 e 6 mill\u00f3ns de toneladas respectivamente, pola outra banda pa\u00edses como a Arxentina ou Turkmenist\u00e1n apenas roldan as 300.000."}
{"id": "16775", "revid": "1987", "url": "https://gl.wikipedia.org/wiki?curid=16775", "title": "Xenxis Kan", "text": "Xenxis Kan (en mongol: \u0427\u0438\u043d\u0433\u0438\u0441 \u0425\u0430\u0430\u043d /\u02a7i\u014bg\u026as \u03c7a\u02d0\u014b/), \"O Se\u00f1or de Toda a Terra\", nado en 1155, 1162 ou 1167 e finado o 18 de agosto de 1227, foi un guerreiro e conquistador mongol que unificou \u00e1s tribos n\u00f3mades desta etnia do norte de Asia, fundador e primeiro Gran Khan do Imperio Mongol, considerado o imperio m\u00e1is grande da historia. Baixo o seu liderado como Gran Khan, os mongois comezaron unha serie de conquistas que estendeu o seu dominio a un vasto territorio, desde Europa Oriental ata o oc\u00e9ano Pac\u00edfico, e desde Siberia ata Mesopotamia, a India e Indochina. Na primeira fase desta expansi\u00f3n, as hordas mongolas conquistaron importantes reinos de Asia, como o Imperio Jin do norte da China (1211-1216), o Imperio tangut, o khanato de Kara-Khitai, o Imperio corasmio ou a dinast\u00eda Song no sur da China.\nOs seus excepcionais \u00e9xitos militares converteron a Xenxis Kan nun dos conquistadores m\u00e1is importantes de todos os tempos e, ao final da vida do gran khan, o Imperio Mongol ocupaba unha parte substancial da Asia Central e a China. Xenxis Kan e a s\u00faa historia de conquista te\u00f1en unha temible reputaci\u00f3n nas historias locais. Moitos cronistas medievais e historiadores modernos describen as conquistas de Xenxis Kan como unha destruci\u00f3n total a unha escala sen precedentes que conduciu a unha diminuci\u00f3n dr\u00e1stica da poboaci\u00f3n nalgunhas rexi\u00f3ns como resultado tanto dos exterminios masivos como da fame negra. As estimaci\u00f3ns do n\u00famero de persoas que morreron como consecuencia das campa\u00f1as militares de Xenxis Kan van desde uns catro mill\u00f3ns nas estimaci\u00f3ns m\u00e1is conservadoras ata sesenta mill\u00f3ns nos relatos hist\u00f3ricos m\u00e1is liberais. Doutra banda, o reino budista uigur de Qocho, por exemplo, v\u00edao como un liberador e abandonou voluntariamente o imperio Qara Khitai para converterse en vasalos mongois. Xenxis Kan tam\u00e9n foi retratado ben\u00e9ficamente por fontes do Renacemento temper\u00e1n por respecto \u00e1 gran difusi\u00f3n da cultura, a tecnolox\u00eda e as ideas ao longo da ruta da seda baixo o Imperio Mongol. \nM\u00e1is al\u00f3 dos seus \u00e9xitos militares, os logros civ\u00eds de Xenxis Kan inclu\u00edron o establecemento da lei mongol e a adopci\u00f3n do alfabeto uigur como sistema de escritura nos seus vastos territorios. Tam\u00e9n practicou a meritocracia e a tolerancia relixiosa. Os mongois actuais consid\u00e9rano o pai fundador de Mongolia por unificar as tribos n\u00f3mades do nord\u00e9s de Asia. Ao po\u00f1er a ruta da seda baixo unha contorna pol\u00edtica cohesiva, tam\u00e9n facilitou considerablemente a comunicaci\u00f3n e o comercio entre o nord\u00e9s de Asia, o suroeste asi\u00e1tico musulm\u00e1n e a Europa cristi\u00e1, impulsando o comercio global e expandindo os horizontes culturais de todas as civilizaci\u00f3ns euroasi\u00e1ticas da \u00e9poca.\nO seu nacemento est\u00e1 rodeado de lendas xam\u00e1nicas sobre a chegada dun lobo cincento que devorar\u00eda toda a terra. A\u00ednda novo, enfrontouse \u00e1 repulsa da s\u00faa familia polo seu propio clan, mais volver\u00eda para conquistar o seu liderado, vencer os seus rivais de clans distintos e unificar os pobos mongois baixo o seu mando. Estratego brillante, con h\u00e1biles arqueiros montados \u00e1 s\u00faa disposici\u00f3n, vencer\u00eda a Gran Muralla da China e conquistar\u00eda o norte daquel pa\u00eds e estender\u00eda o seu imperio cara ao oeste. Xenxis morrer\u00eda antes de ver o seu imperio alcanzar a s\u00faa extensi\u00f3n m\u00e1xima, mais comezar\u00eda unha dinast\u00eda de conquistadores que chegou a constru\u00edr un imperio de trinta e tres mill\u00f3ns de quil\u00f3metros cadrados, do oc\u00e9ano Pac\u00edfico ao mediterr\u00e1neo ou \u00cdndico.\nNome e t\u00edtulos.\nTemujin.\nSegundo \"A historia secreta dos mongoles\", o nome de nacemento de Xenxis Kan era \"Tem\u00fcjin\" (en mogol) \u9435\u6728\u771f ; que proced\u00eda do xefe tatar Tem\u00fcjin-\u00fcge, a quen o seu pai acababa de capturar. \nO nome Tem\u00fcjin tam\u00e9n se equipara co turco-mongol \"tem\u00fcr\u010di(n)\", \"ferreiro\", e exist\u00eda unha tradici\u00f3n que consideraba a Xenxis Kan como un ferreiro, segundo Paul Pelliot, que, a\u00ednda que infundada, estaba ben establecida a mediados do s\u00e9culo XIII.\nXenxis Kan.\n\"Xenxis Kan\" \u00e9 un t\u00edtulo honor\u00edfico que significa \"gobernante universal\" e que representa unha ampliaci\u00f3n do t\u00edtulo preexistente de \"Khan\", utilizado para designar a un xefe de clan en mongol. Crese que o apelativo de \"Xenxis\" ao termo deriva da palabra t\u00farquicas \"tengiz\", que significa mar, o que fai que o t\u00edtulo honor\u00edfico sexa literalmente \"gobernante oce\u00e1nico\", pero entendido de forma m\u00e1is ampla como unha met\u00e1fora da universalidade ou totalidade do goberno de Tem\u00fcjin desde unha perspectiva mongol.\nNon existe un sistema normalizado de transliteraci\u00f3n dos nomes orixinais en mongol ao galego; hoxe en d\u00eda s\u00e9guense utilizando moitos sistemas diferentes, o que d\u00e1 lugar a graf\u00edas modernas que a mi\u00fado difiren considerablemente da pronuncia orixinal. En \u00faltima instancia, o honor\u00edfico m\u00e1is comunmente deletreado \"Xenxis Kan\" deriva do mongol aut\u00f3ctono \"\" (). Desta orixe derivou o chinese \u6210\u5409\u601d\u6c57 e o ; \"\u010c\u0259ng\u012bz H\u0331\u0101n\". Como o \u00e1rabe carece dun son similar a \"\u010c\", os escritores que utilizan este idioma transliteran o nome a \"\u015e\u0131\u00f1\u011f\u0131s xan\" or \"C\u0259n\u0121\u012bz H\u0331\u0101n\". En ingl\u00e9s moderno, as graf\u00edas m\u00e1is com\u00fans son \"Chinggis\", \"Chingis\", \"Jinghis\", e \"Jengiz\", ademais da dominante \"Genghis\".\nTemplo e nomes p\u00f3stumos.\nCando o neto de Xenxis, Khublai Khan, estableceu a dinast\u00eda Yuan en 1271, outorgou ao seu av\u00f3 o nome de templo Taizu (\u592a\u7956, que significa \"Proxenitor Supremo\") e o nome p\u00f3stumo Shengwu huangdi (chin\u00e9s: \u8056\u6b66\u7687\u5e1d, que significa \"Emperador Sacro-Marcial\"). M\u00e1is tarde, K\u00fcl\u00fcg Khan ampliou este t\u00edtulo a Fatian Qiyun Shengwu Huangdi (\u6cd5\u5929\u555f\u904b\u8056\u6b66\u7687\u5e1d, que significa \"Int\u00e9rprete da Lei Celestial, Iniciador da Boa Fortuna, Emperador Sacro-Marcial\").\nFontes.\nAos historiadores resultoulles dif\u00edcil recompilar e comprender completamente as primeiras fontes que describen a vida de Xenxis Kan, debido \u00e1 s\u00faa gran dispersi\u00f3n xeogr\u00e1fica e ling\u00fc\u00edstica. Todos os relatos sobre a s\u00faa adolescencia e subida ao poder co nome de Tem\u00fcjin proceden de d\u00faas fontes mongolas: \"A historia secreta dos mongois\" e o \"Altan Debter\" (\"Libro de ouro\"). Este \u00faltimo, hoxe perdido, serviu de inspiraci\u00f3n para d\u00faas cr\u00f3nicas chinesas: a \"Yu\u00e1n Sh\u01d0\" (\u5143\u53f2) e a \"Shengwu qinzheng lu\" \u8056\u6b66\u89aa\u5f81\u9304) (. O \"Yu\u00e1n Sh\u01d0\" a\u00ednda que mal editado proporciona unha gran cantidade de detalles extra sobre campa\u00f1as e biograf\u00edas individuais; o \"Shengwu\" \u00e9 m\u00e1is disciplinado en termos de cronolox\u00eda pero non critica a Xenxis Kan polo que ocasionalmente deteriora a s\u00faa calidade.\nA \"Historia secreta\" sobreviviu grazas \u00e1 traduci\u00f3n \u00e1 escritura chinesa nos s\u00e9culos XIV e XV. A fiabilidade da \"Historia secreta\" como fonte hist\u00f3rica foi discutida: mentres que o sin\u00f3logo Arthur Waley a consideraba case in\u00fatil dende o punto de vista hist\u00f3rico e a valorou s\u00f3 como unha obra literaria, historiadores recentes us\u00e1rona cada vez m\u00e1is para explorar os primeiros anos de vida de Xenxhis Kan. A\u00ednda que est\u00e1 claro que a cronolox\u00eda da obra \u00e9 sospeitosa e que algunhas pasaxes foron eliminadas ou modificadas para unha mellor narraci\u00f3n, a \"Historia secreta\" \u00e9 m\u00e1is valorada porque o autor adoita ser cr\u00edtico con Genghis Khan. Ademais de presentalo como indeciso e cinof\u00f3bico, a \"Historia secreta\" tam\u00e9n relata acontecementos como o asasinato do seu medio irm\u00e1n Behter e o secuestro. da s\u00faa muller B\u00f6rte.\nTam\u00e9n se conservan numerosas cr\u00f3nicas en persa que mostran unha mestura de actitudes positivas e negativas cara a Xenxis Kan e os mongoles. Tanto o \"Tabaqat-i Nasiri\" de Minhaj-i Siraj Juzjani como o \"Tarikh-i Jahangushay]\" de Ata-Malik Juvayni complet\u00e1ronse en 1260.\n Juzjani foi testemu\u00f1a presencial da brutalidade das conquistas mongolas, e a hostilidade da s\u00faa cr\u00f3nica reflicte as s\u00faas experiencias. O seu contempor\u00e1neo Juvayni, que viaxara d\u00faas veces a Mongolia e acadara un alto posto na administraci\u00f3n do Ilkanato, mostrouse m\u00e1is comprensivo; o seu relato \u00e9 o m\u00e1is fiable para as campa\u00f1as occidentais de Xenxis Kan. A fonte persa m\u00e1is importante foi o \"Jami' al-tawarikh\", compilado por Rashid al-Din pola orde do ilkhan Ghazan a principios do s\u00e9culo XIV. A al-Din permit\u00eduselle acceso privilexiado tanto a fontes confidenciais mongois como o \"Altan Debter\" como a expertos na tradici\u00f3n oral mongol, inclu\u00edndo o embaixador de Kublai Khan Bolad Chingsang e o propio Ghazan. Mentres escrib\u00eda unha cr\u00f3nica oficial, omitiu detalles inconvenientes ou tab\u00fas.\nHai moitas outras historias contempor\u00e1neas que incl\u00faen m\u00e1is informaci\u00f3n sobre os mongois, a\u00ednda que a s\u00faa neutralidade e fiabilidade son moitas veces sospeitosas. Fontes chinesas adicionais incl\u00faen a \"Jin Shi\" e a \"Song shi\", cr\u00f3nicas das d\u00faas principais dinast\u00edas chinesas conquistadas polos mongois. . As fontes persas incl\u00faen o \"Al-Kamil fi al-Tarikh\" de Ibn al-Athir, e unha biograf\u00eda de Jalal al-Din do seu compa\u00f1eiro al-Nasawi. Tam\u00e9n hai varias cr\u00f3nicas cristi\u00e1ns, inclu\u00edndo as \"Cr\u00f3nicas xeorxianas\", a \"Cr\u00f3nica de Nikon\", unha compilaci\u00f3n do s\u00e9culo XVI de textos anteriores, e obras de europeos como Carpini.\nTraxectoria.\nPrimeiros anos.\nO ano de nacemento de Tem\u00fcjin \u00e9 controvertido, xa que os historiadores incl\u00ednanse por datas diferentes: 1155, 1162 ou 1167. Algunhas tradici\u00f3ns sit\u00faan o seu nacemento no ano do porco, que foi 1155 ou 1167. A\u00ednda que os escritos de Rashid al-Din e do diplom\u00e1tico chin\u00e9s Zhao Hong apoian a dataci\u00f3n en 1155, outras fontes importantes, como o \"Yu\u00e1n Sh\u01d0\" e o \"Shengwu\", incl\u00ednanse polo ano 1162. A dataci\u00f3n de 1167, recomendada por Paul Pelliot, der\u00edva dunha fonte menor -un texto do artista yuan Yang Weizhen-, pero \u00e9 moito m\u00e1is compatible cos acontecementos da vida de Xenxis Kan. Por exemplo, unha localizaci\u00f3n de 1155 implica que non tivo fillos ata despois dos trinta anos e que continuou facendo campa\u00f1a activamente ata a s\u00faa s\u00e9tima d\u00e9cada. Con todo, Pelliot non estaba seguro da exactitude da s\u00faa teor\u00eda, que segue sendo controvertida; o historiador Paul Ratchnevsky sinala que \u00e9 posible que o propio Tem\u00fcjin non soubese a verdade. O lugar de nacemento de Tem\u00fcjin tam\u00e9n \u00e9 obxecto de debate: a \"Historia Secreta\" rexistra o seu lugar de nacemento no val Del\u00fc\u00fcn Boldog do r\u00edo Onon, pero tam\u00e9n se situou en Dadal na provincia de Khentii ou no sur de Agin-Buryat Okrug, Rusia.\nTem\u00fcjin era fillo de Yes\u00fcgei, un xefe do clan borjigin descendente do venerado caudillo Bodonchar Munkhag, e da s\u00faa esposa principal Hoelun, orixinaria do clan olkhonud, a quen Yes\u00fcgei raptara do seu noivo Chiledu da tribo merkit. A orixe do seu nome de nacemento \u00e9 controvertido: as primeiras tradici\u00f3ns soste\u00f1en que o seu pai acababa de regresar dunha exitosa expedici\u00f3n contra os t\u00e1rtaros cun preso chamado Tem\u00fcchin-uge, en honra ao cal bautizou ao recentemente nado para celebrar a s\u00faa vitoria, mentres que as tradici\u00f3ns posteriores destacan a ra\u00edz \"tem\u00fcr\" (que significa ferro), tam\u00e9n presente nos nomes de dous dos seus irm\u00e1ns, e conectan coas teor\u00edas de que \"Tem\u00fcjin\" significa \"ferreiro\". Varias lendas rodean o nacemento de Tem\u00fcjin. A m\u00e1is destacada \u00e9 a dun co\u00e1gulo de sangue que apertou na s\u00faa man ao nacer, un motivo do folclore asi\u00e1tico que indicaba que o neno ser\u00eda un guerreiro. Outros afirmaban que Hoelun foi impregnado por un raio de luz que anunciaba o destino do neno, unha lenda que se fac\u00eda eco da do antepasado m\u00edtico Alan Gua. Yes\u00fcgei e Hoelun tiveron tres fillos menores despois de Tem\u00fcjin: Qasar, Hachiun e Tem\u00fcge, as\u00ed como unha filla, Tem\u00fclen. Tem\u00fcjin tam\u00e9n tivo dous medio irm\u00e1ns, Behter e Belgutei, da segunda esposa de Yes\u00fcgei, Sochigel, cuxa identidade \u00e9 incerta. Os irm\u00e1ns creceron no campamento principal de Yesugei, a beiras do Onon, onde aprenderon a montar dacabalo e a disparar cun arco.\nMentres, na \u00e9poca do nacemento de Tem\u00fcjin, os mongois estaban divididos en diversas tribos e clans, cada unha gobernada por un Khan, ou \"Se\u00f1or\", que se impu\u00f1a m\u00e1is pola forza que pola descendencia nobre. Con Tem\u00fcjin non ser\u00eda diferente. . Cando Tem\u00fcjin ti\u00f1a oito anos, Yes\u00fcgei decidiu desposalo cunha rapariga adecuada; levou ao seu herdeiro aos pastos da prestixiosa tribo onggirat, na que hab\u00eda nado Hoelun, e acordou un matrimonio entre Tem\u00fcjin e B\u00f6rte, a filla dun cacique onggirat chamado Dei Sechen (\u0414\u044d\u0439-\u0421\u0435\u0447\u0435\u043d). Como o compromiso significaba que Yes\u00fcgei ga\u00f1ar\u00eda un aliado poderoso, e como B\u00f6rte ti\u00f1a un alto prezo de noiva, Dei Sechen mantivo a posici\u00f3n de negociaci\u00f3n m\u00e1is forte e esixiu que Tem\u00fcjin permanecese na s\u00faa casa para pagar o dote da s\u00faa futura noiva.\n Aceptando esta condici\u00f3n, Yes\u00fcgei pediu unha comida a un grupo de t\u00e1rtaros que atopou mentres cabalgaba s\u00f3 de regreso a casa, confiando na tradici\u00f3n esteparia de hospitalidade cos estra\u00f1os. Con todo, os t\u00e1rtaros reco\u00f1eceron ao seu antigo inimigo e introduciron veleno na s\u00faa comida. Yes\u00fcgei enfermou gradualmente, pero conseguiu regresar a casa; a piques de morrer, pediu a un criado de confianza chamado M\u00fcnglig que rescatase a Tem\u00fcjin dos onggirat. Yes\u00fcgei morreu pouco despois. \nAdolescencia.\nA morte de Yes\u00fcgei rompeu a unidade do seu pobo. Como Tem\u00fcjin s\u00f3 ti\u00f1a uns dez anos, e Behter uns dous anos m\u00e1is, ning\u00fan dos dous foi considerado o suficientemente maior como para gobernar. Liderada polas vi\u00favas de Ambaghai, un khan mongol anterior, unha facci\u00f3n tayichiud exclu\u00edu a Hoelun das cerimonias do culto aos antepasados que segu\u00edan \u00e1 morte dun gobernante e pronto abandonou o campamento. A \"Historia secreta\" conta que todo o clan borjigin seguiulles, a pesar dos intentos de Hoelun de avergo\u00f1alos para que quedasen coa s\u00faa familia Con todo, Rashid al-Din e o \"Shengwu qinzheng lu\" dan a entender que os irm\u00e1ns de Yes\u00fcgei apoiaron \u00e1 vi\u00fava. \u00c9 posible que Hoelun neg\u00e1sese a unirse en levirato cun deles, polo que o autor da \"Historia secreta\" dramatizara a situaci\u00f3n. Todas as fontes coinciden en que a maior\u00eda do pobo de Yes\u00fcgei renunciou \u00e1 s\u00faa familia en favor dos tayichiud e que a familia de Hoelun viuse reducida a unha vida moito m\u00e1is dura. Adoptando un estilo de vida tradicional de cazadores-recolectores, colleitaban ra\u00edces e noces, cazaban pequenos animais e pescaban.\nAparentemente, a familia de Tem\u00fcjin recuperou a s\u00faa fortuna a trav\u00e9s de doaz\u00f3ns de clans solidarios.\nAscenso.\nTem\u00fcjin probabelmente fora adestrado como arqueiro montado a\u00ednda moi novo, como era com\u00fan entre os cativos dos mongois. Ao asegurar unha posici\u00f3n de caudel entre clans amig\u00e1beis, emprendeu unha campa\u00f1a contra da tribo Merkit, que raptara a s\u00faa noiva Bortei. Tem\u00fcjin atacou \u00f3s guerreiros Merkit un a un ata derrotar a todo o clan. Levou a Bortei de volta, e ao car\u00f3n dela vivir\u00eda ata a s\u00faa fin.\nNeste intre, Tem\u00fcjin xa era co\u00f1ecido e respectado, e, como de praxe entre os n\u00f3mades mongois, foi nomeado caudel de diversas tribos distintas polo seu valor coma guerreiro. Cun ex\u00e9rcito respectable \u00e1 disposici\u00f3n, Tem\u00fcjin consolidou o seu dominio sobre tribos rivais conquist\u00e1ndoas e eliminando os seus inimigos, moitas veces con crueldade. No 1206, unha asemblea entre os xefes de todas as tribos das estepas proclamou a Tem\u00fcjin, con 45 anos, como Xenxis Kan, o Khan dos Khans.\nXenxis estableceu un sistema de goberno e leis para impor orde aos n\u00f3mades, ata ent\u00f3n independentes e belicosos entre si. Na pr\u00e1ctica, a lealdade \u00e1 figura de Xenxis Kan era o punto de equilibrio de toda a naci\u00f3n. Creouse unha xerarqu\u00eda administrativa e militar, e un ex\u00e9rcito foi adestrado e organizado.\nConquistas.\nNo 1207, os mongois foron forzados a expandir o seu territorio de pasto debido a problemas clim\u00e1ticos nas estepas, e conquistaron o reino tangut de Hsi Hsia. De seguido, atravesaron a Grande Muralla e chegaron \u00e1 China, reino que estaba dividido entre as dinast\u00edas Xin, ao norte, e Song ao sur. As vastas plantaci\u00f3ns de arroz e a riqueza da cidade atraeron a atenci\u00f3n de Xenxis en canto \u00e1 posibilidade de se tornar se\u00f1or da China. Na conquista do reino Xin, Xenxis Kan recrutou un rapaz chin\u00e9s chamado Yeh-lu Ch'u-ts'-ai como conselleiro persoal. A s\u00faa influencia tornou a Xenxis m\u00e1is tolerante e menos agresivo na batalla, estimul\u00e1ndoo a evitar esforzos esaxerados na guerra e a conserva-las terras cultivadas en canto de transformalas en pastos.\nXenxis, despois do ataque inicial aos Xin, retirouse \u00e1 Mongolia, namentres os seus xenerais se encargaban de establece-lo seu dominio na China Xin. No 1218, un accidente diplom\u00e1tico provocou a xenteira de Xenxis sobre o reino turco de Khwarizm, no norte da Persia. O Khan cabalgou \u00e1 fronte de m\u00e1is de 200 mil homes e preto de 10 mil m\u00e1quinas de asedio adquiridas dos chineses. Houbo poucas batallas campais, e os mongois emprenderon guerras de cerco \u00e1s cidades fortificadas da Persia, que capitularon unha a unha. Algunhas, coma Bukhara e Samarkanda tornar\u00edanse, no futuro, espellos afastados da presenza mongol no suroeste da Asia. A vella cidade de Nishapur foi arrasada, e mesmo nin os animais al\u00ed sobreviviron ao ataque mongol.\nAs perdas humanas en Khwarizm cont\u00e1banse por milleiros. Xenxis e mailos seus xenerais impu\u00f1an castigos brutais aos inimigos. A proximidade da Persia coa Europa xerou a fama de salvaxismo dos mongois, que asolar\u00eda o continente nas d\u00e9cadas seguintes.\nNo 1227, mentres os xenerais de Xenxis conquistaban os territorios \u00f3 sur da Rusia e na Ucra\u00edna, o Gran Khan foi forzado a volver \u00e1s estepas para conter unha revolta de Hsi Hsia, que recusara a convocatoria \u00e1 campa\u00f1a contra Khwarizm. Despois de vencer os tangutes, Xenxis Kan morreu dunha febre alta.\nLegado.\nDenantes da s\u00faa morte, Xenxis estableceu o seu fillo, Ogodei, coma o seu sucesor. Ogodei encargouse de expandir o territorio mongol ao m\u00e1ximo, da Siria \u00e1 Indochina, da Persia \u00e1 Siberia, da Hungr\u00eda \u00e1 China. Posteriormente, o grande imperio ser\u00eda dividido en catro partes, entre fillos e netos de Xenxis, por\u00e9n ning\u00fan destes novos reinos, ou khanatos, ter\u00eda unha existencia longa.\nNo inicio do S\u00e9culo XIV, Timur, o Coxo, alegando ser descendente de Xenxis Kan, tornar\u00edase o Khan dun breve imperio mongol que abarcar\u00eda toda a Mesopotamia, a Persia, o Afganist\u00e1n, o Paquist\u00e1n e o norte da India. A\u00ednda nese s\u00e9culo, os t\u00e1rtaros rexurdir\u00edan, inspirados polas conquistas de Xenxis, para toma-lo territorio do disolto Khanato da Horda Dourada, na Rusia. Varias rebeli\u00f3ns mongois m\u00e1is, de menor importancia, ter\u00edan lugar nos s\u00e9culos seguintes, mais o medio de vida n\u00f3made e a incapacidade de establecer unha industria de armamento axi\u00f1a tornar\u00eda \u00f3s h\u00e1biles cabaleiros montados en obsoletos perante \u00e1s novas artillar\u00edas dos pa\u00edses veci\u00f1os.\nNa Mongolia actual, Xenxis Khan \u00e9 considerado o heroe m\u00e1ximo e o pai daquela naci\u00f3n, cuxo culto \u00e1 imaxe xamais se deixou borrar, mesmo durante o r\u00e9xime comunista.\nA continuaci\u00f3n m\u00f3strase a \u00e1rbore xeneal\u00f3xica cos principais membros da dinast\u00eda Tim\u00farida"}
{"id": "16776", "revid": "23204", "url": "https://gl.wikipedia.org/wiki?curid=16776", "title": "Alan Walker", "text": "Alan Walker, nado en Leicester en 1938, \u00e9 un antrop\u00f3logo brit\u00e1nico especializado en paleoantropolox\u00eda. Reside nos Estados Unidos dende 1973.\nTraxectoria.\nProfesor de antropolox\u00eda na Pennsylvania State University, estudou os l\u00e9mures de Madagascar e dos primates de \u00c1frica Oriental, colaborou con Richard Leakey na busca de f\u00f3siles no lago Turkana e descubriu o \"cranio negro\" (KNM-WT 17000), un dos poucos f\u00f3siles co\u00f1ecidos do \"Paranthropus aethiopicus\" e estudou o f\u00f3sil co\u00f1ecido como neno de Turkana (KNM-WT 15000). Tam\u00e9n realizou investigaci\u00f3ns, coa s\u00faa muller, sobre o \"Proc\u00f3nsul\", primate do Mioceno inferior."}
{"id": "16777", "revid": "5863", "url": "https://gl.wikipedia.org/wiki?curid=16777", "title": "Proc\u00f3nsul (primate)", "text": "Proconsul foi un x\u00e9nero da orde dos primates que viviu durante o Mioceno en \u00c1frica, cunha dataci\u00f3n de entre 18 e 14 mill\u00f3ns de anos de antig\u00fcidade. Os primeiros restos deste esp\u00e9cime descubr\u00edronse en 1909 en Kenya, con todo o descubrimento m\u00e1is importante d\u00e9bese a Mary Leakey en 1948 nas proximidades do lago Vitoria. O proc\u00f3nsul combina trazos dos simios e dos monos. Carec\u00edan de cola, o volume do seu cerebro era semellante ao dos actuais xib\u00f3ns, ti\u00f1an brazos longos que probablemente usaban para abalarse por entre as \u00e1rbores e presentaban un diformismo sexual moi acusado. Pola s\u00faa dentame, con caninos grandes e molares pequenos, p\u00e9nsase que se alimentaba de froitas, que quizais pod\u00eda complementar con pequenos animais. D\u00e9belle o nome Arthur Hopwood que en 1933 cu\u00f1ou o termo xa que se cr\u00eda na \u00e9poca falsamente que estes primates eran antecesores dos chimpanc\u00e9s e C\u00f3nsul era como se co\u00f1ec\u00eda xenericamente os chimpanc\u00e9s que actuaban nos circos."}
{"id": "16778", "revid": "6432508", "url": "https://gl.wikipedia.org/wiki?curid=16778", "title": "Dru\u00edda", "text": "Os dru\u00eddas eran unha elevada clase social dentro das tribos celtas, desempe\u00f1aban funci\u00f3ns relixiosas, m\u00e9dicas e de ensino. Os privilexios dos que gozaban (non tomaban parte nas guerras e estaban exentos do pagamento dos impostos) atra\u00edan moitos rapaces da nobreza gala para tomaren o ensino necesario e convert\u00e9rense en dru\u00eddas. Os co\u00f1ecementos transmit\u00edanse oralmente durante unha aprendizaxe de vinte anos na que estudaban a natureza e os rituais celtas.\nHistoria.\nDesco\u00f1\u00e9cese a etimolox\u00eda da palabra \"dru\u00edda\", mais Plinio o Vello relacion\u00e1baa co termo grego \"drus\" (aci\u00f1eira); non obstante, actualmente os historiadores cren que o m\u00e1is probable \u00e9 que proceda do termo celta \"dru-uid-es\", que significa \"os moi sabios\".\nA romanizaci\u00f3n e posteriormente o cristianismo perseguiron os dru\u00eddas ata que acabaron por disolver a relixi\u00f3n celta, da cal os dru\u00eddas eran os principais depositarios."}
{"id": "16779", "revid": "23204", "url": "https://gl.wikipedia.org/wiki?curid=16779", "title": "Allan Wilson", "text": "Allan Wilson, nado en Ngaruawahia o 18 de outubro de 1934 e finado o 21 de xullo de 1991, foi un bi\u00f3logo e bioqu\u00edmico neozeland\u00e9s.\nTraxectoria.\nPasou a infancia en Helvetia (Pukekohe). Estudou en Auckland e Dunedin. Dende 1955 traballou na Universidade de Berkley, en California. F\u00edxose co\u00f1ecido ao publicar o artigo, xunto a Vince Sarich, \"Immunological Time-Scale For Human Evolution\", en \"Science magazine\" en decembro de 1967, no artigo Wilson e Sarich afirmaban que a orixe da especie humana, a diverxencia entre os simios e os humanos, databa de cinco mill\u00f3ns de anos de antig\u00fcidade, para obter esta estimaci\u00f3n desenvolveron o concepto de reloxo molecular, baseado non nos f\u00f3siles, sen\u00f3n nas mutaci\u00f3ns xen\u00e9ticas acumuladas dende que a diverxencia, o que \u00eda en contra da crenza dos paleoantrop\u00f3logos da \u00e9poca que a databan en ata 25 mill\u00f3ns de anos apoiados na interpretaci\u00f3n err\u00f3nea do \"Ramapithecus\" como hom\u00ednido. Tan s\u00f3 nos anos 1980 grazas a novos descubrimentos de simios f\u00f3siles as s\u00faas ideas comezaron a ser amplamente aceptadas entre a comunidade cient\u00edfica.\nWilson dirixiu o equipo que desenvolveu a partir de 1985 a hip\u00f3tese da Eva mitocondrial, que en base ao estudo do ADN mitocondrial de distintas razas suxire que todas te\u00f1en un antepasado com\u00fan, unha muller africana para a que deu unha antig\u00fcidade de 150.000 anos, e que ser\u00eda a primeira representante de \"Homo sapiens\""}
{"id": "16780", "revid": "23204", "url": "https://gl.wikipedia.org/wiki?curid=16780", "title": "Minos", "text": "Minos (en grego \u039c\u03af\u03bd\u03c9\u03c2) foi, segundo a mitolox\u00eda grega, un rei de Creta, casado con Pas\u00edfae (a nai do Minotauro). \nEra fillo de Zeus coa princesa Europa, pero criado por Asteri\u00f3n (ou Asterio), rei de Creta, a quen sucedeu (por iso, \u00e1s veces consid\u00e9rase fillo deste Asteri\u00f3n). Foron irm\u00e1ns seus -fillos de Zeus e Europa- Radamantis e Sarped\u00f3n, e Asteri\u00f3n, que os criara como fillos propios, nomeounos herdeiros \u00f3s tres.\nMinos e Pas\u00edfae.\nMinos casou con Pas\u00edfae, filla de Helios e de Perseis , e tiveron varios fillos: Catreo, Deucali\u00f3n , Glauco, Androxeo (ou Eurixies), Acac\u00e1lide (ou \u00c1cale), Xen\u00f3dice, Ariadna e Fedra. Minos tivo tam\u00e9n outros fillos bastardos, as\u00ed como amores homosexuais . \nA lenda di que eran tantas as amantes de Minos que Pas\u00edfae o maldixo de tal forma que as amantes morr\u00edan devoradas por escorpi\u00f3ns e serpes que botaba cando exaculaba; Procris, unha das s\u00faas amantes, rompeu o feitizo utilizando unha herba que lle dera a bruxa Circe (a irm\u00e1 de Pas\u00edfae), a cambio dun can \u00f3 que nunca se lle escapaba unha presa e unha xavelina que nunca erraba no albo, d\u00faas pezas que ti\u00f1a Minos procedentes dun regalo de Zeus a Europa.\nMinos, rei de Creta.\nCando morreu Asteri\u00f3n, Minos quixo todo o poder para si e expulsou \u00f3s seus irm\u00e1ns, aducindo que foran os deuses os que lle conced\u00edan o reino. Para demostralo, pediu a Poseid\u00f3n que fixera sa\u00edr do mar un touro, e prometeu que o sacrificar\u00eda no seu honor. Poseid\u00f3n enviou un touro espl\u00e9ndido, tanto que Minos decidiu conservalo como semental nos seus raba\u00f1os e sacrificar outro no seu lugar. Pero Poseid\u00f3n, \u00f3 verse enganado, vingouse, e fixo que o touro enfurecese e que na muller de Minos, Pas\u00edfae, se espertara un amor apaixonado polo animal. Este foi o Touro de Creta do que Pas\u00edfae enxendrou a Minotauro e que, posteriormente, tivo que matar Heracles nun dos seus doce traballos.\nComo rei, ditou diferentes leis xustas e boas, tanto que se dic\u00eda que estaban directamente inspiradas por Zeus. C\u00f3ntase que Minos visitaba periodicamente a cova onde se criaba Zeus e recib\u00eda os seus consellos. Con Minos, Creta estendeu o seu dominio por todo o Mar Exeo. No transcurso desta expansi\u00f3n militar e como vinganza pola morte do seu fillo Androxeo conquistou Atenas, contra a que lanzou tal maldici\u00f3n que caeu unha terrible peste sobre a cidade, o que obrigou \u00f3s atenienses a rendirse sen condici\u00f3ns. Minos esixiulles o env\u00edo dun tributo anual formado por catorce mozos de \u00e1mbolos sexos, sete mozos e sete mozas , para alimento de Minotauro, a quen ti\u00f1a encerrado no labirinto que lle constru\u00edra D\u00e9dalo.\nTam\u00e9n conquistou M\u00e9gara, onde reinaba o rei Niso. Niso era invencible sempre que conservara un guecho de pelo vermello, oculto entre a s\u00faa cabeleira branca. Pero a filla, Escila, namorouse de Minos e traizoou \u00f3 pai, cort\u00e1ndolle o guecho de pelo. Niso morreu e Minos conquistou M\u00e9gara, pero matou a Escila por traizoar \u00f3 seu pai. Escila foi transformada nunha ave mari\u00f1a, perseguida sen descanso polo pai Niso, transformado nunha aguia mari\u00f1a . \nMinos encerrara a D\u00e9dalo e \u00f3 seu fillo \u00cdcaro no labirinto, que quedara baleiro trala morte de Minotauro, como castigo porque no resultou tan inviolable como se esperaba. Pero D\u00e9dalo conseguiu fuxir mediante unhas \u00e1s que pegou \u00f3 seu corpo . Minos buscouno de cidade en cidade, utilizando unha proba: quen lograse enfiar unha buguina recibir\u00eda unha gran recompensa. As\u00ed chegou a Camico, en Sicilia, onde o rei C\u00f3calo encargou \u00f3 anci\u00e1n D\u00e9dalo que solucionase o enigna. Efectivamente, D\u00e9dalo atou un f\u00edo a unha formiga que recorreu todo o interior da cuncha, enfi\u00e1ndoa totalmente. Minos adivi\u00f1ou que iso era obra de D\u00e9dalo e esixiu \u00f3 rei que llelo entregara, pero C\u00f3calo convenceuno de que primeiro tomara un ba\u00f1o, e as s\u00faas fillas, quizais instigadas por D\u00e9dalo, mat\u00e1rono botando sobre el auga a ferver .\nA\u00ednda que os cretenses intentaron vingar a morte do seu rei e atacaron Sicilia, foron derrotados.\nMinos, xu\u00edz no Hades.\n\u00d3 morrer, descendeu ao inframundo, e os deuses nome\u00e1rono, en reco\u00f1ecemento \u00f3 seu labor \u00e1 hora de ditar leis, como un dos xu\u00edces do Hades, xunto \u00f3 seu irm\u00e1n Radamantis e a \u00c9aco. Radamantis xulga as almas dos orientais, \u00c9aco a dos occidentais e Minos ti\u00f1a o voto decisivo.\nNa \"Eneida\" de Virxilio, Minos xulgaba a aqueles \u00f3s que se aplicara a pena de morte tras ser acusados falsamente. Est\u00e1 sentado sobre unha urna xigante, e decide o destino das almas.\nNa \"Divina Comedia\" de Dante, Minos escoita as confesi\u00f3ns dos mortos sentado no segundo c\u00edrculo do inferno, que \u00e9 propiamente o comezo do inferno. Tras xulgar os pecados de cada alma asigna o castigo envi\u00e1ndoos a un c\u00edrculo e subc\u00edrculo espec\u00edfico de acordo coa falta m\u00e1is grave relatada. Fai esta indicaci\u00f3n dando un determinado n\u00famero de voltas \u00e1 s\u00faa cola \u00f3 redor do seu corpo"}
{"id": "16784", "revid": "1822", "url": "https://gl.wikipedia.org/wiki?curid=16784", "title": "Tit\u00e1n", "text": "Tit\u00e1n pode referirse a:"}
{"id": "16785", "revid": "27155", "url": "https://gl.wikipedia.org/wiki?curid=16785", "title": "Sivapithecus", "text": "Sivapithecus \u00e9 un x\u00e9nero extinto de primates hom\u00ednidos do Mioceno. Os seus f\u00f3siles, datados entre 12,5 a 8,5 mill\u00f3ns de anos de antig\u00fcidade (Serravalliense a Tortoniense), foron achados desde o s\u00e9culo XIX en Siwalik Hills, no que actualmente son a India e Paquist\u00e1n. Calquera das especies deste x\u00e9nero poder\u00edan ser devanceiros do orangut\u00e1n moderno.\nAchado.\nDende 1961 coa descuberta de restos dunha mand\u00edbula parecida por Richard Leakey, e sobre todo tras unha serie de artigos de Elwyn Simons e David Pilbeam sobre a s\u00faa dentame, pensouse que era un antepasado humano, ata que en 1981 novos descubrimentos de simios f\u00f3siles en Turqu\u00eda e Paquist\u00e1n invalidaron as conclusi\u00f3ns previas, e agora a maior\u00eda dos investigadores clasif\u00edcano dentro do x\u00e9nero \"Sivapithecus\", un antepasado do orangut\u00e1n."}
{"id": "16786", "revid": "23204", "url": "https://gl.wikipedia.org/wiki?curid=16786", "title": "Lingua akaselem", "text": "O akaselem \u00e9 unha lingua n\u00edxer-congo que se fala en Togo.\nDistribuci\u00f3n xeogr\u00e1fica.\nF\u00e1lase na prefectura de Tchamba, ao leste de Sokod\u00e9\nLigaz\u00f3ns externas.\nO akaselem no Ethnologue"}
{"id": "16787", "revid": "98629", "url": "https://gl.wikipedia.org/wiki?curid=16787", "title": "Lingua akawaio", "text": "O akawaio \u00e9 unha lingua caribe que se fala en G\u00fciana, Venezuela e o Brasil.\nFalantes.\nEn total son 6.481, distribu\u00eddos en:\nDistribuci\u00f3n xeogr\u00e1fica.\nEn G\u00fciana f\u00e1lase na rexi\u00f3n centro occidental, nas bac\u00edas do alto r\u00edo Mazanur\u00ed e dos seus afluentes Potaro, Ireng e Cotingo. No Brasil f\u00e1lase en Roraima, aqu\u00ed a lingua recibe o nome de ingarik\u00f3. En Venezuela vive unha comunidade que chegou en 1969, trala rebeli\u00f3n de Rupununi, actualmente localizados en San Mart\u00edn del Turumb\u00e1n e alg\u00fans casar\u00edos dispersos no estado de Bol\u00edvar (Venezuela)\nUsos sociais.\nSpike Gildea e Desrey Fox, ling\u00fcistas da Universidade Rice desenvolveron unha ortograf\u00eda para a lingua, que empregan as comunidades da G\u00fciana, a\u00ednda que xa antes os misioneiros desenvolveron formas escritas da lingua e en 1873 traduciron partes da Biblia ao akawaio."}
{"id": "16788", "revid": "98629", "url": "https://gl.wikipedia.org/wiki?curid=16788", "title": "M\u00fasica celta", "text": "M\u00fasica celta \u00e9 un termo popular que fai referencia \u00e1 m\u00fasica tradicional dos pobos do Atl\u00e1ntico Europeo: Irlanda (\u00c9ire), Escocia (Alba), Gales (Cymru), Cornualla (Kernow), Illa de Mann, a Breta\u00f1a (Breizh), Asturias e Galiza; mesturada en ocasi\u00f3ns con patr\u00f3ns de m\u00fasica medieval.\nOs instrumentos musicais que a caracterizan son o acorde\u00f3n, a concertina a arpa, a guitarra ac\u00fastica, o bouzouki irland\u00e9s a frauta traveseira irlandesa o violino, o bodhr\u00e1n os whistles a bombarda bretoa e especialmente a sempre protagonista gaita de fol.\nExisten diversos sub-tipos de \"m\u00fasica celta\".\nO termo \"m\u00fasica celta\" pode referirse \u00e1s composici\u00f3ns musicais baseadas en patr\u00f3ns medievais dos pobos da fachada atl\u00e1ntica europea (dentro da m\u00fasica folk galega destacar\u00eda neste sub-tipo o gaiteiro Carlos N\u00fa\u00f1ez ou Luar na Lubre), tam\u00e9n pode referirse \u00e1 m\u00fasica popular e aos c\u00e1nticos populares deses pobos (no caso galego a mellor representante \u00e9 Mercedes Pe\u00f3n), ou pode referirse a m\u00fasica espiritual (a irlandesa Enya \u00e9 a representante deste estilo que goza do m\u00e1is reco\u00f1ecemento internacional)."}
