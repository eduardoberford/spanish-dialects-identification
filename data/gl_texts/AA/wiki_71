{"id": "46878", "revid": "98629", "url": "https://gl.wikipedia.org/wiki?curid=46878", "title": "Espectroscopia", "text": "A espectroscopia \u00e9 o estudo do espectro luminoso dos corpos, con aplicaci\u00f3ns en qu\u00edmica, f\u00edsica e astronom\u00eda, entre outras disciplinas cient\u00edficas. A an\u00e1lise espectral, na cal se basea, permite detectar a absorci\u00f3n ou emisi\u00f3n de radiaci\u00f3n electromagn\u00e9tica de certas enerx\u00edas, e relacionar estas enerx\u00edas cos niveis de enerx\u00eda implicados nunha transici\u00f3n cu\u00e1ntica.\nOrixe.\nA luz visible \u00e9 fisicamente id\u00e9ntica a todas as radiaci\u00f3ns electromagn\u00e9ticas. \u00c9 visible para n\u00f3s porque os nosos ollos evolucionaron para detectar esta estreita banda de radiaci\u00f3n do espectro electromagn\u00e9tico completo. Esta banda \u00e9 a radiaci\u00f3n dominante que emite noso Sol.\nDesde a antig\u00fcidade, cient\u00edficos e fil\u00f3sofos especularon sobre a natureza da luz. A nosa comprensi\u00f3n moderna da luz comezou co experimento do prisma de Isaac Newton, co que comprobou que calquera feixe incidente de luz branca, non necesariamente procedente do Sol, descomponse no espectro do arco da vella (do vermello ao violeta). Newton tivo que se esforzar en demostrar que as cores non eran introducidas polo prisma, sen\u00f3n que realmente eran os constitu\u00edntes da luz branca. Posteriormente, p\u00faidose comprobar que cada cor correspond\u00eda a un \u00fanico intervalo de frecuencias ou lonxitudes de onda.\nNos s\u00e9culos XVIII e XIX, o prisma usado para descompo\u00f1er a luz foi reforzado con rege\u00f1as e lentes telesc\u00f3picas co que se conseguiu as\u00ed unha ferramenta m\u00e1is potente e precisa para examinar a luz procedente de distintas fontes. Fraunhofer utilizou este espectroscopio inicial para descubrir que o espectro da luz solar estaba dividido por unha serie de li\u00f1as escuras, cuxas lonxitudes de onda se calcularon con extremo coidado. Pola contra, a luz xerada en laboratorio mediante o quecemento de gases, metais e sales mostraba unha serie de li\u00f1as estreitas, coloreadas e brillantes sobre un fondo escuro. A lonxitude de onda de cada unha destas bandas era caracter\u00edstica do elemento qu\u00edmico que fora quentado. Por ent\u00f3n, xurdiu a idea de utilizar estes espectros como \"pegada digital\" dos elementos observados. A partir dese momento, desenvolveuse unha verdadeira industria dedicada exclusivamente \u00e1 realizaci\u00f3n de espectros de todos os elementos e compostos co\u00f1ecidos. \nTam\u00e9n se descubriu que se se quentaba un elemento o suficientemente (incandescente), produc\u00eda luz branca continua, un espectro completo de todas as cores, sen ning\u00fan tipo de li\u00f1a ou banda escura no seu espectro. En pouco tempo chegou o progreso: pasouse a luz incadescente de espectro continuo por unha fina pel\u00edcula dun elemento qu\u00edmico elixido que estaba a temperatura menor. O espectro resultante ti\u00f1a li\u00f1as escuras, id\u00e9nticas \u00e1s que aparec\u00edan no espectro solar, precisamente nas frecuencias onde o elemento qu\u00edmico particular produc\u00eda as s\u00faas li\u00f1as brillantes cando se quentaba. \u00c9 dicir, cada elemento emite e absorbe luz a certas frecuencias fixas caracter\u00edsticas do mesmo.\nAs li\u00f1as escuras de Fraunhofer, que aparec\u00edan no espectro solar, son o resultado da absorci\u00f3n de certas frecuencias caracter\u00edsticas (que forman parte do espectro continuo de luz emitido polo interior do Sol, moito m\u00e1is quente) polos elementos qu\u00edmicos presentes nas capas m\u00e1is exteriores da nosa estrela. A\u00ednda hab\u00eda d\u00fabidas: en 1878, no espectro solar detect\u00e1ronse li\u00f1as que non casaban coas de ning\u00fan elemento co\u00f1ecido. Diso, os astr\u00f3nomos predixeron a existencia dun elemento novo, chamado helio. En 1895 descubriuse o helio terrestre.\nA comezos do s\u00e9culo XX mellorouse grandemente a fiabilidade e precisi\u00f3n dos espectroscopios, da man de Elmer Imes.\nDe igual forma que a teor\u00eda universal da gravitaci\u00f3n de Newton probou que se poden aplicar as mesmas leis tanto na superficie da Terra como para definir as \u00f3rbitas dos planetas, a espectroscopia demostrou que existen os mesmos elementos qu\u00edmicos tanto na Terra como no resto do Universo.\nRelaci\u00f3n co estudo dos astros.\nOs astros, as\u00ed como a materia interestelar, emiten ondas electromagn\u00e9ticas; os astr\u00f3nomos chegaron ao co\u00f1ecemento de canto sabemos do \u00e1mbito extraterrestre descifrando as mensaxes que portan esas ondas cando chegan ao noso planeta. Debe advertirse que a emisi\u00f3n e as modificaci\u00f3ns ulteriores experimentadas por esas radiaci\u00f3ns son resultado de non poucos factores: a composici\u00f3n qu\u00edmica da fonte que os emite, temperatura, presi\u00f3n e grao de ionizaci\u00f3n a que se acha a mesma, influencia dos campos magn\u00e9ticos e el\u00e9ctricos etc. Por outra banda, como os f\u00edsicos reproduciron nos seus laboratorios eses diferentes estados da materia e obtido os espectros correspondentes, estes serven de patr\u00f3ns que permiten analizar os espectros dos corpos celestes e extraer toda a informaci\u00f3n que conte\u00f1en. No caso dos espectros luminosos, os estudos constit\u00faen a an\u00e1lise espectral.\nAdemais de indicar a composici\u00f3n qu\u00edmica da fonte luminosa e o estado f\u00edsico da s\u00faa materia, o espectro revela se o corpo luminoso e a Terra ach\u00e9ganse ou se afastan entre si, ademais de indicar a velocidade relativa \u00e1 que o fan (\"efecto Doppler-Fizeau\")."}
{"id": "46879", "revid": "56817", "url": "https://gl.wikipedia.org/wiki?curid=46879", "title": "Biolox\u00eda celular", "text": "A biolox\u00eda celular ou citolox\u00eda \u00e9 a p\u00f3la da biolox\u00eda que estuda as c\u00e9lulas no que se refire \u00e1 s\u00faa estrutura, \u00e1s s\u00faas funci\u00f3ns e \u00e1 s\u00faa importancia na complexidade dos seres vivos. Atendendo \u00e1 s\u00faa organizaci\u00f3n celular, os seres vivos clasificaranse en acelulares (virus, viroides) e celulares, sendo estes \u00e1 s\u00faa vez clasificados en eucariontes e procariontes.\nPara alcanzar os seus obxectivos, os bi\u00f3logos celulares vense obrigados a estudar os compo\u00f1entes da c\u00e9lula a nivel molecular; as\u00ed que coa invenci\u00f3n do microscopio \u00f3ptico foi posible observar estruturas nunca antes vistas polo ser humano, as c\u00e9lulas. Esas estruturas estud\u00e1ronse m\u00e1is detalladamente co emprego de t\u00e9cnicas de citoqu\u00edmica e coa axuda fundamental do microscopio electr\u00f3nico.\nCompo\u00f1entes principais.\nA biolox\u00eda celular c\u00e9ntrase na comprensi\u00f3n do funcionamento dos sistemas celulares, de como estas c\u00e9lulas reg\u00falanse e a comprensi\u00f3n do funcionamento das s\u00faas estruturas. Os compo\u00f1entes principais do estudo celular son:\nHistoria.\nA primeira referencia ao concepto de c\u00e9lula data do s\u00e9culo XVII cando o ingl\u00e9s Robert Hooke empregou este termo para referirse aos pequenos ocos poli\u00e9dricos que constitu\u00edan a estrutura de certos tecidos vexetais como o cortiza. Ata o s\u00e9culo XIX non se desenvolve este concepto considerando a s\u00faa estrutura interior. \u00c9 neste s\u00e9culo cando se desenvolve a teor\u00eda celular, que reco\u00f1ece a c\u00e9lula como a unidade b\u00e1sica de estrutura e funci\u00f3n de todos os seres vivos, idea que constit\u00fae desde ent\u00f3n un do alicerces da biolox\u00eda moderna. Foi esta teor\u00eda a que desprazou en boa medida as investigaci\u00f3ns biol\u00f3xicas ao terreo microsc\u00f3pico pois non son visibles a primeira ollada.\nA investigaci\u00f3n microsc\u00f3pica axi\u00f1a dar\u00eda lugar ao descubrimento da estrutura celular interna inclu\u00edndo o n\u00facleo, os cromosomas, o aparato de Golgi e outros org\u00e1nulos celulares as\u00ed como a identificaci\u00f3n da relaci\u00f3n existente entre a estrutura e a funci\u00f3n dos org\u00e1nulos celulares. Xa no s\u00e9culo XX a introduci\u00f3n do microscopio electr\u00f3nico revelou detalles das ultraestrutura celular e a aparici\u00f3n da histoqu\u00edmica e da citoqu\u00edmica. Tam\u00e9n se descubriu a base material da herdanza cos cromosomas e o ADN coa aparici\u00f3n da citoxen\u00e9tica."}
{"id": "46880", "revid": "736", "url": "https://gl.wikipedia.org/wiki?curid=46880", "title": "Conductividade", "text": ""}
{"id": "46881", "revid": "23204", "url": "https://gl.wikipedia.org/wiki?curid=46881", "title": "L\u00e1baro", "text": "O l\u00e1baro \u00e9 un monograma empregado polas lexi\u00f3ns romanas despois da vitoria de Constantino I o Grande na batalla da Ponte Milvio sobre Maxencio no ano 312. O monograma consiste na utilizaci\u00f3n das d\u00faas primeiras letras da palabra Cristo en grego e sobrepostas entre si. A letra X (khi) e a P (rho), como unha abreviatura de XP(I\u03a3TO\u03a3), nome de Xesucristo.\n\u00c1 substituci\u00f3n das vellas aguias imperiais nos estandartes romanos por Constantino un d\u00eda antes da batalla contra as tropas de Maxencio polo labarum d\u00e9uselle unha explicaci\u00f3n milagreira. Segundo Lactancio, que fora preceptor e titor do fillo do emperador, Crispo, e no seu libro \"Mortibus Persecutorum\" Constantino so\u00f1ou o d\u00eda antes da batalla cun s\u00edmbolo e cunha voz que lle dic\u00eda \"in hoc signo, vinces\" (\"con este signo vencer\u00e1s\"), e mandou preparar os escudos dos seus lexionarios e os seus estandartes co s\u00edmbolo so\u00f1ado.\nPero Eusebio de Cesarea, bispo que escribiu unha historia da Igrexa primitiva, d\u00e1lle d\u00faas explicaci\u00f3ns. A primeira delas \u00e9 que, moito antes da batalla, o emperador tivera unha visi\u00f3n na Galia, cami\u00f1o de Roma e as verbas que ve nesta visi\u00f3n, traducidas, \"con isto, triunfo\". A segunda versi\u00f3n dos feitos d\u00e1a no seu libro \"A vida de Constantino\", e d\u00e1lle pulo \u00e1 visi\u00f3n conxunta. O d\u00eda antes da batalla, o ex\u00e9rcito encom\u00e9ndase aos seus diversos deuses para lles axuden na loita. Pero mirando o ceo, Constantino e mailo seu ex\u00e9rcito ven a visi\u00f3n da cruz. Esa noite Constantino tivo o so\u00f1o da aparici\u00f3n de Cristo, no que lle encomendaba usar nos escudos dos seus soldados o s\u00edmbolo so\u00f1ado, dic\u00edndolle as verbas xa co\u00f1ecidas de \"in hoc signo, vinces\". Non se sabe se foi un milagre, pero o que si parece estra\u00f1o \u00e9 que 40.000 homes gardasen silencio sobre este feito, a\u00ednda que Eusebio d\u00e1 conta de que Constantino falaba del a quen o quer\u00eda escoitar.\nTres anos despois da batalla, erixiuse o Arco de Constantino en Roma, e nos gravados non aparece o \"lauburum\", mentres que si hai alusi\u00f3ns ao \"Sol Invictus\" que non \u00e9 outro que Apolo, do que era seguidor, e xa aparec\u00eda nas primeiras cu\u00f1acions de moedas de Constantino. M\u00e1is tarde, si que comeza a aparecer no anverso das moedas do emperador e doutros emperadores posteriores.\nOutras orixes do l\u00e1baro \u00e9 o seu uso polas lexi\u00f3ns romanas est\u00e1n no l\u00e1baro c\u00e1ntabro e o lauburu vasco, a\u00ednda que non te\u00f1en fontes que as apoien.\nEtimolox\u00eda e evoluci\u00f3n.\nA\u00ednda que a s\u00faa orixe \u00e9 moi discut\u00edbel, d\u00e1se por feito que a s\u00faa etimolox\u00eda procede da verba latina \"laureum\" (loureiro), mentres que outros o ligan ao termo celta *\"lab(a)ro\"- 'elocuente' que est\u00e1 na orixe do gal\u00e9s moderno \"llafar\" (falar).\nO certo \u00e9 que dende aquela asociouse ao cristianismo e \u00e1 s\u00faa simbolox\u00eda. Ag\u00e1s para a corrente restauracionista, que afirma a s\u00faa orixe pag\u00e1, pola falta do seu uso antes do s\u00e9culo III, onde aparece nos cadaleitos cristi\u00e1ns. Pero parece ser de orixe cristi\u00e1, xa que Xuliano o Ap\u00f3stata o fai desaparecer dos seus estandartes, pero \u00e9 de novo restaurado polos emperadores cristi\u00e1ns posteriores.\nA s\u00faa evoluci\u00f3n contin\u00faa, e na \u00e9poca rom\u00e1nica, eng\u00e1deselle a cruz da chamada Gloria Eterna, onde est\u00e1n xunguidas as letras alfa e omega. \u00c9 unha cruz coas letras alfa en mai\u00fascula e omega en min\u00fascula, que xa aparecen na Biblia, ao final do libro da Apocalipse, 22, vers\u00edculo 13, onde se di \"Eu son o alfa e o omega\", e co\u00f1ecendo o alfabeto grego, sempre se representan as mai\u00fasculas a car\u00f3n das min\u00fasculas, e polo tanto o alfa \u00e9 mai\u00fascula e o omega \u00e9 min\u00fascula. Cristo di que el \u00e9 o alfa e o omega de todas as cousas, o principio e a fin de todo, e isto p\u00f3dese escribir coas letras gregas e todas as cousas est\u00e1n en Deus.\nNa \u00e9poca medieval, especialmente na Alta Idade Media, ambas as cruces unif\u00edcanse e ampl\u00edanse, dando lugar ao actual crism\u00f3n, onde aparece o alfa en mai\u00fascula e o omega en min\u00fascula. Eng\u00e1deselle o S na parte baixa do brazo vertical, que representa o Esp\u00edrito Santo."}
{"id": "46882", "revid": "51040", "url": "https://gl.wikipedia.org/wiki?curid=46882", "title": "Veleno", "text": "Un veleno \u00e9 calquera substancia t\u00f3xica, xa sexa s\u00f3lida, l\u00edquida ou gasosa, que pode producir unha enfermidade, lesi\u00f3n, ou que altera as funci\u00f3ns do organismo cando entra en contacto cun ser vivo, ata provocando a morte.\nCaracter\u00edsticas.\nOs velenos son substancias que bloquean ou inhiben unha reacci\u00f3n qu\u00edmica, un\u00edndose a un catalizador ou enzima m\u00e1is fortemente que o reactivo normal. Esta definici\u00f3n descarta fen\u00f3menos f\u00edsicos como a calor, a radiaci\u00f3n, a presi\u00f3n etc., que tam\u00e9n poden provocar lesi\u00f3ns nos organismos.\nSegundo Theophrastus Bombastus von Hohenheim, chamado Paracelso:\nSegundo a observaci\u00f3n de Paracelso, todas as substancias son t\u00f3xicas a doses altas, como a auga, o os\u00edxeno e as vitaminas. Os velenos son substancias nocivas a doses ou concentraci\u00f3ns moi baixas.\nA diferenza entre un veleno e un f\u00e1rmaco \u00e9 a dose administrada ou acumulada no corpo, pero xeralmente un veleno \u00e9 mortal a unha determinada dose e sen ningunha funci\u00f3n terap\u00e9utica.\nOrixe.\nOs velenos poden ter unha orixe:\nA ciencia encargada dos estudos de velenos ou substancias t\u00f3xicas ch\u00e1mase toxicolox\u00eda."}
{"id": "46883", "revid": "89787", "url": "https://gl.wikipedia.org/wiki?curid=46883", "title": "Pablo Morillo", "text": "Pablo Morillo, conde de Cartaxena de Indias e marqu\u00e9s de la Puerta, nado en Fuentesecas (provincia de Zamora) o 5 de maio de 1775 e finado en Bar\u00e8ges (Occitania) o 27 de xullo de 1837, foi un destacado militar espa\u00f1ol, que loitou na guerra da Independencia espa\u00f1ola (1808-1814) e, posteriormente, en Latinoam\u00e9rica, defendendo o dominio colonial espa\u00f1ol.\nTraxectoria.\nEn 1787 ingresou no corpo de Infanter\u00eda de Mari\u00f1a, actuando, a\u00ednda ben novo, en Tol\u00f3n, Francia, e na Batalla de Trafalgar (1805), sendo ascendido a sarxento. No inicio da guerra da Independencia, Morillo estar\u00eda presente na batalla de Bail\u00e9n, val\u00e9ndolle a s\u00faa actuaci\u00f3n o ascenso a capit\u00e1n. Foi logo enviado a Galicia, pola Xunta Suprema Central.\nEn Galicia.\nMorillo, como militar, act\u00faa nas comarcas mi\u00f1otas da actual provincia de Pontevedra, onde se incorpora as guerrillas al\u00ed combatentes, con mandos como Cachamu\u00ed\u00f1a, chegando a obter o grao de coronel. Participa logo no cerco de Vigo, cidade que \u00e9 reconquistada o 28 de marzo de 1809. Despois acode ao cerco de Tui, e m\u00e1is tarde ao de Santiago de Compostela, que se toma en maio dese mesmo ano. Apenas dous meses logo Morillo dirixe a vitoria de Ponte Sampaio, do 7 ao 8 de xu\u00f1o de 1809, na que cae derrotado o xeneral Ney.\nCoas tropas napole\u00f3nicas xa en franca retirada de Galicia, Morillo sae para Castela. En 1813 participa na batalla de Vitoria.\nEn Am\u00e9rica.\nVolto a Espa\u00f1a Fernando VII, Morillo, xa xeneral, \u00e9 destinado a Hispanoam\u00e9rica en 1814. O seu comportamento al\u00ed \u00e9 cualificado de duro e brutal. Morillo toma Cartaxena de Indias e Santa Fe, obtendo vitorias sobre Sim\u00f3n Bol\u00edvar e Nari\u00f1o, sendo quen de recuperar o dominio espa\u00f1ol sobre o antigo vicerreinado de Nova Granada. Por\u00e9n foi derrotado por Bol\u00edvar en Boyac\u00e1. Ante o cariz adverso que tomaban os acontecementos, Morillo recibe instruci\u00f3ns desde Espa\u00f1a para que entre en negociaci\u00f3ns cos insurrectos. As conversas rematan co Armisticio de Trujillo (1820). Nese mesmo ano regresa a Espa\u00f1a, onde o rei Fernando VII, o recompensar\u00e1 outorg\u00e1ndolle os t\u00edtulos de conde de Cartaxena de Indias e marqu\u00e9s de la Puerta.\n\u00daltimos anos.\nO pronunciamento de Rafael del Riego, que instaura o liberalismo (Trienio liberal), parece decantar a Morillo do lado liberal, mais a entrada do duque de Angulema e os \"Cen mil fillos de San Lu\u00eds\" mostra un Morillo colaborador cos absolutistas, perseguindo os liberais: vitorias de Compostela e Ponte Sampaio, toma da Coru\u00f1a e Vigo. Por\u00e9n ao retomar Fernando VII o poder absoluto, Morillo termina por exiliarse en Francia. En 1832, con todo, Morillo \u00e9 nomeado capit\u00e1n xeneral de Galicia, posto desde o cal emprender\u00e1 a represi\u00f3n contra o carlismo. As\u00ed e todo en 1836, pasa de novo a Francia, por motivos de sa\u00fade."}
{"id": "46884", "revid": "98629", "url": "https://gl.wikipedia.org/wiki?curid=46884", "title": "Campionato de Europa de Atletismo", "text": "O Campionato de Europa de Atletismo (en ingl\u00e9s \"European Athletics Championship\") \u00e9 un evento atl\u00e9tico peri\u00f3dico organizado pola Asociaci\u00f3n Europea de Atletismo (\"European Athletic Association\", EAA) que se celebra, inicialmente cada catro anos e desde 2010 cada dous, nunha cidade previamente designada.\nA primeira edici\u00f3n celebrouse en 1934 en Tur\u00edn, Italia, e ata o 2021 celebr\u00e1ronse 24 edici\u00f3ns. En 1942 non se disputou o campionato por mor da segunda guerra mundial. A edici\u00f3n de 2020, que se hab\u00eda celebrar en Par\u00eds, foi cancelada por culpa da pandemia de coronavirus."}
{"id": "46886", "revid": "23204", "url": "https://gl.wikipedia.org/wiki?curid=46886", "title": "Flu\u00eddo", "text": "Un flu\u00eddo \u00e9 unha substancia ou medio continuo que se deforma continuamente no tempo ante a aplicaci\u00f3n dunha solicitaci\u00f3n ou esforzo cortante sen importar a magnitude desta. Tam\u00e9n se pode definir un flu\u00eddo como aquela substancia que, debido \u00e1 s\u00faa pouca cohesi\u00f3n intermolecular, carece de forma propia e adoita a forma do recipiente que o cont\u00e9n.\nClasificaci\u00f3n.\nOs flu\u00eddos p\u00f3dense clasificar de acordo a diferentes caracter\u00edsticas que presentan en:\nOu tam\u00e9n en:\nMovemento.\nO movemento dos gases e os l\u00edquidos pode estudarse en forma aproximada mediante as ecuaciones da din\u00e1mica de flu\u00eddos baixo a hip\u00f3tese do medio continuo. Con todo, para que dita hip\u00f3tese sexa v\u00e1lida o percorrido libre medio das mol\u00e9culas que constit\u00faen os devanditos materiais debe ser moito menor que unha lonxitude caracter\u00edstica do sistema f\u00edsico no que se atopa o gas ou o l\u00edquido en cuesti\u00f3n. Deste xeito, as variables de estado do material, tales como a presi\u00f3n, a densidade e a velocidade poder\u00e1n ser consideradas como funci\u00f3ns continuas do espazo e do tempo, conducindo naturalmente \u00e1 descrici\u00f3n do material como un medio continuo.\n\u00d3 dividir a lonxitude do percorrido libre medio das mol\u00e9culas pola lonxitude caracter\u00edstica do sistema, obtense un n\u00famero adimensional denominado n\u00famero de Knudsen. Calculando o n\u00famero de Knudsen \u00e9 f\u00e1cil saber cando pode describirse o comportamento de l\u00edquidos e gases mediante as ecuaci\u00f3ns da din\u00e1mica dos flu\u00eddos. En efecto, se o n\u00famero de Knudsen \u00e9 menor \u00e1 unidade, a hip\u00f3tese do continuo poder\u00e1 ser aplicada; se o n\u00famero de Knudsen \u00e9 semellante \u00e1 unidade ou maior, deber\u00e1 recorrerse \u00e1s ecuaci\u00f3ns da mec\u00e1nica estat\u00edstica para describir o comportamento do sistema.\nCando o n\u00famero de Knudsen \u00e9 semellante ou maior \u00e1 unidade, o percorrido libre medio das mol\u00e9culas \u00e9 do mesmo tama\u00f1o (aproximadamente) que o sistema f\u00edsico que cont\u00e9n \u00f3 material. Nestas circunstancias, dada unha rexi\u00f3n do espazo do tama\u00f1o da lonxitude caracter\u00edstica, s\u00f3 ocasionalmente pasar\u00e1 unha mol\u00e9cula por devandita rexi\u00f3n. \u00c9 por iso que a rexi\u00f3n de n\u00fameros de Knudsen pr\u00f3ximos ou maiores \u00e1 unidade denom\u00ednase tam\u00e9n rexi\u00f3n de gases rarificados."}
{"id": "46890", "revid": "41807", "url": "https://gl.wikipedia.org/wiki?curid=46890", "title": "Gustave Dor\u00e9", "text": "Gustave Dor\u00e9, nado en Estrasburgo o 6 de xaneiro de 1832 e finado en Par\u00eds o 23 de xaneiro de 1883, foi un ilustrador e pintor franc\u00e9s. A s\u00faa val\u00eda foi reco\u00f1ecida internacionalmente durante a s\u00faa vida.\nTraxectoria.\nFillo dun enxe\u00f1eiro de Cami\u00f1os, comezou a dese\u00f1ar aos trece anos as primeiras litograf\u00edas. Un ano despois, publicouse o seu primeiro \u00e1lbum: \"Les travaux d'Hercule\" (Os traballos de H\u00e9rcules). Aos quince anos, Gustave Dor\u00e9 \u00e9 enrolado como caricaturista no \"Journal pour rire\" (Xornal para rir) de Charles Philipon. No mesmo ano, en 1848, estr\u00e9ase no famoso Sal\u00f3n con dous dese\u00f1os \u00e1 pluma. En 1849, no pasamento do pai, xa \u00e9 moi co\u00f1ecido con tan s\u00f3 dezaseis anos. Vive ent\u00f3n preto da mai. A partir de 1851, ao tempo que exp\u00f3n os seus lenzos, realiza tam\u00e9n algunha escultura de tema relixioso e colabora con diversas revistas como o \"Journal pour tous\" (Xornal para todos). En 1854, o editor Joseph Bry publica unha edici\u00f3n das obras de Fran\u00e7ois Rabelais, ilustrada cunha centena das s\u00faas gravuras. Entre 1861 e 1868, ilustra \"A Divina Comedia\" de Dante.\nDe cada m\u00e1is reco\u00f1ecido, ao tempo autodidacta e exuberante, Gustave Dor\u00e9 ilustrar\u00e1 entre 1852 e 1883 m\u00e1is de cento e vinte volumes que non s\u00f3 aparecer\u00edan en Francia, sen\u00f3n tam\u00e9n en Inglaterra, na Alema\u00f1a e Rusia. Gustave Dor\u00e9 influir\u00e1 en numerosos ilustradores.\nComo pintor realizar\u00eda as s\u00faas obras principais : \"L'Enigme\" (O Enigma) (Museo de Orsay) e \"Le Christ quittant le pr\u00e9toire\" (Ecce Homo) (1867-1872), un cadro de 6 metros de alto e 9 metros de ancho Museo de arte moderna e contempor\u00e1nea de Estrasburgo.\nEn 1931, Henri Leblanc publicou un cat\u00e1logo razoado que recolle 9.850 ilustraci\u00f3ns, 68 t\u00edtulos de m\u00fasica, 5 carteis, 51 litograf\u00edas orixinais, 54 aguadas, 526 dese\u00f1os, 283 acuarelas, 133 pinturas e 45 esculturas.\nObras ilustradas por Gustave Dor\u00e9.\nGustave Dor\u00e9 ilustrou m\u00e1is de cen obras mestras da literatura universal"}
{"id": "46898", "revid": "785", "url": "https://gl.wikipedia.org/wiki?curid=46898", "title": "Filipe I de Castela", "text": "Filipe de Habsburgo, alcumado \"o Fermoso\", nado en Bruxas (Flandres) o 22 de xullo de 1478 e finado en Burgos o 25 de setembro de 1506, foi un nobre da casa de Habsburgo, arquiduque de Austria, duque de Borgo\u00f1a, Brabante, Limburgo e Luxemburgo, conde de Flandres, Habsburgo, Hainaut, Holanda, Zelandia, Tirol e Artois, se\u00f1or de Antuerpen e Malinas, entre outras cidades (1482 - 1506), e rei de Castela e de Le\u00f3n (1504 - 1506) polo seu matrimonio con Xoana, filla e herdeira dos Reis Cat\u00f3licos.\nFoi quen trouxo a li\u00f1axe dos Habsburgo nos territorios da actual Espa\u00f1a. O apelativo \"o Fermoso\", deullo o rei Lu\u00eds XII de Francia. En 1501, Filipe e Xoana viaxaban cara a Castela para seren coroados e detiv\u00e9ronse en Blois. Al\u00ed o rei franc\u00e9s recibiunos, a velo exclamou: \"Vela\u00ed un fermoso pr\u00edncipe\".\nTraxectoria.\nEra fillo de Maximiliano I, emperador de Alema\u00f1a e de Mar\u00eda de Borgo\u00f1a. O seu pai pactou o seu matrimonio con Xoana, filla dos Reis Cat\u00f3licos, no marco da Liga Santa que uniu a monarqu\u00eda castel\u00e1-aragonesa co Sacro Imperio, Inglaterra, N\u00e1poles, a rep\u00fablica de X\u00e9nova e o ducado de Mil\u00e1n contra as pretensi\u00f3ns hexem\u00f3nicas de Francia na pen\u00ednsula italiana (1495).\nDeste matrimonio naceran 6 fillos:\nNos Pa\u00edses Baixos borgo\u00f1\u00f3ns (B\u00e9lxica, Holanda e Luxemburgo) actuou como un administrador competente e un soberano popular e amado, que soubo unir os intereses dos seus diversos territorios, demostrando especial talento para planear reformas e para dar tranquilidade e paz logo de anos de turbulencias pol\u00edticas.\nMortos os infantes Juan (1497) e Isabel (1498), as\u00ed como o fillo desta \u00faltima, o infante Miguel (1500), a s\u00faa esposa conv\u00e9rtese na herdeira de Castela e Arag\u00f3n. Morta a ra\u00ed\u00f1a Isabel a Cat\u00f3lica (1504), \u00e1brese o problema da sucesi\u00f3n nos reinos castel\u00e1ns. Pola Concordia de Salamanca (1505), ac\u00f3rdase o goberno conxunto de Filipe, Fernando de Arag\u00f3n e a propia Xoana. Por\u00e9n, as malas relaci\u00f3ns entre el (apoiado pola nobreza castel\u00e1) e o seu sogro, o rei Fernando o Cat\u00f3lico, obrigaron a este a renunciar ao poder en Castela para evitar un enfrontamento armado. Pola Concordia de Villaf\u00e1fila (1506), Fernando ret\u00edrase aos seus estados de Arag\u00f3n, como rei, e Filipe \u00e9 proclamado rei de Castela. Hai pois catro monarqu\u00edas na pen\u00ednsula neste momento: Portugal, Navarra, Castela-Le\u00f3n, Arag\u00f3n.\nEntre tanto, Xoana mostra visos de loucura, segundo alg\u00fans polos celos que lle produc\u00edan as infidelidades do marido, polo que sent\u00eda un amor tan apaixonado como pouco correspondido. A\u00ednda que as Cortes de Castela reunidas en Valladolid se negaron a declarar a incapacidade da ra\u00ed\u00f1a Xoana, Filipe I exerce o poder efectivo sen contar con ela. Tradicionalmente t\u00e9nselle censurado polo favoritismo que demostrou polos seus conterr\u00e1neos flamengos, as\u00ed como por repartiren d\u00e1divas e prebendas entre os nobres castel\u00e1ns para buscar o seu apoio; mais \u00e9 pos\u00edbel que iso respondese a unha estratexia dirixida a afianzar o poder real e a p\u00f3r couto as inxerencias de seu sogro nos asuntos castel\u00e1ns. A figura que atinxira maior preeminencia no seu breve goberno (mais non ata consideralo un valido) foi un escuro nobre, o se\u00f1or de Belmonte, de nome Juan Manuel.\nEn xu\u00f1o de 1506 desembarcou coa s\u00faa muller na Coru\u00f1a para dirixirse \u00e1 Pobra de Sanabria a reunirse co seu sogro, pasando a noite do d\u00eda 15 na vila da Gudi\u00f1a. A s\u00faa morte, que ocorreu na burgalesa Casa del Cord\u00f3n, foi tan s\u00fabita que correu o rumor de que seu sogro o envelenara. Segundo parece mentres se encontraba Filipe en Burgos, xogando aos birlos, tras a partida, suando a\u00ednda, bebeu abundante auga fr\u00eda, a consecuencia do cal caeu enfermo con alta febre e morreu uns d\u00edas despois. Por\u00e9n, os investigadores m\u00e1is recentes e autorizados atrib\u00faen a s\u00faa morte \u00e1 peste. O falecemento do monarca acrecentou a suposta loucura da ra\u00ed\u00f1a Xoana.\nFernando o Cat\u00f3lico aproveitou o d\u00e9bil estado mental da s\u00faa filla para encerrala no pazo de Tordesillas (Valladolid), do que xa no sair\u00e1 ata a s\u00faa morte, para converterse en rexente dos reinos castel\u00e1n-leoneses."}
{"id": "46899", "revid": "56817", "url": "https://gl.wikipedia.org/wiki?curid=46899", "title": "Mesozoos", "text": "Os mesozoos son un grupo de animais que historicamente clasific\u00e1ronse no subreino Agnotozoa, e hoxe en d\u00eda incl\u00faense no subreino Mesozoa e que antes inclu\u00edan a outros organismos con caracter\u00edsticas especiais que non encaixaban en ning\u00fan outro filo. Mais co incremento dos co\u00f1ecementos zool\u00f3xicos, moitos deses seres foron descartados quedando s\u00f3 dous grupos de seres vivos claramente emparentados entre eles e que m\u00e1is adiante comentaremos.\nA palabra mesozoo fai referencia a que estes seres at\u00f3panse no medio (\"meso\") entre o Phylum dos Protistas e o dos Metazoos.\nCaracter\u00edsticas.\nTr\u00e1tase de seres pluricelulares que non te\u00f1en unha clara orixe evolutiva e que posiblemente acadaron esta pluricelularidade por unha v\u00eda distinta aos Eumetazoos. Son parasitos vermiformes de animais como os cefal\u00f3podos, platelmintos, an\u00e9lidos, moluscos, equinodermos e nemertinos.\nSon animais que non te\u00f1en aparato circulatorio, nervioso e excretor, constitu\u00eddos por un n\u00famero limitado de c\u00e9lulas que \u00e9 constante de especie en especie (fen\u00f3meno de \"eutelia\"). S\u00f3 dispo\u00f1en de dous estratos: un interno, representado por un n\u00famero variable de c\u00e9lulas alongadas con funci\u00f3n reprodutiva, e outro externo, ciliado, dedicado \u00f3 movemento e a dixesti\u00f3n (somatoderma).\nClasificaci\u00f3n dos mesozoos.\nOs dous principais grupos de mesozoos son os seguintes:"}
{"id": "46901", "revid": "6", "url": "https://gl.wikipedia.org/wiki?curid=46901", "title": "Helena Villar Janeiro", "text": "Helena Villar Janeiro, nada en Becerre\u00e1 o 28 de setembro de 1940, \u00e9 unha escritora galega. Membro correspondente da Real Academia Galega desde 2017.\nTraxectoria.\nDespois de rematar o bacharelato, fixo estudos de Maxisterio en Lugo e posteriormente licenciouse en Filosof\u00eda e Letras (Secci\u00f3n de Pedagox\u00eda) na Universidade de Madrid, exercendo como profesora de ensino primario e secundario, acabando a s\u00faa carreira profesional en Santiago de Compostela. Como escritora cultiva varios x\u00e9neros, especialmente a poes\u00eda e a narraci\u00f3n, pero dedicando unha atenci\u00f3n moi particular \u00e1 literatura infantil e xuvenil. Pertenceu ao colectivo po\u00e9tico Cravo Fondo. Dende 2005 ata 2012 foi presidenta da Fundaci\u00f3n Rosal\u00eda de Castro e tam\u00e9n, nese mesmo per\u00edodo, membro do Plenario do Consello da Cultura Galega.\nCasada co escritor Xes\u00fas R\u00e1bade, \u00e9 a nai da poeta Mar\u00eda do Cebreiro e do m\u00fasico de jazz Abe R\u00e1bade.\nTraballou en fotograf\u00eda, tendo participado en varias exposici\u00f3ns."}
{"id": "46903", "revid": "25871", "url": "https://gl.wikipedia.org/wiki?curid=46903", "title": "James Macpherson", "text": "James Macpherson, nado o 27 de outubro de 1736 e finado o 17 de febreiro de 1796, foi un poeta escoc\u00e9s, famoso como o \"tradutor\" do ciclo de poemas de Ossian.\nPrimeiros anos.\nNaceu en Ruthven na fregues\u00eda de Kingussie, Badenoch, Inverness-shire, Highland, Escocia. En 1753, foi enviado ao \"King's College\" (Colexio Real), en Aberdeen, e un par de anos despois ao Marischal College (ambas instituci\u00f3ns deron nacemento posteriormente \u00e1 Universidade de Aberdeen). Estudou tam\u00e9n na Universidade de Edimburgo, pero non se graduou. C\u00f3ntase que escribiu arredor de 4,000 versos mentres era estudante, pero s\u00f3 uns poucos foran publicados, como especialmente \"The Highlander\" (O monta\u00f1\u00e9s) (1758), que logo tentar\u00eda destru\u00edr.\nRecollida de poemas ga\u00e9licos de Escocia.\nAbandonados os estudos, retornou a Ruthven para ensinar na escola do lugar. En Moffat encontrouse con John Home, o autor do poema ga\u00e9lico \"Douglas\", que lle recitou estrofas ga\u00e9licas de memoria, e lle ensinou manuscritos de poes\u00eda ga\u00e9lica, supostamente recollidos nas illas e terras altas (highlands). Animado por Home e outros, escribiu certas obras traducidas do ga\u00e9lico de Escocia, que se lle suxeriu publicar en Edimburgo, o que fixo en 1760 como \"Fragments of Ancient Poetry collected in the Highlands of Scotland\" (Fragmentos de antiga poes\u00eda das Terras Altas de Escocia). O Dr. Hugh Blair, que era un firme crente na autenticidade dos poemas, encabezou unha subscrici\u00f3n que permitise a Macpherson proseguir as s\u00faas investigaci\u00f3ns ga\u00e9licas.\nNese outono desprazouse para visitar o Inverness-shire occidental, as illas de Skye, North Uist, South Uist e Benbecula. Conseguiu manuscritos que traduciu coa axuda do Capit\u00e1n Morrison e o Reverendo A Gallie. Ao final de ano fixo unha excursi\u00f3n \u00e1 illa de Mull, Argyll, onde se fixo con outros manuscritos.\n\"Ossian\".\nEn 1761 anunciou a descuberta dun poema \u00e9pico sobre o tema \"Fingal\" (baseado no personaxe mitol\u00f3xico irland\u00e9s: Fionn mac Cumhaill) escrito por Ossian (ou Ois\u00edn fillo de Fionn), e en decembro publicou \"Fingal, an Ancient Epic Poem in Six Books, together with Several Other Poems composed by Ossian, the Son of Fingal, translated from the Gaelic Language\" (Fingal, un antigo poema \u00e9pico en seis libros, con outros varios poemas compostos por Ossian, fillo de Fingal), escrito en prosa de rima musical , que xa utilizara nun anterior volume. En 1763 continuou con \"Temora\", e logo unha edici\u00f3n colect\u00e1nea co t\u00edtulo de \"The Works of Ossian\" (Obras de Ossian), de 1765. O nome Fingal ou \"Fionnghall\" significa \"estranxeiro branco\", t\u00e9ndose apuntado que Macpherson ideou o nome por un malentendido do mesmo que en antigo ga\u00e9lico poder\u00eda aparecer como Finn.\nA autenticidade das chamadas traduci\u00f3ns de obras dun bardo do s\u00e9culo III foi de contado posta a proba en Inglaterra. O Dr. Samuel Johnson, logo dalgunhas indagaci\u00f3ns, afirmou (en \"A Journey to the Western Islands of Scotland\" (1775) (Unha viaxe \u00e1s illas occidentais de Escocia), que Macpherson achara fragmentos de antigos poemas e relatos, cos que enmara\u00f1ara unha novela moldeada por el mesmo. Dise que Macpherson desafiou a Johnson, quen replicou que non lle importaban as ameazas dun rufi\u00e1n. Macpherson nunca expuxo \u00e1 luz os seus orixinais, que refugou publicar so pretexto dos gastos. Os estudosos modernos tenden a estar de acordo coas afirmaci\u00f3ns de Samuel Johnson.\n\u00daltimas obras.\nEn 1764 converteuse en secretario de General Johnstone en Pensacola, Florida, e cando volveu dous anos m\u00e1is tarde, a Gran Breta\u00f1a, despois dunha disputa con Johnstone, foille permitido manter o seu salario como pensi\u00f3n . Volveu a escribir varias obras hist\u00f3ricas, das cales a m\u00e1is importante foi \"Original Papers, containing the Secret History of Great Britain from the Restoration to the Accession of the House of Hanover\" (Documentos orixinais contendo a historia secreta de Gran Breta\u00f1a desde a Restauraci\u00f3n ao Acceso da Casa de Hannover), das cales se sospeita que \"Extracts from the Life of James II\", 1775 (Fragmentos da vida de Xacobo I), foi escrita por el mesmo. Gozou dun salario defendendo a pol\u00edtica do goberno de Lord North, e m\u00e1is ostentou o lucrativo cargo de axente de Mahommed Ali, nabab de Arcot. Accedeu ao parlamento en 1780, por Camelford, conservando o escano ata o falecemento. Nos seus derradeiros anos comprou un terreo, que bautizou Belville, no seu county (condado) nativo de Inverness, onde morreu.\nInfluencia en Galiza.\nA obra ossi\u00e1nica de Macpherson inspirar\u00eda boa parte da obra po\u00e9tica de Eduardo Pondal, o bardo berganti\u00f1\u00e1n, e a trav\u00e9s del a outros ep\u00edgonos galegos."}
{"id": "46904", "revid": "98629", "url": "https://gl.wikipedia.org/wiki?curid=46904", "title": "Antonio de Trueba", "text": "Antonio Mar\u00eda de Trueba y de la Quintana, co\u00f1ecido tam\u00e9n como Ant\u00f3n \"el de los Cantares\", nado en Montellano, aldea do concello de Galdames (Biscaia) o 24 de decembro de 1819 e finado en Bilbao o 10 de marzo de 1889, foi un escritor vasco en lingua castel\u00e1.\nLiteratura.\nA produci\u00f3n de Trueba \u00e9 ampla, e abrangue desde a l\u00edrica: \"Libro de los cantares\" (1852), ata a novela hist\u00f3rica: \"Paloma y halcones\" (1865) e a novela costumista (\"El gab\u00e1n y la chaqueta\" (1872), mais destacar\u00eda sobre todo na narrativa curta cando reflicte a vida rural de Castela e o Pa\u00eds Vasco da \u00e9poca, escenarios habituais das s\u00faas historias. Destacan lendas como \"La azotaina, tradici\u00f3n del siglo XVI\", ou \"La novia de piedra\" na que a crueldade de Marichu causa a morte do seu amado. C\u00f3idase que a s\u00faa mellor colecci\u00f3n de narraci\u00f3ns \u00e9 \"Cuentos populares\" (1853). Reflectiu tradici\u00f3ns e costumes rurais que, a consecuencia do impacto da crecente Revoluci\u00f3n Industrial, estaban a desaparecer dunha Espa\u00f1a ata aquela altura fundamentalmente agraria. Reivindicou tam\u00e9n a cosmovisi\u00f3n e os valores asociados a esa forma de vida patriarcal. Para isto inspirouse na literatura colectiva popular, que consideraba dotada duns valores est\u00e9ticos superiores, fundados na autoridade do pobo para determinar o que \u00e9 arte e o que non o \u00e9, como declarara no pr\u00f3logo da s\u00faa colecci\u00f3n po\u00e9tica \"Libro de los cantares\" (1852). A s\u00faa literatura as\u00f3ciase, ent\u00f3n, \u00e1 de Ventura Ruiz Aguilera (1820-1881), Jos\u00e9 Selgas (1822-1882), Vicente Barrantes, Jos\u00e9 Mar\u00eda de Pereda, Fern\u00e1n Caballero, Armando Palacio Vald\u00e9s e, desde unha \u00f3ptica m\u00e1is progresista, Emilia Pardo Baz\u00e1n.\n\"El Libro de los cantares\" aparece citado no pr\u00f3logo de \"Cantares gallegos\" (1863) de Rosal\u00eda de Castro."}
{"id": "46905", "revid": "1131", "url": "https://gl.wikipedia.org/wiki?curid=46905", "title": "Trubia", "text": "Trubia \u00e9 unha parroquia (Santa Mar\u00eda), do concello de Oviedo, Asturias, contaba con 2.067 habitantes no ano 2011. Historicamente pertenceu antes ao concello de Grao, do que se separou oficialmente en 1885, xunto coas fregues\u00edas de Pintoria e Udri\u00f3n, a petici\u00f3n dos propios veci\u00f1os, para pasar a depender do da capital, Oviedo, da que dista unha ducia de quil\u00f3metros.\nTrubia acadou certa notoriedade polas s\u00faas f\u00e1bricas de armas. A posibilidade dun ataque franc\u00e9s, logo da Paz de Basilea, fixo que se decidise, polo goberno espa\u00f1ol, o traslado da industria militar das factor\u00edas guipuzcoanas de Eugui e Orbaiceta, demasiado pr\u00f3ximas \u00e1 fronteira gala, e que foran asaltadas na contenda anterior. Escolleuse Trubia, porque fornec\u00eda a posibilidade nos arredores de recursos b\u00e1sicos: auga, madeira, ferro e carb\u00f3n. Supuxo o traslado de centenares de familias, que acompa\u00f1aron, naturalmente aos operarios, desde o Pa\u00eds Vasco a Asturias. Trubia converteuse as\u00ed nun referente industrial, non s\u00f3 para Asturias sen\u00f3n para toda Espa\u00f1a."}
{"id": "46907", "revid": "56817", "url": "https://gl.wikipedia.org/wiki?curid=46907", "title": "Sistema MKS", "text": "O MKS, Sistema Metro, Kilogramo, Segundo ou Sistema M\u00e9trico Decimal, foi un sistema de unidades antecesor do SI (Sistema Internacional de Unidades) baseado nas tres unidades de lonxitude (metro), masa (quilogramo, kg) e tempo (segundo). Na actualidade seguen a usarse as s\u00faas unidades b\u00e1sicas baixo a ep\u00edgrafe do Sistema Internacional."}
{"id": "46911", "revid": "51040", "url": "https://gl.wikipedia.org/wiki?curid=46911", "title": "Ciclo do Entroido", "text": "O ciclo do Entroido \u00e9 o per\u00edodo de tempo relacionado coa festividade do entroido. Non ten datas fixas, \u00f3 depender da pascua e a coresma.\nO martes de entroido adoita coincidir en febreiro ou nos primeiros d\u00edas de marzo, pero as celebraci\u00f3ns relacionadas poden comezar xa en xaneiro. \u00c9 o que se co\u00f1ece como ciclo do entroido e que ten nas diferentes vilas de Galiza distintas extensi\u00f3ns. Polo xeral tomouse como referencia o entroido de Xinzo como o m\u00e1is longo, se ben a s\u00faa distribuci\u00f3n en cinco semanas \u00e9 com\u00fan a boa parte das comarcas centrais ourens\u00e1s, como Maceda, ademais de na realidade non ser o ciclo m\u00e1is longo pois este \u00e9 en Laza onde o ciclo comeza segundo se dan as campadas o d\u00eda de ano novo co primeiro foli\u00f3n. Tam\u00e9n son en ocasi\u00f3ns m\u00e1is longos que o entroido de Xinzo o entroido de Ver\u00edn e o entroido de Vilari\u00f1o de Conso, segundo en que momento de febreiro ou marzo caia o entroido pois en Ver\u00edn o ciclo d\u00e1 comezo o d\u00eda de San Ant\u00f3n (17 de xaneiro) e en Vilari\u00f1o de Conso o ciclo d\u00e1 comezo o d\u00eda de Candelas (2 de febreiro).\nEstas son, por orde, as s\u00faas principais datas en Galiza."}
{"id": "46914", "revid": "13949", "url": "https://gl.wikipedia.org/wiki?curid=46914", "title": "Laboratorio de ideas", "text": "Un laboratorio de ideas, co\u00f1ecido tam\u00e9n coma \"think tank\", \u00e9 unha instituci\u00f3n investigadora ou outro tipo de organizaci\u00f3n que ofrece consellos e ideas sobre asuntos de pol\u00edtica, comercio e intereses militares.\nCaracter\u00edsticas.\nA mi\u00fado est\u00e1n relacionados con laboratorios militares, empresas privadas, instituci\u00f3ns acad\u00e9micas ou doutro tipo. Normalmente este termo ref\u00edrese especificamente a organizaci\u00f3ns nas que traballan varios te\u00f3ricos e intelectuais multidisciplinares que elaboran an\u00e1lises ou recomendaci\u00f3ns pol\u00edticas. O nome prov\u00e9n do ingl\u00e9s, pola abundancia destas instituci\u00f3ns nos Estados Unidos, e significa \"dep\u00f3sito de ideas\".\nUn laboratorio de ideas ten status legal de instituci\u00f3n privada, a mi\u00fado en forma de fundaci\u00f3n non comercial. Os laboratorios de ideas defenden diversas ideas. Os seus traballos te\u00f1en habitualmente un peso importante na pol\u00edtica, particularmente nos Estados Unidos.\nEn Europa os laboratorios de ideas comezan a aparecer, pero a s\u00faa capacidade de influencia sobre a pol\u00edtica nos seus respectivos pa\u00edses a\u00ednda est\u00e1 moi lonxe da alcanzada polas instituci\u00f3ns estadounidenses. O m\u00e1is influente dos laboratorio de ideas espa\u00f1ois \u00e9 o Real Instituto Elcano, creado no 2001 seguindo o exemplo do Institute of International Affairs (Chattham House) no Reino Unido, e moi vencellado ao partido que estea no poder. Nos \u00faltimos anos, con todo, Espa\u00f1a rexistrou un intenso desenvolvemento de organizaci\u00f3ns independentes creadas co mesmo esp\u00edrito dos \"think tank\" americanos. As m\u00e1is influentes, e non vencelladas a partidos pol\u00edticos, son a CIDOB, fundada en 1973, e a FRIDE (Fundaci\u00f3n para as Relaci\u00f3ns Internacionais e o Di\u00e1logo Exterior), fundada en 1999 e principal motor de iniciativas como o Club de Madrid, un grupo de ex-xefes de estado e de goberno de todo o mundo que alimentan o cambio democr\u00e1tico, ou a edici\u00f3n espa\u00f1ola do Foreign Policy.\nOutros laboratorios vencellados a partidos pol\u00edticos en Espa\u00f1a son a FAES, liderada polo expresidente do Goberno e l\u00edder do Partido Popular Jos\u00e9 Mar\u00eda Aznar; ou a Fundaci\u00f3n Alternativas, vinculada aos partidos de esquerdas."}
{"id": "46915", "revid": "22570", "url": "https://gl.wikipedia.org/wiki?curid=46915", "title": "Lingotamento continuo", "text": "O lingotamento continuo \u00e9 un procedemento mediante o que un metal (principalmente aceiro pero tam\u00e9n aluminio e cobre) en estado fundido se verte sobre un molde de fundo aberto que se vai desprazando e vai expondo o metal \u00e1 refrixeraci\u00f3n por auga, solidific\u00e1ndose a s\u00faa parte exterior e obt\u00e9ndose un perfil continuo de secci\u00f3n constante. Este proceso substit\u00fae \u00e1 tradicional colada en lingote, obtendo pezas de mellores caracter\u00edsticas t\u00e9cnicas e menor custo de procesado."}
{"id": "46920", "revid": "85894", "url": "https://gl.wikipedia.org/wiki?curid=46920", "title": "Rogelio Caridad Pita", "text": "Rogelio Caridad Pita, nado na Coru\u00f1a en 1874 ou 1875 e finado en Ferrol o 9 de novembro de 1936, foi un militar galego, fusilado polos franquistas aos poucos meses de comezar a Guerra Civil pola s\u00faa oposici\u00f3n \u00e1 sublevaci\u00f3n do 18 de xullo de 1936 na Coru\u00f1a.\nTraxectoria.\nIngresou no ex\u00e9rcito aos 17 anos. De tendencias republicanas, foi considerado habitualmente tam\u00e9n mas\u00f3n, a\u00ednda que existen autores que o desmenten. En 1931, ao proclamarse a Rep\u00fablica, o Gobernador militar da Coru\u00f1a ordenou ao ent\u00f3n coronel Caridad Pita, sacar as tropas \u00e1 r\u00faa. En troques, o coronel sa\u00edu s\u00f3 e en coche descuberto, a modo de acatamento da vontade popular. Tras ser sufocada a revoluci\u00f3n de 1934 en Asturias, foi enviado a Xix\u00f3n, caracteriz\u00e1ndose por unha posici\u00f3n conciliadora.\nEn xullo de 1936, Caridad Pita estaba destinado na Coru\u00f1a, como gobernador militar e xefe da 15\u00aa Brigada de Infanter\u00eda, \u00e1s ordes do xeneral Enrique Salcedo, xefe da VII Divisi\u00f3n Org\u00e1nica, que fora nomeado polo goberno radical-cedista o 7 de febreiro, antes das elecci\u00f3ns.\nNa tarde do venres 17 chegaron a Galicia noticias do golpe de Estado en Marrocos. Durante a fin de semana, houbo unha tensa espera. As autoridades militares da Coru\u00f1a (o xeneral Salcedo, conservador pero leal \u00e1 legalidade, e o xeneral Caridad Pita) asegur\u00e1ronlle ao gobernador civil, Francisco P\u00e9rez Carballo, a s\u00faa lealdade \u00e1 Rep\u00fablica, malia que o primeiro recibira na noite do 18 de xullo un telegrama de Gonzalo Queipo de Llano comin\u00e1ndoo a que se unise \u00e1 sublevaci\u00f3n e logo unha chamada telef\u00f3nica, o d\u00eda 19, do xeneral Emilio Mola. Con todo, durante a ma\u00f1\u00e1 do luns 20, oficiais sublevados detiveron os xenerais Salcedo e Caridad Pita (cando este pretend\u00eda abortar a sublevaci\u00f3n do Rexemento de Infanter\u00eda de Zamora n\u00famero 54, present\u00e1ndose no seu cuarto de bandeiras, foi detido polo coronel Mart\u00edn Alonso, ao mando do rexemento, o cal participara xa na \"sanjurjada\" de 1932 e fora reposto no mando durante o bienio radical-cedista).\nPermaneceu dous d\u00edas retido no cuarto de bandeiras do Rexemento de Zamora, sendo posteriormente trasladado ao castelo de San Diego da Coru\u00f1a. Procesado por un consello de guerra (24 de outubro de 1936, en Ferrol), e acusado de traiz\u00f3n, Caridad Pita foi condenado a morte e fusilado, xunto co xeneral Enrique Salcedo o 9 de novembro no castelo de San Felipe, en Ferrol. Tras combater no ex\u00e9rcito republicano, os seus fillos Carlos, Francisco, Jos\u00e9 Caridad Mateo, Rogelio e Vicente, foron ao exilio trala fin da Guerra."}
{"id": "46921", "revid": "98629", "url": "https://gl.wikipedia.org/wiki?curid=46921", "title": "Joaqu\u00edn Maur\u00edn", "text": "Joaqu\u00edn Maur\u00edn Juli\u00e0, nado en Bonansa (Huesca) o 12 de xaneiro de 1896 e finado en Nova York o 5 de novembro de 1973, foi un pol\u00edtico republicano catal\u00e1n. Fundou o Bloc Obrer i Camperol (BOC), que unido a Izquierda Comunista, de Andreu Nin, formar\u00eda o POUM: Partido Obreiro de Unificaci\u00f3n Marxista, en 1935.\nTraxectoria.\nJoaqu\u00edn Maur\u00edn Juli\u00e1 involucrouse desde novo en actividades pol\u00edticas, sendo por iso procesado en varias ocasi\u00f3ns. Estudou maxisterio, exercendo como mestre en Lleida a partir de 1914, afili\u00e1ndose \u00e1 Confederaci\u00f3n Nacional do Traballo (CNT), sindicato anarquista creado en 1911. En 1920 foi elixido secretario xeral da CNT de Lleida e director do seu semanario \"Lucha Social\". En 1921 foi enviado coa delegaci\u00f3n da CNT ao congreso fundacional da Internacional Sindical Vermella ou III Internacional en Moscova. Tras regresar da Rusia Sovi\u00e9tica en outubro de 1921, ser\u00e1 elixido Secretario xeral da CNT, cargo que ocupa ata a s\u00faa detenci\u00f3n en febreiro de 1922. A partir dese ano foi un dos organizadores dos \"Comit\u00e9s Sindicalistas Revolucionarios\" (CSR), corrente pro-bolxevique dentro da CNT. Como parte da mesma, fundou o semanario \"La Batalla\", en decembro de 1922.\nNo comezo de 1924 ingresou, xunto o grupo de \"La Batalla\" no Partido Comunista de Espa\u00f1a (PCE), encarg\u00e1ndose da organizaci\u00f3n da Federaci\u00f3n Comunista Catalano-Balear (FCCB). A ditadura do xeneral Miguel Primo de Rivera encarcerouno en xaneiro de 1925, permanecendo na cadea ata outubro de 1927. Xa libre, ex\u00edliase en Par\u00eds como outros dirixentes do PCE, regresando a Barcelona en 1930. Nos meses anteriores \u00e1 instauraci\u00f3n da II Rep\u00fablica Maur\u00edn volve a editar \"La Batalla\" e, oposto \u00e1 pol\u00edtica estalinista do PCE, a Federaci\u00f3 Comunista Catalano-Balear que dirixe esc\u00edndese do Partido.\nO 1 de marzo de 1931, a FCCB f\u00fandese co \"Partit Comunista Catal\u00e0\", dirixido por Ram\u00f3n Casanellas, nacendo o Bloc Obrer i Camperol (BOC) (Bloque Obreiro e Campesi\u00f1o), do que Maur\u00edn sa\u00edu elixido secretario xeral. O novo partido medra de forma salientable durante os dous anos seguintes, convert\u00e9ndose no primeiro partido obreiro de Catalu\u00f1a. Durante a Revoluci\u00f3n de Outubro de 1934 promove a creaci\u00f3n das \"Alianzas Obreiras\", que se mostraran efectivas na unidade de todas as organizaci\u00f3ns obreiras de Asturias. Tras a derrota da Revoluci\u00f3n do 34, o BOC unif\u00edcase coa Izquierda Comunista (ata esa altura a organizaci\u00f3n trotskista espa\u00f1ola), dirixida por Andreu Nin, en setembro de 1935, dando lugar ao Partido Obrero de Unificaci\u00f3n Marxista (POUM), do que Maur\u00edn \u00e9 elixido secretario xeral. O POUM asinou o pacto da Fronte Popular, sendo Maur\u00edn votado deputado nas elecci\u00f3ns do 16 de febreiro de 1936.\nAo se producir o golpe de Estado do 18 de xullo de 1936, Maur\u00edn estaba Galicia, zona onde triunfa a sublevaci\u00f3n. Rapidamente tentou pasar para a zona republicana a trav\u00e9s de Arag\u00f3n, pero foi detido en Jaca, e encarcerado polos franquistas. Pasa toda a guerra civil en prisi\u00f3n, mais non ser\u00e1 xulgado ata 1944. Foi condenado nun consello de guerra a 30 anos de prisi\u00f3n, a\u00ednda que ser\u00e1 indultado en decembro de 1946. Ex\u00edliase en Nova York, coa s\u00faa esposa e seu fillo, creando unha axencia de prensa e dedic\u00e1ndose ao xornalismo e a escribir. Faleceu o 5 de novembro de 1973."}
{"id": "46922", "revid": "5863", "url": "https://gl.wikipedia.org/wiki?curid=46922", "title": "Alexandre Dumas (fillo)", "text": "Alexandre Dumas, nado en Par\u00eds o 27 de xullo de 1824 e finado o 27 de novembro de 1895 en Marly-lle-Roi, foi un novelista e dramaturgo franc\u00e9s.\nTraxectoria.\nFillo natural de Alexandre Dumas e Marie-Catherine Labay, costureira, foi, como o seu pai, un autor mundialmente reco\u00f1ecido. En 1831, o seu pai reco\u00f1eceuno legalmente e procuroulle a mellor educaci\u00f3n posible na instituci\u00f3n Goubaux e a academia Bourbon. As leis, por aquela \u00e9poca, permit\u00edronlle a Dumas pai separar o fillo da s\u00faa nai e a agon\u00eda desta inspirou a Dumas fillo nos seus escritos sobre caracteres femininos e tr\u00e1xicos. En case toda a s\u00faa obra enfatizou o prop\u00f3sito moral da literatura e, na s\u00faa novela \"O fillo natural\" (1858), expuxo a teor\u00eda de que aquel que trae un fillo ilex\u00edtimo ao mundo, ten a obrigaci\u00f3n moral de lexitimizalo e casar coa muller.\nAdemais de soportar o estigma da ilexitimidade, Dumas fillo levaba sangue negro. O seu pai era un cuarter\u00f3n descendente dun nobre franc\u00e9s e unha negra haitiana. Nos internados escolares, Dumas fillo foi sempre vituperado polos seus compa\u00f1eiros. Todas estas experiencias determinaron os seus pensamentos, comportamento e escritos. No seu primeiro libro de poemas, \"Pecados de mocidade\" (1847) denunciaba, dalgunha forma, a vida disipada que levou na s\u00faa mocidade, renegando dela.\nEn 1844, Dumas trasladouse a Saint-Germain-en-Laye para vivir co seu pai. Al\u00ed co\u00f1eceu a Marie Duplessis, unha moza cortes\u00e1 que inspirar\u00eda a s\u00faa novela rom\u00e1ntica \"A dama das camelias\" (1848). Adaptada como obra teatral, alcanzou tal \u00e9xito que animou a Dumas a proseguir coa s\u00faa carreira de dramaturgo. Titulouse, en ingl\u00e9s \"Camille\" e constitu\u00edu a base para a \u00f3pera de Verdi, \"La traviata\" (1853). Nas s\u00faas obras teatrais, cargadas de ensinos morais, denuncia os prexu\u00edzos sociais da \u00e9poca e avoga polos dereitos da muller e os nenos.\nEn 1864, Alexandre Dumas casou con Nadeja Naryschkine, con quen ter\u00eda unha filla. Tralo falecemento desta, contraeu matrimonio con Henriette R\u00e9gnier.\nNo transcurso da s\u00faa vida, Dumas escribiu outras doce novelas e varias obras teatrais. En 1867 publicou a s\u00faa novela semi-autobiogr\u00e1fica \"L'affaire Clemenceau\", considerada por moitos como un dos seus mellores traballos literarios.\nFoi elixido membro da Academia francesa en 1874 pese \u00e1 oposici\u00f3n pertinaz de Victor Hugo. En 1894 conced\u00e9uselle a Lexi\u00f3n de Honor.\nFoi enterrado no cemiterio de Montmartre, en Par\u00eds."}
{"id": "46923", "revid": "5863", "url": "https://gl.wikipedia.org/wiki?curid=46923", "title": "Frederic Escofet", "text": "Frederic Escofet i Alsina, nado en 1898 en Barcelona e finado o 27 de marzo de 1987, foi un militar catal\u00e1n ao servizo de Generalitat de Catalu\u00f1a antes e durante a guerra civil espa\u00f1ola.\nTraxectoria.\nMilitar de carreira desde 1919, ser\u00eda oficial voluntario en Marrocos desde 1920 a 1923.\nO 26 de xu\u00f1o de 1936 o Presidente da Generalitat, Llu\u00eds Companys el\u00edxeo xefe dos Mossos d'Esquadra (polic\u00eda aut\u00f3noma catal\u00e1), polic\u00eda na que Escofet ingresara en 1930, acabada a ditadura de Primo de Rivera, como Comisario Xeral de Orde P\u00fablica, por consideralo un home leal ante a inminencia do golpe de estado do ex\u00e9rcito. O fracaso dos feitos do 6 de outubro de 1934, coa proclamaci\u00f3n do Estado Catal\u00e1n, servira para avaliar o perigo dos insurrectos, e poder preparar acci\u00f3ns que van abortar a insurrecci\u00f3n en Barcelona en xullo do 1936.\nDespois da guerra civil vai exiliarse en B\u00e9lxica, logo regresar\u00eda a Barcelona, onde morre en 1987.\nEscofet \u00e9 unha das testemu\u00f1as que declaran sobre a guerra civil no filme de Jaime Camino \"La vieja memoria\"."}
{"id": "46924", "revid": "5312", "url": "https://gl.wikipedia.org/wiki?curid=46924", "title": "Josep Tarradellas", "text": "Josep Tarradellas i Joan, nado en Cervell\u00f3 o 19 de xaneiro de 1899 e finado en Barcelona o 10 de xu\u00f1o de 1988, foi un pol\u00edtico catal\u00e1n, presidente da Generalitat de Catalu\u00f1a no exilio, desde 1954 ata a restauraci\u00f3n da Generalitat en 1980.\nTraxectoria.\nTarradellas accedeu ao posto de secretario xeral de Esquerra Republicana de Catalunya en 1931. Tam\u00e9n ser\u00e1 deputado das cortes espa\u00f1olas, conselleiro de Gobernaci\u00f3n e de Sanidade da Generalitat no goberno de Catalu\u00f1a de 1931-1932 e no primeiro goberno posterior \u00e1s elecci\u00f3ns de 1932, durante a presidencia de Francesc Maci\u00e0. Durante a guerra civil espa\u00f1ola, dentro do goberno de Catalu\u00f1a (1934-1939), enc\u00e1rgase das carteiras de Servizos P\u00fablicos, Econom\u00eda e Cultura, chegando a conselleiro primeiro en setembro de 1936.\nExiliado en Francia desde 1939, converteuse en presidente da Generalitat en 1954, logo da dimisi\u00f3n de Josep Irla.\nRetorna a Catalu\u00f1a, sendo recibido pola multitude en Barcelona. A s\u00faa frase \"Ja s\u00f3c aqu\u00ed\" (Xa estou aqu\u00ed) ficou na memoria hist\u00f3rica catal\u00e1 e espa\u00f1ola.\nRestauraci\u00f3n da Generalitat.\nEn 1977, morto xa Franco, encontrarase co presidente do Goberno de Espa\u00f1a, Adolfo Su\u00e1rez, para negociar o restablecemento da Generalitat catal\u00e1.\nO 29 de setembro de 1977 o presidente espa\u00f1ol derroga a lei franquista de 1938 que eliminaba as instituci\u00f3ns catal\u00e1s e restablece a Generalitat provisoria. O 17 de outubro de 1977 nom\u00e9ase a Tarradellas como presidente da Generalitat provisoria e a Frederic Rahola como conselleiro da Presidencia.\nTarradellas forma un goberno de concentraci\u00f3n con doce conselleiros, coa tarefa de preparar o Estatuto de Autonom\u00eda de Catalu\u00f1a de 1979, que ser\u00eda aprobado en referendo en novembro de 1979, para logo convocar elecci\u00f3ns ao Parlamento de Catalu\u00f1a (1980). Ap\u00f3s ga\u00f1ar as elecci\u00f3ns Jordi Pujol, Tarradellas retirar\u00edase da vida pol\u00edtica a continuaci\u00f3n, falecendo uns anos despois, en 1988."}
{"id": "46925", "revid": "89787", "url": "https://gl.wikipedia.org/wiki?curid=46925", "title": "Monagas Sport Club", "text": "Monagas Sport Club \u00e9 un club de f\u00fatbol da cidade de Matur\u00edn, na Venezuela.\nEquipo 2007.\nPorter\u00eda \nDefensa \nMedia \nDianteira "}
{"id": "46926", "revid": "736", "url": "https://gl.wikipedia.org/wiki?curid=46926", "title": "Llu\u00eds Companys i Jover", "text": ""}
{"id": "46930", "revid": "5863", "url": "https://gl.wikipedia.org/wiki?curid=46930", "title": "Segismundo Casado", "text": "Segismundo Casado L\u00f3pez, nado en Nava de la Asunci\u00f3n (Segovia) o 6 de outubro de 1893 e finado en Madrid o 18 de decembro de 1968, foi un militar espa\u00f1ol.\nTraxectoria.\nFillo de militar, ingresou con quince anos na Academia de Cabalar\u00eda de Valladolid. Ao estalar a guerra civil era membro da masoner\u00eda, diplomado de Estado Maior e comandante da escolta do presidente da Rep\u00fablica.\nLoitou no bando republicano. En 1936 foi ascendido a tenente coronel. Entre outubro e novembro de 1936 encargouse de adestrar e organizar as Brigadas Mixtas do Ex\u00e9rcito Popular espa\u00f1ol. Participou na defensa de Madrid e na batalla do Jarama. Logo tomou parte na batalla de Brunete. Posteriormente foi xefe do XVIII e do XXI Corpos do ex\u00e9rcito e, posteriormente, do Ex\u00e9rcito de Andaluc\u00eda. O 17 de maio de 1938, na fronte de Arag\u00f3n, foi ascendido a coronel, substitu\u00edndo o xeneral Jos\u00e9 Miaja, foille encomendada a Xefatura do Ex\u00e9rcito do Centro.\nRotundamente contrario aos comunistas -cr\u00eda que a guerra continuaba en beneficio da Uni\u00f3n Sovi\u00e9tica- e convencido da inutilidade de proseguir a loita ata o final, rebelouse contra o goberno de Juan Negr\u00edn. Na noite do 5 ao 6 de marzo de 1939 creou en Madrid o Consello Nacional de Defensa que, merc\u00e9 o apoio da 14\u00aa Divisi\u00f3n mandada polo l\u00edder anarquista Cipriano Mera, achegada desde Guadalaxara, e logo de seis d\u00edas de loita, derrotou as tropas fieis ao goberno na capital. Os combates remataron o 12 de marzo.\nO triunfo, saudado desde o xornal \"El Socialista\" como unha vitoria que imped\u00eda que a Espa\u00f1a republicana se convertese nunha colonia sovi\u00e9tica, permitiu ao Consello Nacional de Defensa -liderado por Juli\u00e1n Besteiro- negociar con Franco, coa pretensi\u00f3n de obter unha paz negociada. Por\u00e9n, non se obtivo resultado ning\u00fan, xa que o goberno de Burgos s\u00f3 aceptaba unha rendici\u00f3n incondicional. Ante a inminente entrada das tropas de Franco en Madrid, Segismundo Casado partiu cara a Valencia, e desde a\u00ed exiliouse en Marsella (Francia). Posteriormente, estivo exiliado en Gran Breta\u00f1a, Venezuela e Colombia.\nRegresou a Espa\u00f1a en 1961, sendo xulgado e posteriormente absolto por un consello de guerra. Intentar\u00eda, en van, que se lle reco\u00f1ecese o seu grao militar e que se lle permitise o reingreso no ex\u00e9rcito."}
{"id": "46931", "revid": "89787", "url": "https://gl.wikipedia.org/wiki?curid=46931", "title": "A Golpilleira, Libr\u00e1n, Baleira", "text": "A Golpilleira \u00e9 unha aldea da parroquia de Libr\u00e1n, en Baleira. Dista 4\u00a0km. da capital do concello. Segundo o IGE, en 2014 ti\u00f1a 7 habitantes (5 homes e 2 mulleres).\nA maior\u00eda dos seus habitantes son xubilados do r\u00e9xime agrario. Hai un mu\u00ed\u00f1o que a\u00ednda funciona."}
{"id": "46932", "revid": "98629", "url": "https://gl.wikipedia.org/wiki?curid=46932", "title": "Oswald Spengler", "text": "Oswald Spengler (1880 \u2014 1936) foi un fil\u00f3sofo alem\u00e1n, nado en Blankenburg, Harz o 29 de maio de 1880. Logo dos estudos universitarios en M\u00fanic, Berl\u00edn e Halle, foi profesor de matem\u00e1ticas en Hamburgo, mais abandonou rapidamente o ensino para consagrarse \u00e1 escritura da s\u00faa obra magna : \"A Decadencia de Occidente\". Escrita antes da primeira guerra mundial, e publicada a s\u00faa primeira parte en 1918, dar\u00edalle fama en todo o mundo. En Alema\u00f1a converteuse nun dos autores de referencia da \u00ab Revoluci\u00f3n conservadora \u00bb que se opor\u00e1 \u00e1 Alema\u00f1a de Weimar.\n\"A Decadencia de Occidente\" \u00e9 unha obra de s\u00edntese hist\u00f3rica que re\u00fane \u00e1 vez a econom\u00eda pol\u00edtica e a pol\u00edtica, as ciencias e as matem\u00e1ticas, as artes pl\u00e1sticas e a m\u00fasica. Nela analiza a historia diferenciando as grandes culturas hist\u00f3ricas, que semellantes a seres biol\u00f3xicos, nacen, viven, declinan e morren. Spengler distinguiu oito grandes culturas principais e tres actitudes principais propias de Occidente : a actitude apol\u00ednea, a actitude m\u00e1xica e a actitude f\u00e1ustica.\nEsta s\u00edntese aparece \u00e1 vez fr\u00eda e l\u00facida. Spengler \u00e9 un dos \u00faltimos autores sobrecollidos polo romanticismo do fracaso das civilizaci\u00f3ns e a melancol\u00eda do fin do mundo.\nDesenvolveu ademais unha visi\u00f3n c\u00edclica ou \u00abesf\u00e9rica\u00bb da historia, co que esta carece de sentidos. Cada cultura est\u00e1 determinada pola s\u00faa herdanza, os seus valores e o seu sentimento do destino. A obra inspirou a numerosos autores contempor\u00e1neos: Thomas Mann, Ernst J\u00fcnger, Emil Cioran, Martin Heidegger, Raymond Aron, Arnold Toynbee."}
{"id": "46933", "revid": "109703", "url": "https://gl.wikipedia.org/wiki?curid=46933", "title": "152", "text": ""}
{"id": "46934", "revid": "109703", "url": "https://gl.wikipedia.org/wiki?curid=46934", "title": "153", "text": "152 &lt; 153 &lt; 154"}
{"id": "46936", "revid": "1987", "url": "https://gl.wikipedia.org/wiki?curid=46936", "title": "154", "text": ""}
{"id": "46937", "revid": "56817", "url": "https://gl.wikipedia.org/wiki?curid=46937", "title": "155", "text": ""}
{"id": "46938", "revid": "15490", "url": "https://gl.wikipedia.org/wiki?curid=46938", "title": "Gorxias de Leontini", "text": "Gorxias (en grego antigo \u0393\u03bf\u03c1\u03b3\u03af\u03b1\u03c2 / \"Gorx\u00edas\") de \"Leontium\" (ou Leontini, cidade siciliana que naceu cara ao 485 a.C.), foi un fil\u00f3sofo grego disc\u00edpulo de Emp\u00e9docles, con quen aprendeu ret\u00f3rica. Sofista, ensinaba a arte de persuadir. Dise que viviu 108 anos.\nPlat\u00f3n, de quen os seus escritos forman o n\u00f3 arredor do cal cristalizou a filosof\u00eda e a s\u00faa historia, botou o descr\u00e9dito sobre o pensamento de Gorxias de maneira tal que a\u00ednda hoxe en d\u00eda o cualificativo \u00absofista\u00bb \u00e9 un insulto. \u00abSeica Gorxias, tendo lido o di\u00e1logo que leva o seu nome, dixo: \u00abPlat\u00f3n sabe ben como burlarse!\u00bb (Atenea, \"Les Deipnosophistes\", XI,505, D). Por\u00e9n ser\u00eda m\u00e1is xusto volver \u00e1s fontes a fin de descubrir a importancia dese pensamento, non s\u00f3 na historia da filosof\u00eda, sen\u00f3n tam\u00e9n no pensamento contempor\u00e1neo.\nGorxias pensador do Ser e da verdade.\n\u00abGorxias de Leontium pertence a esa categor\u00eda de fil\u00f3sofos que suprimiran o criterio da verdade (...). No seu libro titulado\" \"Do non-ser, ou da natureza\", \"exp\u00f3n, en orde, tres proposici\u00f3ns fundamentais: primeiramente, e para comezar, que non existe nada; segundo que, a\u00ednda se existe algo, o home non pode aprehendelo; terceiro, que mesmo se o pode aprehender, non pode nin formulalo nin explicalo aos demais.\u00bb\nOs argumentos de Gorxias para probarmos que \"non existe nada\" son de orde l\u00f3xica: \u00ab\"se existe algunha cousa, \u00e9 ou o ser, ou o non-ser, ou \u00e1 vez o ser e o non-ser\"\u00bb [o que en l\u00f3xica proposicional se escribe as\u00ed : (pv\u00acp)v(p^\u00acp) ]\n\u00abSe o non-ser existe, ser\u00e1 e \u00e1 vez non ser\u00e1 (...). Ou \u00e9 totalmente absurdo que algo sexa e non sexa a un tempo. Ent\u00f3n o non-ser non \u00e9. \nSe o non-ser existe como o ser, o non-ser ser\u00e1 id\u00e9ntico ao ser desde o punto de vista da existencia: de xeito que alg\u00fan de ambos os dous non ser\u00e1. Que o non-ser non existe, est\u00e1 admitido; mais sendo dada a demostraci\u00f3n de que o ser estar\u00eda constitu\u00eddo como el, as\u00ed pois, o ser mesmo non existir\u00e1.\u00bb\nGorxias ret\u00f3rico.\nAo lado da debilidade da verdade, Gorxias pon a forza da linguaxe, o seu poder sobre dos esp\u00edritos, pola argumentaci\u00f3n, e sobre das emoci\u00f3ns, polo ritmo e os efectos sonoros. Este poder pode ser ben ou mal utilizado, a \"ret\u00f3rica\" (en grego, \u03c4\u03ad\u03c7\u03bd\u03b7 \u1fe5\u03b7\u03c4\u03bf\u03c1\u03b9\u03ba\u03ae \"t\u00e9chne rh\u00eatorik\u00e9\") nin garante nin educa a moralidade de quen a emprega, pois tr\u00e1tase dun instrumento neutro. Gorxias \u00e9 o fundador do pragmatismo ret\u00f3rico, oposto ao idealismo filos\u00f3fico ao xeito de Plat\u00f3n (as lecci\u00f3ns de S\u00f3crates conducen aos que as escoitan a ser mellores).\nGorxias semella ser un dos primeiros en desenvolver a idea de que o orador pode axudar aos Estados a tomar decisi\u00f3ns pol\u00edticas, porque a s\u00faa \"t\u00e9chne\" perm\u00edtelle: 1. Analizar a situaci\u00f3n, 2. Convencer con vistas \u00e1 acci\u00f3n.\nEn todo caso, \u00e9 un feito hist\u00f3rico que Gorxias escribiu un discurso oratorio que pronunciado (talvez por el mesmo) perante a asemblea de Atenas, convenceu \u00e1 capital grega para ir, con \u00e9xito, \u00e1 guerra contra Siracusa (na defensa da cidade de Leontini). O \u00e9xito desa empresa b\u00e9lica acrecentar\u00eda notabelmente a fama de Gorxias como orador.\nAdemais do seu tratado metaf\u00edsico, do que Sexto Emp\u00edrico conservou un fragmento (ver arriba), cons\u00e9rvanse de Gorxias d\u00faas curtas alegaci\u00f3ns: \"Para Helena\" e \"Para Palamedes\". Neles poden observarse exemplos dos procedementos estil\u00edsticos e sonoros das s\u00faas teor\u00edas."}
{"id": "46940", "revid": "56817", "url": "https://gl.wikipedia.org/wiki?curid=46940", "title": "R\u00edo Asneiro", "text": "O r\u00edo Asneiro ou Arneiro nace en Doz\u00f3n e x\u00fantase co Deza na parroquia de Cristimil, no concello de Lal\u00edn.\nHistoria.\nNa Idade Media o actual r\u00edo Asneiro era chamado Dez\u00f3n (hoxe Doz\u00f3n). Na Carta Xeom\u00e9trica de Galicia de Domingo Font\u00e1n, do s\u00e9culo XIX, aparece rotulado como \"R\u00edo Deza\". Este erro na denominaci\u00f3n pasou a moita cartograf\u00eda posterior e \u00e1 rotulaci\u00f3n viaria."}
{"id": "46941", "revid": "1987", "url": "https://gl.wikipedia.org/wiki?curid=46941", "title": "C\u00fapula", "text": "Unha c\u00fapula \u00e9 un elemento estrutural da arquitectura que se asemella \u00e1 metade do oco dunha esfera; \u00e9 unha b\u00f3veda cuxa xeometr\u00eda \u00e9 unha semiesfera no interior, e que serve para cubrir un espazo de planta circular, cadrada, poligonal ou el\u00edptica, por medio de arcos semicirculares, parab\u00f3licos ou oxivais, que rotan respecto a un punto central de simetr\u00eda.\nAs soluci\u00f3ns adaptadas \u00e1s cubertas, ao longo dos s\u00e9culos, desde un punto de vista t\u00e9cnico, foron as b\u00f3vedas de can\u00f3n e de aresta e a c\u00fapula esf\u00e9rica. A primeira soluci\u00f3n foi a utilizada en plantas lonxitudinais e a de aresta e a c\u00fapula esf\u00e9rica en plantas cuadrangulares, polo xeral limitadas por arcos, e que consegue o paso \u00e1 planta circular ou nalg\u00fans casos octogonal mediante cunchas.\nEstruturas con forma de c\u00fapula feitas con diversos materiais te\u00f1en unha longa traxectoria dentro do \u00e1mbito arquitect\u00f3nico e a s\u00faa tradici\u00f3n est\u00e9ndese ata a prehistoria. Atop\u00e1ronse diferentes tipos de arcos, tipos de construci\u00f3ns que precederon \u00e1s verdadeiras c\u00fapulas, en edificios do antigo Oriente Medio e en tumbas modestas. Constru\u00edronse c\u00fapulas dom\u00e9sticas despois do grande incendio de Roma do ano 64, na Domus Aurea de Ner\u00f3n, nas ladeiras do monte Palatino. Por outra banda, a c\u00fapula converteuse nunha caracter\u00edstica da arquitectura musulm\u00e1 a partir xa do s\u00e9culo VII.\nActualmente, as c\u00fapulas consid\u00e9ranse unha caracter\u00edstica com\u00fan da arquitectura eclesi\u00e1stica de moitos credos distintos. As c\u00fapulas popularizaronse primeiro en Europa e o Oriente Medio como consecuencia do seu uso frecuente na arquitectura relixiosa e secular romana e, en especial na romana oriental, o Imperio Romano de Oriente. As c\u00fapulas fixeronse populares na arquitectura renacentista do s\u00e9culo XV en diante, alcanzando o c\u00e9nit da s\u00faa popularidade durante o s\u00e9culo XVIII, en pleno barroco. Durante o s\u00e9culo XIX, reminiscencias do antigo senado romano convert\u00e9ronse nunha caracter\u00edstica da gran arquitectura c\u00edvica. Durante o per\u00edodo barroco, m\u00e1is que unha caracter\u00edstica interna das construci\u00f3ns dom\u00e9sticas, onde a s\u00faa presenza \u00e9 menos com\u00fan, tende a formar parte como un elemento arquitect\u00f3nico das grandes casas e palacios.\nMoitas c\u00fapulas, en particular as da arquitectura do Renacemento e do barroco, est\u00e1n coroadas por unha c\u00fapula ou lanterna, un tipo de innovaci\u00f3n da arte romana de Oriente que non s\u00f3 serve para potenciar a luminosidade do espazo e a ventilaci\u00f3n do lugar, sen\u00f3n que , ademais, d\u00e1 unha dimensi\u00f3n engadida \u00e1 decoraci\u00f3n interior da estrutura.\nAs c\u00fapulas pos\u00faen unha gran forza estrutural. Unha c\u00fapula pequena pode ser constru\u00edda con albanelar\u00eda corrente, coidando tanto a fricci\u00f3n como as forzas compresivas. As grandes c\u00fapulas, comprenden unha dobre c\u00fapula, unha interna e outra externa, desde que Brunelleschi cubriu triunfalmente, coa s\u00faa dobre c\u00fapula, o transepto de Santa Mar\u00eda del Fiore, a catedral ou \"duomo\" de Florencia.\nEste elemento at\u00f3pase no Pante\u00f3n de Roma, constru\u00eddo na antig\u00fcidade e tam\u00e9n en Santa Sof\u00eda de Istambul. Estas influencias de Roma e Florencia perduraron no Renacemento (San Pedro do Vaticano), no barroco e no neoclasicismo europeo e estadounidense.\nEtimolox\u00eda.\nO termo c\u00fapula prov\u00e9n do italiano \"cupola\" con ra\u00edces latinas \"cupella\" e este do idioma grego \"kupellon\", que significa \"pequena cunca\" (\"cupa\", en lat\u00edn = \"cunca\"). A palabra relaci\u00f3nase en consecuencia coa forma caracter\u00edstica desta cuberta. N\u00f3tese que noutros idiomas, como o ingl\u00e9s ou franc\u00e9s, o termo equivalente \u00e9 \"dome\", derivado as\u00ed mesmo do lat\u00edn 'doma' ou do grego 'd\u00f4ma'.\nDefinici\u00f3ns.\nNo mundo antigo, as estruturas de tellado curvo que hoxe se chamar\u00edan c\u00fapulas ti\u00f1an distintos nomes que reflect\u00edan unha variedade de formas, tradici\u00f3ns e asociaci\u00f3ns simb\u00f3licas. As formas der\u00edvanse da tradici\u00f3n dos refuxios prehist\u00f3ricos constru\u00eddos con diversos materiais maleables impermanentes e s\u00f3 se reproduciron posteriormente como b\u00f3vedas de materiais m\u00e1is duradeiros. A forma semiesf\u00e9rica que adoita asociarse hoxe \u00e1s c\u00fapulas procede da xeometr\u00eda grega e da estandarizaci\u00f3n romana, pero persistiron outras formas, inclu\u00edda unha tradici\u00f3n puntiaguda e bulbosa herdada por algunhas das primeiras mesquitas isl\u00e1micas.\nO estudo acad\u00e9mico moderno do tema foi controvertido e confuso debido a definici\u00f3ns incoherentes, como as de b\u00f3vedas de claustro e b\u00f3vedas de c\u00fapula. As definici\u00f3ns de dicionario do termo \"c\u00fapula\" adoitan ser xerais e imprecisas. En xeral, \"non \u00e9 espec\u00edfico, \u00e9 unha palabra xen\u00e9rica para describir un elemento semiesf\u00e9rico ou similar\".\" As definici\u00f3ns publicadas incl\u00faen: s\u00f3 tellados hemisf\u00e9ricos; arcos xiratorios; e b\u00f3vedas s\u00f3 sobre unha base circular, base circular ou poligonal, base circular, el\u00edptica ou poligonal, ou unha zona indefinida. As definici\u00f3ns que especifican secci\u00f3ns verticais incl\u00faen: semicircular, puntiaguda ou bulbosa; semicircular, segmentaria ou puntiaguda; semicircular, segmentaria, puntiaguda ou bulbosa; semicircular, segmentaria, el\u00edptica ou bulbosa; e de perfil alto, hemisf\u00e9rico o aplanado.\n\u00c1s veces chamadas c\u00fapulas \"falsas\", as c\u00fapulas de falso arco conseguen a s\u00faa forma estendendo cada capa horizontal de pedras cara ao interior lixeiramente m\u00e1is lonxe que a inferior ata que se xuntan na parte superior. Unha \"falsa\" c\u00fapula tam\u00e9n pode referirse a unha c\u00fapula de madeira. O uso italiano do termo \"finto\", que significa \"falso\", rem\u00f3ntase ao s\u00e9culo XVII no uso de b\u00f3vedas feitas con esteiras de xunco e morteiro de xeso. Dise que as c\u00fapulas \"verdadeiras\" son aquelas cuxa estrutura est\u00e1 en estado de compresi\u00f3n, con elementos constitutivos de doelas en forma de cu\u00f1a, cuxas xuntas se ali\u00f1an cun punto central. A validez desta afirmaci\u00f3n non est\u00e1 clara, xa que as c\u00fapulas constru\u00eddas baixo terra con capas de pedra en m\u00e9nsula est\u00e1n en compresi\u00f3n da terra circundante.\nA definici\u00f3n precisa de \"pendente\" tam\u00e9n foi fonte de discusi\u00f3ns acad\u00e9micas, como se a definici\u00f3n est\u00e1 permitida ou non en m\u00e9nsula e se as partes inferiores dunha b\u00f3veda de vela deber\u00edan considerarse pendentes ou non As c\u00fapulas con pendentes p\u00f3dense dividir en dous tipos: \"simples\" e \"compostas\" No caso da \"c\u00fapula composta\" m\u00e1is com\u00fan, as pendentes forman parte da superficie dunha esfera maior por debaixo da propia c\u00fapula e forman unha base circular tanto para a c\u00fapula como para a secci\u00f3n de tambor.\nOs campos da enxe\u00f1ar\u00eda e da arquitectura carec\u00edan dunha linguaxe com\u00fan para as c\u00fapulas, con enxe\u00f1er\u00eda centrada no comportamento estrutural e arquitectura centrada na forma e no simbolismo. Ademais, os novos materiais e sistemas estruturais no s\u00e9culo XX permitiron grandes estruturas en forma de c\u00fapula que se desv\u00edan do comportamento estrutural de compresi\u00f3n tradicional das c\u00fapulas de cachoter\u00eda. O uso popular do termo expandiuse ata significar \"case calquera sistema de cubertas de longa duraci\u00f3n\".\nElementos.\nA palabra \"c\u00fapula\" util\u00edzase xeralmente para unha pequena c\u00fapula sobre un tellado ou torreta. \"C\u00fapula\" tam\u00e9n se utilizou para describir o lado interior dunha c\u00fapula. A parte superior dunha c\u00fapula \u00e9 a \"coroa\". A parte interior dunha c\u00fapula denom\u00ednase \"intrad\u00f3s\" e a exterior, \"extrad\u00f3s\". Do mesmo xeito que ocorre cos arcos, o \"arranque\" dunha c\u00fapula \u00e9 o nivel da base desde o que se eleva a c\u00fapula e o \"anca\" \u00e9 a parte que se atopa aproximadamente a medio cami\u00f1o entre a base e a parte superior. As c\u00fapulas poden apoiarse nun muro el\u00edptico ou circular denominado \"tambor\". Se esta estrutura est\u00e9ndese ata o nivel do chan, o edificio redondo pode denominarse \"rotonda\". Os tambores poden ou non conter xanelas. Un \"tambor\" ou \"lanterna\" \u00e9 a estrutura equivalente sobre o \u00f3culo dunha c\u00fapula, que sost\u00e9n unha c\u00fapula.\nCando a base da c\u00fapula non coincide coa planta dos muros que a soste\u00f1en (por exemplo, a base circular dunha c\u00fapula sobre un tramo cadrado), empr\u00e9ganse t\u00e9cnicas para unilas. Unha t\u00e9cnica consiste en utilizar m\u00e9nsulas, proxectando progresivamente capas horizontais desde a parte superior do muro de soporte ata a base da c\u00fapula, como os tri\u00e1ngulos con m\u00e9nsulas utilizados a mi\u00fado na arquitectura selx\u00facida e otom\u00e1. A t\u00e9cnica m\u00e1is sinxela consiste en utilizar linteis diagonais nas esquinas dos muros para crear unha base octogonal. Outra t\u00e9cnica consiste en utilizar arcos para salvar as esquinas, que poden soportar m\u00e1is peso. Varias destas t\u00e9cnicas utilizan o que se denomina \"trompa\". Unha trompa pode ser un s\u00f3 arco ou un conxunto de m\u00faltiples arcos proxectantes ani\u00f1ados colocados en diagonal sobre unha esquina interna. As pendentes tam\u00e9n poden adoptar outras formas, como os arcos de trompa e cabezas de nicho ou semic\u00fapulas. A invenci\u00f3n das pendente substitu\u00edu \u00e1 t\u00e9cnica da trompa. As pendentes son secci\u00f3ns triangulares dunha esfera, a modo de enxunta c\u00f3ncavas entre arcos, que serven de transici\u00f3n entre as esquinas dun van cadrado e a base circular dunha c\u00fapula. A curvatura das pendentes \u00e9 a dunha esfera cun di\u00e1metro igual \u00e1 diagonal do van cadrado.\nMateriais.\nAs primeiras c\u00fapulas de Oriente Pr\u00f3ximo constru\u00edronse con adobe e, co tempo, con ladrillo cocido e pedra. As c\u00fapulas de madeira permit\u00edan grandes luces debido \u00e1 natureza relativamente lixeira e flexible do material e eran o m\u00e9todo normal para as igrexas con c\u00fapula no s\u00e9culo VII, a\u00ednda que a maior\u00eda das c\u00fapulas constru\u00edanse con outros materiais menos flexibles. As c\u00fapulas de madeira protex\u00edanse da intemperie con tellados, como l\u00e1minas de cobre ou chumbo. As c\u00fapulas de pedra tallada eran m\u00e1is caras e nunca tan grandes, e a madeira utiliz\u00e1base para grandes luces cando non se dispo\u00f1\u00eda de ladrillo.\nO formig\u00f3n romano utilizaba un agregado de pedra cun potente morteiro. Co paso dos s\u00e9culos, o \u00e1rido transformouse en anacos de arxila cocida e, posteriormente, en ladrillos romanos. No s\u00e9culo VI, os ladrillos con grandes cantidades de morteiro eran os principais materiais para as b\u00f3vedas. Parece ser que a puzolana s\u00f3 se utilizaba na Italia central. As c\u00fapulas de ladrillo foron a opci\u00f3n preferida para as cubertas monumentais de grandes espazos ata a era industrial, debido \u00e1 s\u00faa comodidade e fiabilidade. Para resistir as tensi\u00f3ns p\u00f3dense utilizar tirantes e cadeas de ferro ou madeira.\nOs novos materiais de construci\u00f3n do s\u00e9culo XIX e unha mellor comprensi\u00f3n das forzas internas das estruturas a partir do s\u00e9culo XX abriron novas posibilidades. As vigas de ferro e aceiro, os cables de aceiro e o formig\u00f3n pretensado eliminaron a necesidade dos contrafortes externos e permitiron c\u00fapulas moito m\u00e1is delgadas. Mentres que as c\u00fapulas de cachoter\u00eda anteriores pod\u00edan ter unha relaci\u00f3n radio/espesor de 50, a das c\u00fapulas modernas pode ser superior a 800. O menor peso destas c\u00fapulas d\u00e9bese ao seu menor espesor. O menor peso destas c\u00fapulas non s\u00f3 permite luces moito maiores, sen\u00f3n tam\u00e9n a creaci\u00f3n de grandes c\u00fapulas m\u00f3biles como as dos estadios deportivos modernos.\nFix\u00e9ronse c\u00fapulas experimentais de terra apisonada como parte dun traballo sobre arquitectura sostible na Universidade de Kassel en 1983.\nFormas e forzas internas.\nUnha c\u00fapula de cachoter\u00eda produce pulos cara abaixo e cara a f\u00f3ra. Consid\u00e9ranse dous tipos de forzas perpendiculares entre si: as forzas meridionais (como os meridianos, ou li\u00f1as de lonxitude, nun globo terr\u00e1queo) son compresivas unicamente, e aumentan cara \u00e1 base, mentres que as forzas de aro (como as li\u00f1as de latitude nun globo terr\u00e1queo) est\u00e1n en compresi\u00f3n na parte superior e en tensi\u00f3n na base, coa transici\u00f3n nunha c\u00fapula semiesf\u00e9rica que se produce nun \u00e1ngulo de 51,8 graos desde a parte superior, 8 graos desde a parte superior. Os pulos xerados por unha c\u00fapula son directamente proporcionais ao peso dos seus materiais. As c\u00fapulas semiesf\u00e9ricas apoiadas no chan xeran importantes pulos horizontais nos seus extremos.\nCaracter\u00edsticas construtivas.\nForma xeom\u00e9trica.\nA superficie dunha c\u00fapula pode adoptar distintas formas segundo o m\u00e9todo construtivo e as tradici\u00f3ns formais, variando en funci\u00f3n da forma de planta e o perfil de acordo \u00e1 c\u00f3nica utilizada:\nElementos dunha c\u00fapula.\nA base sobre a que se apoia a c\u00fapula pode consistir en muros continuos ou en arcos sobre pilastras. Cando a base \u00e9 cil\u00edndrica, a cobertura do espazo resultante pode constru\u00edrse mediante unha c\u00fapula simple; noutro caso, a cuberta conv\u00e9rtese nunha c\u00fapula de cuarteir\u00f3ns. Para resolver a transici\u00f3n entre a base circular ou el\u00edptica da c\u00fapula e a forma cadrada ou poligonal do baseamento, utiliz\u00e1ronse frecuentemente elementos de transici\u00f3n como trompas ou pendentes. Entre a c\u00fapula propiamente dita, e os elementos de transici\u00f3n adoita interporse un tambor cil\u00edndrico ou ciborio, polo xeral perforado con xanelas, que posibilitan a iluminaci\u00f3n do espazo interior. A iluminaci\u00f3n pode as\u00ed mesmo complementarse mediante unha lanterna superior, visible desde o exterior como elemento formal de coroamento do conxunto.\nSistemas construtivos.\nUn dos m\u00e9todos construtivos m\u00e1is simples e antigos consiste en levantar fiadas sucesivas de mampostos, pech\u00e1ndose progresivamente cara \u00f3 centro. Este sistema \u00e9 moi antigo, e permite cubrir espazos de di\u00e1metro relativamente pequeno. \u00c1s veces, a colocaci\u00f3n dos mampostos segue un patr\u00f3n en espiral, tal como o aplicaron tradicionalmente os esquim\u00f3s para levantar os seus igl\u00fas. A construci\u00f3n resultante adoita denominarse \"falsa\" c\u00fapula ou aproximaci\u00f3n de fileiras \u00f3 conseguirse por este medio. Neste sistema cada aro ou volta de mampostos logra \u00f3 \"pecharse\" a estabilidade necesaria, e o comportamento est\u00e1tico \u00e9 o dunha estrutura alintelada, sen esforzos horizontais de importancia:\nAs c\u00fapulas verdadeiras est\u00e1n conformadas por pezas chamadas doelas, cunha clave superior que equilibra os esforzos en forma similar \u00f3 que se require nun arco ou unha b\u00f3veda, s\u00f3 que en tres dimensi\u00f3ns. Para permitir un \u00f3culo cenital que dea paso \u00e1 luz exterior ou -m\u00e1is tardiamente- unha lanterna co mesmo obxectivo, a clave pode substitu\u00edrse por un anel superior de pezas que resistan en conxunto os esforzos de compresi\u00f3n. Este aro superior constru\u00eduse frecuentemente en aliaxes como o bronce, para asegurar a estabilidade e durabilidade.\nO problema m\u00e1is importante dos construtores de c\u00fapulas antes da Revoluci\u00f3n industrial foi achar materiais con resistencia \u00e1 tracci\u00f3n para contrarrestar os esforzos horizontais na base da c\u00fapula que, pola s\u00faa forma, tende a abrirse. A soluci\u00f3n cl\u00e1sica consistiu en contrarrestar tales esforzos mediante contrafortes pesados de obra, despois por outras c\u00fapulas e semic\u00fapulas, que van levando os esforzos a sitios menos visibles (caso de Santa Sof\u00eda de Constantinopla) e que no g\u00f3tico foron substitu\u00eddos por arcobotantes. Posteriormente contrarrest\u00e1ronse os esforzos horizontais mediante un zuncho, xeralmente de aceiro, na base, funcionando a tracci\u00f3n, pero con interesantes variantes, por exemplo, na catedral de Puebla, (M\u00e9xico), onde se utilizou un material tan inesperado como un trenzado de tripa de cabalo, debido a que \u00e9 moito m\u00e1is flexible e resiste moito mellor os esforzos da c\u00fapula cando se produce un terremoto; da bondade da soluci\u00f3n ideada polos arquitectos espa\u00f1ois d\u00e1 fe que a c\u00fapula segue enteira tras bastantes movementos s\u00edsmicos.\nC\u00e1lculo estrutural.\nDesde o punto de vista estrutural unha c\u00fapula delgada pode considerarse un elemento bidimensional de dobre curvatura con simetr\u00eda radial (\"respecto \u00f3 centro da esfera inscrita\"). Os esforzos predominantes son de tracci\u00f3n no sentido dos paralelos e de compresi\u00f3n no sentido dos meridianos. Estruturalmente as s\u00faas ecuaci\u00f3ns de equilibrio corresponden a unha l\u00e1mina de revoluci\u00f3n.\nNas c\u00fapulas de secci\u00f3n circular e de parede delgada prod\u00facense esforzos de flexi\u00f3n porque a circunferencia af\u00e1stase da forma \u00f3ptima de catenaria, caendo a resultante f\u00f3ra do terzo medio da secci\u00f3n, pero este afastamento est\u00e1 xeralmente por encima da catenaria, o cal permite anular esta flexi\u00f3n con aneis de aceiro horizontais en forma de paralelos traballando \u00e1 tracci\u00f3n e permitindo as\u00ed axustar o pol\u00edgono funicular de forzas \u00e1 forma circular requirida.\nEn c\u00fapulas de gran di\u00e1metro existen problemas serios de cargas eventuais que poden chegar a ser moi importantes e obrigan a un estudo profundo dos esforzos de flexi\u00f3n que poden producirse. Exemplos destas cargas eventuais poden ser presi\u00f3n desemparella por ventos veloces, dilataci\u00f3ns diferenciais por temperatura desemparella (lado iluminado polo sol e lado de sombra), acumulaci\u00f3ns desemparellas de neve ou xeo, asentos diferenciais de cimentaci\u00f3ns, etc.\nHistoria.\nDesde os albores da civilizaci\u00f3n constru\u00edronse falsas c\u00fapulas con materiais variados, inclu\u00edndo as cubertas tradicionais -a\u00ednda en uso- das iurtas da Asia central, dos igl\u00fas esquim\u00f3s, os \"trulli\" do sur de Italia e os \"nuraghi\" de Sarde\u00f1a. Co crecente uso de habitaci\u00f3ns de forma rectangular, este tipo de cubertas quedou circunscrito \u00e1 arquitectura funeraria, por exemplo nos \"tholos\". Un dos tholos m\u00e1is relevantes \u00e9 o Tesouro de Atreo en Micenas, cuxa construci\u00f3n se estima tivo lugar en 1250\u00a0a.\u00a0C. \u00c9 unha construci\u00f3n de pedra alintelada que constit\u00fae por tanto unha falsa c\u00fapula, cun di\u00e1metro de 14,5 m. O uso da c\u00fapula foi pouco com\u00fan na Antiga Grecia, e at\u00e9 o Imperio romano non se comezan a levantar as primeiras c\u00fapulas verdadeiras.\nImperio romano.\nNo Imperio Romano empr\u00e9gase a c\u00fapula moito m\u00e1is frecuentemente. Os m\u00e1is grandes complexos termais e palacios romanos inclu\u00edron c\u00fapulas como cuberta. O cume da construci\u00f3n de c\u00fapulas en Roma aparece na do pante\u00f3n de Agripa, cunha luz libre que non foi nunca superada con t\u00e9cnicas tradicionais e foi necesario o emprego do aceiro estrutural ou o formig\u00f3n armado para conseguilo.\nA c\u00fapula do pante\u00f3n \u00e9 semiesf\u00e9rica, formada de formig\u00f3n con cascotes de tufo e escoura volc\u00e1nica. As partes externas da c\u00fapula forr\u00e1ronse con \"opera latericia\". Tam\u00e9n se utilizaron ladrillos bipedais en capas horizontais, a modo de aneis. Foi a maior c\u00fapula constru\u00edda na s\u00faa \u00e9poca, cos seus 43,44 m de di\u00e1metro, coroada por un amplo \u00f3culo de 8,9\u00a0m que enche de luz o espazo interior. A estabilidade estrutural logrouse mediante o uso de formig\u00f3n, forrada en \"opera latericia\", caracter\u00edstica da arquitectura romana, e diversas t\u00e9cnicas de alixeiramento do peso propio, sexa mediante reduci\u00f3n progresiva do espesor da c\u00fapula ou a substituci\u00f3n do travertino por pedra p\u00f3mez nas zonas superiores.\nDentro do edificio pode inscribirse unha esfera perfecta, representando a celeste, xunto a toda unha serie de relaci\u00f3ns simb\u00f3licas desde os puntos de vista gn\u00f3mico, xeom\u00e9trico e mec\u00e1nico, que serviron de modelo \u00e1s sucesivas xeraci\u00f3ns de arquitectos. A c\u00fapula romana, e a s\u00faa derivada paleocristi\u00e1, constru\u00edronse case sempre sobre un ciborio con forma cil\u00edndrica ou de prismas de base cadrada, octogonal ou dodecagonal.\nImperio bizantino.\nNo Imperio bizantino, herdeiro da capacidade tecnol\u00f3xica romana, a t\u00e9cnica construtiva de c\u00fapulas evolucionou ata lograr impo\u00f1er a estrutura sobre un cubo, mediante o uso de elementos arquitect\u00f3nicos de transici\u00f3n como a pendente, que derivar\u00eda na trompa, unha b\u00f3veda c\u00f3nica usual na arquitectura rom\u00e1nica.\nO principal exemplo do per\u00edodo \u00e9 \" Hagia Sophia\", a igrexa de Santa Sof\u00eda en Constantinopla, actual Istambul, constru\u00edda no s\u00e9culo VI baixo o reinado do emperador Xustiniano I. A igrexa \u00e9 un espazo rectangular de 77 por 71\u00a0m. A c\u00fapula central ten un di\u00e1metro de 31,87\u00a0 m e unha altura de 56,60\u00a0m. Non ten ciborio[, e ap\u00f3iase en catro pendentes e corenta contrafuertes perimetrais separados por xanelas. En conxunto cunha serie de semic\u00fapulas, m\u00e1is a combinaci\u00f3n interior do xogo de luces cos mosaicos t\u00edpicos da arte bizantino, dan unha sensaci\u00f3n de ingravidez, e inmaterialidade, que \u2014por diversos cami\u00f1os\u2014 constituir\u00eda a procura constante da arquitectura sacra dos s\u00e9culos seguintes.\nOutro edificio notable do per\u00edodo \u00e9 a igrexa de San Vital en R\u00e1vena, consagrada no ano 547, que presenta unha planta central con c\u00fapula de 16 m de di\u00e1metro sobre pilastras que forman unha base octogonal. Xunto con \"San Apolinario in Clase\" e \"San Apolinar Novo\" constit\u00faen o grupo de monumentos m\u00e1is importante da antig\u00fcidade tard\u00eda en Italia, constru\u00eddos todos desde que o emperador Honorio designase a R\u00e1vena como nova capital do Imperio Romano de Occidente no ano 402. Paralelamente, coa conquista de Constantinopla polos otom\u00e1ns en 1453, Santa Sof\u00eda pasou a ser tam\u00e9n un edificio mod\u00e9lico para as mesquitas do mundo isl\u00e1mico.\nA c\u00fapula no islam.\nA c\u00fapula, xunto \u00e1 columna e o arco constitu\u00edu o elemento arquitect\u00f3nico principal da arte isl\u00e1mica. Herda de Roma, a trav\u00e9s da evoluci\u00f3n paleocristiana e bizantina, o significado cosmol\u00f3xico de \"b\u00f3veda celeste\", completado xeralmente co motivo decorativo interior da \u00e1rbore da vida, que se representa investido seguindo a crenza isl\u00e1mica dunha simetr\u00eda perfecta entre terra e para\u00edso. \nUn dos exemplos m\u00e1is relevantes e temper\u00e1ns \u00e9 a C\u00fapula da Rocha, constru\u00edda en Xerusal\u00e9n polo noveno califa Abd al-Malik entre 687 e 691, cubrindo a rocha desde onde se cre que Mahoma ascendeu ao para\u00edso. A c\u00fapula, cun di\u00e1metro de 21,37\u00a0m descansa sobre un ciborio ou tambor cil\u00edndrico que serve de transici\u00f3n \u00e1 base octogonal. Cada un dos v\u00e9rtices do oct\u00f3gono est\u00e1n orientados segundo os puntos cardinais, e o extradorso est\u00e1 cuberto por l\u00e1minas de cobre pu\u00eddo e dourado que, ao reflectir os raios solares, converte a este edificio nun dos m\u00e1is fermosos de Xerusal\u00e9n. Desde o punto de vista construtivo, a c\u00fapula caracter\u00edzase por ser realizada en madeira no canto de pedra, constitu\u00edndo un dos poucos exemplos que se conservan da tradici\u00f3n madeireira siria. Outra circunstancia para destacar \u00e9 que foi un dos primeiros exemplos de c\u00fapula de dobre capa, sistema que retomar\u00eda Brunelleschi en Santa Mar\u00eda del Fiore, a\u00ednda que mediante doelas de ladrillo. Mentres que a c\u00fapula exterior ten un perfil de arco realzado, o intradorso, profusamente decorado con motivos do \u00e1rbore da vida \u00e9 perfectamente hemisf\u00e9rico.\nO Templo da Rocha leva ao peregrino \u00e1 circunvalaci\u00f3n da c\u00fapula por un percorrido octogonal, simbolizando a cadratura do c\u00edrculo, a uni\u00f3n de corpo e alma."}
{"id": "46942", "revid": "22570", "url": "https://gl.wikipedia.org/wiki?curid=46942", "title": "An\u00e1lise funcional", "text": "A An\u00e1lise funcional ad\u00edcase ao estudo dos espazos de funci\u00f3ns e das relaci\u00f3ns definidas entre eles, sendo unha p\u00f3la das Matem\u00e1ticas na que se xuntan a An\u00e1lise Matem\u00e1tica e a \u00c1lxebra. Por iso, esta \u00e1rea ten o seu cerne no estudo dos espazos vectoriais de dimensi\u00f3n infinita que pos\u00faen alg\u00fan tipo de estrutura topol\u00f3xica. Tam\u00e9n pertencen a esta \u00e1rea as xeneralizaci\u00f3ns dos conceptos cl\u00e1sicos de derivada, integral, base ou dualidade.\nAs s\u00faas ra\u00edces hist\u00f3ricas son profundas e antigas e as\u00ed a verba \"funcional\" ten a s\u00faa orixe no s\u00e9culo XVII, pois ven do C\u00e1lculo de Variaci\u00f3ns creado por Jacob Bernoulli. O estudo das Series de Fourier, o seu desenvolvemento nas transformadas de Fourier, os traballos de Erik Ivar Fredholm sobre ecuaci\u00f3ns integrais son, entre outros, os que se consideran historicamente m\u00e1is importantes. Consid\u00e9ranse como fundadores da An\u00e1lise Funcional a David Hilbert, Stefan Banach, Frigyes Riesz e Maurice Ren\u00e9 Fr\u00e9chet."}
{"id": "46944", "revid": "605", "url": "https://gl.wikipedia.org/wiki?curid=46944", "title": "Fillos", "text": ""}
{"id": "46946", "revid": "23204", "url": "https://gl.wikipedia.org/wiki?curid=46946", "title": "Kaki Arkarazo", "text": "Kaki Arkarazo, nado en Lazkao en 1961 \u00e9 un m\u00fasico e produtor vasco.\nTraxectoria.\nEn 1982 comeza a traballar como t\u00e9cnico de son nos Estudos IZ, vinculados ao Rock Radikal Basco. Froito dese traballo entra en contacto con Xabier Montoia (naquel ent\u00f3n en Hertzainak). Con el e xunto aos irm\u00e1ns Fernan e Mikel Irazoki, formar\u00e1n o grupo M-ak, co que publicaran 5 \u00e1lbums entre 1983 e 1990.\nEn 1987 Kaki publica tam\u00e9n o seu, at\u00e9 o de agora, \u00fanico disco en solitario \"Matzinadak\" (IZ, 1987). Ese mesmo ano producir\u00e1 tam\u00e9n o terceiro disco de Kortatu, \"Kolpez Kolpe\" (Oihuka, 1988), o primeiro da banda integramente en \u00e9uscaro e o \u00faltimo gravado en estudio. Produto da amizade feita cos irm\u00e1n Muguruza acompa\u00f1ar\u00e1 ao grupo como segundo guitarrista ao longo da s\u00faa \u00faltima xira, participando no dobre LP, \"Azken Guda Dantza\" (Nola!, 1988). Nesa xira M-ak participan de abreconcertos, consolid\u00e1ndose a fama de Kaki e de Xabier Montoia dentro da escena musical vasca.\nKortatu dis\u00f3lvese ese mesmo ano, pero os Muguruza xa contan con Kaki para o seu seguinte proxecto.\nDurante a gravaci\u00f3n dos \u00faltimos discos de M-ak Kaki e os irm\u00e1ns Muguruza re\u00fanense nun estudio caseiro onde comezan a traballar nun proxecto no que mesturan estilos tan diversos como o rap, o soul, o funk, o hardcore ou a m\u00fasica latina. O grupo presentarase nun tributo a Mikel Laboa organizado por Xabier Montoia, coa canci\u00f3n \"Gaberako Aterbea\". Da letra desa canci\u00f3n tomar\u00e1n o seu nome: Negu Gorriak (en \u00e9uscaro \"invernos cr\u00fas\" ou \"invernos vermellos\").\nEn 1990 Negu Gorriak edita o seu primeiro disco, e comezan unha carreira de \u00e9xito que se expandir\u00e1 at\u00e9 o ano 1996. O grupo ser\u00e1 aclamado pola cr\u00edtica, tanto a vasca, como a do Estado espa\u00f1ol. Ao longo deses anos, Kaki comezar\u00e1 a colaborar con Ant\u00f3n Reixa, formando en 1994 o grupo Naci\u00f3n Reixa, co que gravaran nese mesmo ano o seu primeiro disco \"Alivio r\u00e1pido\" (Dro, 1994). Tam\u00e9n no 94, Kaki ser\u00e1 intervido para extirparlle o bazo, feito que fai que perda a xira de Negu Gorriak polo Salvador en apoio ao FMLN. O grupo , debido a esa ausencia, efectuar\u00e1 a xira baixo o nome de NG Brigada. En maio dese ano, o Tenente-Coronel da Garda Civil Enrique Rodr\u00edguez Galindo demanda a Negu Gorriak e a Angel Katarain (t\u00e9cnico de son da banda) por un delito de \"danos \u00e1 honra e difamaci\u00f3n do bo nome\" pola canci\u00f3n \"Ustelkeria\" (do disco Gure Jarrera). Nesa canci\u00f3n fundamentada nun informe do fiscal donostiarra Luis Navajas, acusan a Galindo de narcotr\u00e1fico. Galindo esixe un pago de 15 mill\u00f3ns de pesetas (90.000 euros), ademais de non poder tocar a canci\u00f3n en directo, nin volvela editar en futuras reedici\u00f3ns do disco.\nEn 1995, tras ser desestimada polos Xulgados de Primeira Instancia, hai unha sentenza favor\u00e1bel \u00e1 demanda de Galindo feita pola Audiencia Provincial de Donostia. Es\u00edxeselle por ela ao grupo 60.000 euros, cantidade da que o grupo non disp\u00f3n. Coa fin de recadar fondos para facer fronte a unha eventual execuci\u00f3n da sentenza, e mentres non se decide o recurso presentado ante o Tribunal Supremo, o grupo inicia unha serie de xiras e concertos promovendo a solidariedade e a favor do dereito de liberdade de expresi\u00f3n. Dentro dese contexto Kaki organiza o festival \"Hitz Egin\", onde actuar\u00e1 con Negu Gorriak e mais con Naci\u00f3n Reixa.\nEn 1997 aparece o segundo disco de Naci\u00f3n Reixa, \"Safari Mental\", gravado desta vez para Esan Ozenki-Gora Herriak, unha discogr\u00e1fica m\u00e1is pequena que lles d\u00e1 m\u00e1is liberdade da que ti\u00f1an en DRO. Neste disco incorp\u00f3rase ao grupo Mikel Abrego na bater\u00eda, e tam\u00e9n haber\u00e1 un mont\u00f3n de colaboradores da escena musical vasca. Durante ese ano dar\u00e1n preto de vinte concertos en toda Espa\u00f1a.\nTras a disoluci\u00f3n de Naci\u00f3n Reixa, Kaki a\u00ednda axudar\u00e1 a Ant\u00f3n a preparar o seu primeiro disco en solitario \"Escarnio\", coeditado por Esan Ozenki-Gora Herriak e El Europeo.\nO 7 de xu\u00f1o de 2000, o Tribunal Supremo absolve a Negu Gorriak de todos os cargos, por considerar a querela de Galindo mal formulada. Ao non haber recurso por parte do demandante, Negu Gorriak anuncia en xaneiro de 2001 a vitoria sobre a Garda Civil e a celebraci\u00f3n de dous concertos como xeito de despedida definitiva e agradecemento \u00e1 solidariedade.\nA reagrupaci\u00f3n de Negu Gorriak motivar\u00e1 que os italianos Banda Bassotti, disoltos en 1994, se reagrupen novamente para actuar como abreconcertos. Produto deste reagrupamento comezar\u00e1n a publicar novos discos, o primeiro \"Un Altro Giorno D'Amore\" (Gridalo Forte, 2001) un dobre CD gravado en directo no Centro Social Okupado \"Villaggio Globale\" (Roma). Neste concerto, Kaki colabora como t\u00e9cnico de son en directo, e rematar\u00e1 por producir todos os seus discos posteriores.\nAnte a desaparici\u00f3n da discogr\u00e1fica Esan Ozenki (que reaparecer\u00e1 pouco despois como Metak), \u00e1 que estaba vinculada o grupo, Kaki crea os seus propios estudios de gravaci\u00f3n, os estudios Garate, situados en Andoain (Guip\u00fascoa) e que constan de dous estudios e apartamentos de aloxamento para os artistas.\nAdemais do seu traballo nos estudios, Kaki acompa\u00f1a como t\u00e9cnico de son a grupos como Betagarri ou Banda Bassotti."}
{"id": "46948", "revid": "98629", "url": "https://gl.wikipedia.org/wiki?curid=46948", "title": "NG Brigada", "text": "NG Brigada foi o nome adoptado polo grupo de rock vasco Negu Gorriak pola s\u00faa xira do Salvador en apoio ao FMLN. O cambio de nome estaba xustificado pola ausencia do integrante do grupo Kaki Arkarazo, intervido cirurxicamente durante a xira.\nA xira desenvolveuse ao longo do mes de marzo de 1994 e nela tocaron, entre outros, cos italianos Banda Bassotti."}
{"id": "46949", "revid": "23204", "url": "https://gl.wikipedia.org/wiki?curid=46949", "title": "Dixebra", "text": "Dixebra \u00e9 un grupo de rock asturiano creado en 1987 en Avil\u00e9s, baixo a idea de crear un grupo de rock que empregase a lingua asturiana e fixese unha m\u00fasica comprometida coa realidade social e a problem\u00e1tica de Asturies. Contaron con letras feitas por alg\u00fans dos escritores contempor\u00e1neos asturianos, en ocasi\u00f3ns feitas especificamente para o grupo, entre os que destaca Xandru Fern\u00e1ndez.\nNo ano 2007 participan no recompilatorio \"120 capadores\", de homenaxe \u00f3s Diplom\u00e1ticos de Monte-Alto, cunha versi\u00f3n en asturiano do tema \"Gaiteiro\"."}
{"id": "46951", "revid": "111586", "url": "https://gl.wikipedia.org/wiki?curid=46951", "title": "Contraforte", "text": "En arquitectura, un contraforte \u00e9 unha forma prism\u00e1tica, especie de columna, acaroada a un muro, que serve para reforzar os puntos de apoio de arcos ou trabes, ou ben ao mesmo muro ou parede pola parte exterior dun edificio. Os pesados contrafortes das construci\u00f3ns rom\u00e1nicas contrastan cos estilizados das g\u00f3ticas.\nNo g\u00f3tico aparece un contraforte composto, que consta de botarel e arcobotante."}
{"id": "46955", "revid": "23204", "url": "https://gl.wikipedia.org/wiki?curid=46955", "title": "Cami\u00f1o Portugu\u00e9s", "text": "Baixo a denominaci\u00f3n de Cami\u00f1o Portugu\u00e9s agr\u00fapanse distintas v\u00edas do Cami\u00f1o de Santiago que, con orixe en Portugal, van cara a Santiago de Compostela. Tradicionalmente, descr\u00edbense d\u00faas rutas principais que ascenden desde o sur de Portugal, unha pola costa desde Lagos a Lisboa, Co\u00edmbra e Tui; e outra polo interior desde Faro a \u00c9vora, Chaves e Ver\u00edn. Estas d\u00faas rutas principais presentan numerosas variantes locais e comunicaci\u00f3ns entre unha e outra formando unha rede de Cami\u00f1os interconectados cara ao norte. En consecuencia, o acceso a Galicia faise por Valen\u00e7a do Minho a Tui ou por Braga a Ourense, sendo a primeira alternativa a m\u00e1is utilizada, con diferenza, e a que, xa en Galicia, recibe oficialmente o nome de \"Cami\u00f1o Portugu\u00e9s\". Mesmo existe unha terceira variante que entra por Caminha \u00e1 Guarda e ascende pola costa de Pontevedra, que recibe o nome de \"Cami\u00f1o Monacal\" en referencia \u00f3 mosteiro de Oia, por onde pasa. A cidade de Pontevedra, punto central do cami\u00f1o, \u00e9 a capital do Cami\u00f1o Portugu\u00e9s en Espa\u00f1a.\nA Asociaci\u00f3n de Amigos do Cami\u00f1o Portugu\u00e9s comezou a sinalizar e cartografar o Cami\u00f1o Portugu\u00e9s en 1993, desde Tui. Membros desta asociaci\u00f3n cifraban en 500 peregrinos anuais os que segu\u00edan esta ruta nos seus inicios, experimentando desde hai anos un crecemento progresivo ata alcanzar os 52.000 do ano 2016, o que o converteu na segunda ruta Xacobea en importancia, a\u00ednda que a gran distancia do Cami\u00f1o Franc\u00e9s. Segundo a Oficina do Peregrino, nos \u00faltimos anos accederon a Santiago polo Cami\u00f1o Portugu\u00e9s un n\u00famero crecente de peregrinos: 35.494 en 2014 (un 14,92% do total de peregrinos por t\u00f3dolos cami\u00f1os), 43.158 en 2015 e 52.190 en 2016., fronte \u00f3s 176.329 que chegaron polo Cami\u00f1o Franc\u00e9s en 2016 (o 63,38% do total). Canto \u00e1 nacionalidade dos peregrinos, os portugueses representan \u00f3 redor do 5% e mante\u00f1en ano tras ano un cuarto posto, por detr\u00e1s de espa\u00f1ois (\u00f3 redor do 50%), alem\u00e1ns (8%) e italianos (6,5%).\nPara mellorar e aumentar o atractivo desta ruta, a Deputaci\u00f3n de Pontevedra, a Xunta de Galicia e mais os doce concellos polos que transcorre o Cami\u00f1o acordaron en 2014 crear unha mesa de seguimento para analizar os problemas detectados, afrontar labores de mantemento e dese\u00f1ar medidas para potencialo. En setembro dese mesmo ano comezaron os traballos de limpeza e sinalizaci\u00f3n, cun orzamento dun mill\u00f3n de euros.\nItinerarios.\nO Cami\u00f1o Portugu\u00e9s da costa nace en Lagos, e pasa por Aljezur, Odemira (con posible desviaci\u00f3n por Ferreira do Alentexo), Cercal, Santiago de Cac\u00e9m, Gr\u00e2ndola, Alc\u00e1cer do Sal e Set\u00fabal, para chegar a Lisboa.\nDesde Lisboa contin\u00faa cara Co\u00edmbra (a onde se pode chegar directamente ou desvi\u00e1ndose por Sintra e Alcoba\u00e7a, para visitar os mosteiros destas d\u00faas localidades) pasando por Santar\u00e9m, Goleg\u00e3, Tomar e Figueir\u00f3 dos Vinhos. Unha vez en Co\u00edmbra, o Cami\u00f1o pod\u00eda coller cara ao noroeste, por \u00c1gueda, Pedroso e Porto; ou desviarse \u00f3 nordeste, cara a Lamego (onde enlazaba coa ruta do interior) e Chaves.\nDesde Porto pod\u00eda coller cara \u00e1 costa ata P\u00f3voa de Varzim, Viana do Castelo e Caminha, para seguir ata Valen\u00e7a (ou cruzar a r\u00eda cara \u00e1 Guarda); ou ben coller cara a Barcelos, Ponte de Lima e Valen\u00e7a, onde cruza o Mi\u00f1o e entra en Galicia por Tui.\nEn Barcelos xorde unha variante que vai a Vila Nova de Cerveira, onde cruza o Mi\u00f1o e pasa por Goi\u00e1n, Tomi\u00f1o, Gondomar, Vigo e Redondela, onde se une \u00f3 Cami\u00f1o de Portugal oficial. A esta alternativa denom\u00ednase \"Cami\u00f1o de Portugal do Norte\", porque pasa a car\u00f3n do santuario portugu\u00e9s de Nossa Se\u00f1ora do Norte. A\u00ednda existe outra variante m\u00e1is que leva desde Barcelos a Lanheses, Vila Nova de Cerveira e Valen\u00e7a.\nO Cami\u00f1o Portugu\u00e9s do interior, tam\u00e9n chamado \"Cami\u00f1o Central\", foi o utilizado pola ra\u00ed\u00f1a Santa Isabel de Portugal na s\u00faa peregrinaci\u00f3n a Compostela en 1326. Nace tam\u00e9n na costa do Algarve, en Faro, e ascende m\u00e1is ou menos paralelo \u00e1 fronteira con Espa\u00f1a, pasando por Almod\u00f4var, Castro Verde e Beja; pouco antes desta \u00faltima localidade enlaza cunha variante que ascende desde Tavira, tam\u00e9n na costa. Logo segue cara a Reguengos de Monsaraz, \u00c9vora, Estremoz, Crato, Alpalh\u00e2o (onde enlaza outra variante que v\u00e9n desde Ferreira do Alentexo, que xa vimos na ruta da costa), Castelo Branco, Fund\u00e3o, Guarda, Trancoso, Moimenta da Beira e Lamego, na beira sur do Douro. Ata Lamego chega unha variante desde Co\u00edmbra, pasando por Viseu.\nA partir de aqu\u00ed, os peregrinos poden coller cara a Chaves para entrar en Galicia por Ver\u00edn e enlazar coa V\u00eda da Prata en Ourense; ou ben coller cara a Amarante, Guimar\u00e3es e Braga, para enlazar coa ruta da costa en Ponte de Lima e entrar en Galicia por Valen\u00e7a e Tui. Tam\u00e9n, desde Braga, cab\u00eda a posibilidade de entrar en Galicia por Celanova ou A Ca\u00f1iza.\nA partir de Braga, o Cami\u00f1o coincide basicamente coa v\u00eda romana XIX, que ascend\u00eda desde esta localidade (\"Bracara Augusta\") ata Astorga (\"Asturica Augusta\"), pasando por Tui, Pontevedra, Caldas e Iria Flavia.\nUnha vez en Galicia, a ruta oficial do Cami\u00f1o Portugu\u00e9s ascende desde Tui cara \u00f3 norte a trav\u00e9s do Porri\u00f1o, Redondela, Pontevedra, Caldas de Reis e Padr\u00f3n, para chegar finalmente a Santiago. As outras rutas, que acceden por outros puntos da fronteira, terminan conflu\u00edndo antes ou despois con esta ruta principal.\nNo ano 2014 abr\u00edronse d\u00faas rutas alternativas que parten de Pontevedra cara \u00f3 Saln\u00e9s . A primeira \u00e9 a Ruta Espiritual, que percorre os mosteiros de Poio e Armenteira e enlaza en Vilanova de Arousa coa Ruta do Mar de Arousa, para dirixirse desde a\u00ed en barco a Pontecesures.\nA segunda \u00e9 a Ruta do Padre Sarmiento, que percorre os concellos de Poio, Sanxenxo, O Grove, Mea\u00f1o, Cambados, Vilanova, A Illa, Vilagarc\u00eda e Catoira, e enlaza co Cami\u00f1o Portugu\u00e9s oficial en Pontecesures; esta alternativa recibe o seu nome do propio Mart\u00edn Sarmiento que percorreu esta ruta no Ano Santo de 1745 e a describiu no seu libro \"Viaxe a Galicia\".\nSegundo se conclu\u00edu na reuni\u00f3n do intergrupo \"Caminos de Santiago\" do Parlamento Europeo celebrada en Bruxelas en decembro de 2013 , a sinalizaci\u00f3n est\u00e1 ben definida desde Porto ata Santiago pero \u00e9 insuficiente entre Lisboa e Porto e case inexistente nos tramos \u00f3 sur de Lisboa. Tam\u00e9n se puxo de manifesto a urxente necesidade de definir unha ruta como a oficial e o resto como variantes, dada a multiplicaci\u00f3n de rutas e alternativas, non fixadas pola tradici\u00f3n xacobea. Outro dos problemas a solucionar ser\u00eda a escasa dotaci\u00f3n de prazas nos albergues existentes \u00f3 longo do Cami\u00f1o, que a Deputaci\u00f3n de Pontevedra estima nun 10% das necesidades reais.\nO Cami\u00f1o Portugu\u00e9s en Galicia.\nComo acontece con outros Cami\u00f1os, as diferentes gu\u00edas e webs que desenvolven o Cami\u00f1o Portugu\u00e9s non sempre coinciden no n\u00famero das etapas necesarias para chegar de Tui a Santiago nin, por conseguinte, nas localidades que as delimitan nin na distancia a percorrer en cada unha delas. Das oito gu\u00edas consultadas, tres dividen esta ruta en 6 etapas (Xacobeo.es, Consumer.es, Diario de a bordo) e cinco en cinco etapas (La Voz de Galicia, Federaci\u00f3n Espa\u00f1ola de Asociaciones de Amigos del Camino de Santiago, Todos los caminos, Gronze, Portas del cielo). Neste artigo seguimos a estrutura descrita pola web do Xacobeo.\n1\u00aa etapa: Tui - O Porri\u00f1o.\n\u00a0Tui - Rebord\u00e1ns - A Virxe do Cami\u00f1o - A Magdalena - Orbenlle - Atios - A Gu\u00eda - O Porri\u00f1o \u00a0\nUnha vez pasada Valen\u00e7a, os peregrinos ti\u00f1an que atravesar o Mi\u00f1o mediante barcazas que desembarcaban na praia da F\u00e1brica, pero desde que se constru\u00edu a ponte internacional en 1884 xa se pode facer con comodidade polo paso peonil que hai a un dos lados da ponte. Entran as\u00ed en Galicia a trav\u00e9s da vila de Tui. \nO primeiro fito da Xunta de Galicia sinalizando o Cami\u00f1o marca neste punto unha distancia de 115,454\u00a0km ata Santiago .\nNesta cidade destaca a catedral de Santa Mar\u00eda, constru\u00edda entre os anos 1142 e 1225 nos estilos rom\u00e1nico e g\u00f3tico. Xunto \u00e1 catedral, Tui contaba con hospital de pobres e peregrinos que estivo activo desde finais do s\u00e9culo XVII ata principios do XX; hoxe est\u00e1 reconvertido en Museo Diocesano. O Cami\u00f1o atravesa o centro hist\u00f3rico e pasa ante o convento de clausura das Clarisas (popularmente, \"das encerradas\") e o mosteiro de San Domingos.\nDespois de Tui, pasa por Rebord\u00e1ns, con igrexa dedicada a san Bertomeu, do s\u00e9culo XII pero reconstru\u00edda sobre outra anterior do XI; esta igrexa foi a primeira catedral de Tui . A partir de aqu\u00ed cruza a estrada N-550 -que discorre \u00e1 par do Cami\u00f1o ata Santiago- e sobe cara \u00f3 Porri\u00f1o seguindo o leito do r\u00edo Louro pasando pola Virxe do Cami\u00f1o (lugar de Rebord\u00e1ns), cuxa igrexa barroca, do s. XVII, pos\u00fae unha Virxe do Leite, considerada protectora dos peregrinos. A seguir pasa por baixo da autoestrada do Atl\u00e1ntico (AP-9) e cruza o r\u00edo San Sim\u00f3n pola chamada ponte de San Telmo ou \"ponte das febres\", para alcanzar despois o lugar da Magdalena, da parroquia de Ribadelouro.\nSegundo conta a lenda, san Telmo, daquela frade dominico en Tui, colleu unhas febres neste mesmo lugar cando \u00eda de peregrinaci\u00f3n a Santiago, febres que forzaron o seu regreso a Tui e das que morreu de al\u00ed a pouco. Xunto \u00e1 ponte levantouse un cruceiro no que unha inscrici\u00f3n di o seguinte: \"\"Cami\u00f1ante, aqu\u00ed enfermou de morte san Telmo en abril de 1251. P\u00eddelle que fale con Deus no teu favor\". Sobre o arco da ponte constru\u00eduse unha plataforma de madeira para facilitar o paso.\nDesde A Magdalena o Cami\u00f1o pasa xunto a un calvario formado por cinco cruceiros e, a seguir, por Orbenlle, onde o Cami\u00f1o deixa o concello de Tui e entra no do Porri\u00f1o. O itinerario tradicional beireaba as G\u00e1ndaras de Budi\u00f1o (zona h\u00famida creada pola confluencia do r\u00edo Louro con varios regatos, creando un sistema de lagoas, bra\u00f1as e bosques de ribeira) e atravesaba a todo o longo o pol\u00edgono industrial das G\u00e1ndaras, do Porri\u00f1o, en 3\u00a0km de estrada perigosa e interminable, entre naves industriais e constante tr\u00e1fico de cami\u00f3ns. Desde setembro de 2013 est\u00e1 indicada unha alternativa polas G\u00e1ndaras e a beira do Louro que s\u00f3 representa un aumento duns 500 metros . Esta variante, que comeza \u00f3 pouco de pasar o fito quilom\u00e9trico 106,048, discorre baixo unha mesta vexetaci\u00f3n na beira do Louro; pasa polas parroquias de Mosende e Pontellas (esta segunda dedicada a Santiago), e mais o lugar de Cente\u00e1ns, onde o Cami\u00f1o pasa \u00f3 p\u00e9 dun cruceiro no antigo Cami\u00f1o Real que conduc\u00eda a Vigo.\nO Cami\u00f1o alcanza agora a v\u00eda f\u00e9rrea, que supera, e segue pola beira da N-550 a trav\u00e9s da parroquia de Atios pasando pola Capela da Virxe da Gu\u00eda, no lugar da Gu\u00eda desta parroquia, para chegar finalmente \u00f3 Porri\u00f1o.\nNo Porri\u00f1o pasa por diante das capelas de San Sebasti\u00e1n (posiblemente anterior \u00f3 XVI) e de San Bieito. Nesta vila destaca a casa consistorial, obra constru\u00edda por Antonio Palacios en 1924 e reconstru\u00edda en 1983 tralo incendio de 1976.\n2\u00aa etapa: O Porri\u00f1o - Redondela.\n\u00a0 O Porri\u00f1o - Ameiro Longo - Santa Marta - O Castro - A R\u00faa - Mos - Os Cabaleiros - O Enxertado - Vilar de Infesta - Saxamonde - O Souto - Quintela - O Muro - Redondela\u00a0\nA etapa comeza cami\u00f1ando de novo pola N-550 e cruzando por debaixo da autov\u00eda das R\u00edas Baixas (A-52). Despois dun breve desv\u00edo a Ameiro Longo, xa no concello de Mos, volve outra vez a coincidir coa estrada. Pasa logo polos lugares de Santa Marta e O Castro; ou ben se desv\u00eda por Veigada\u00f1a, desv\u00edo que axi\u00f1a retorna \u00f3 Cami\u00f1o tradicional. Segue pola R\u00faa e a capital do concello, Mos, onde pode verse a igrexa de Santa Olaia e o palacio dos marqueses de Mos, do s. XVIII.\nO peregrino pasa ante o Cruceiro dos Cabaleiros, erixido en 1734 e que conserva a policrom\u00eda. Pasa polo lugar dos Cabaleiros e volve \u00e1 estrada. Bordeando a parroquia de Guiz\u00e1n, pasa pola capela de Santiagui\u00f1o de Antas, dedicada a Santiago Cabaleiro, e chega \u00f3 lugar do Enxertado, xa na parroquia de Louredo.\n\u00d3 pouco, no linde entre Mos e Redondela, o Cami\u00f1o pasa por un miliario romano da v\u00eda XIX, atribu\u00eddo \u00f3 emperador Traxano (no s\u00e9culo II).\nO Cami\u00f1o entra agora en Redondela, a trav\u00e9s da parroquia de Vilar de Infesta e, posteriormente, a de Saxamonde (Casal do Monte, Padr\u00f3n e O Souto) . Unha vez superado O Souto, o Cami\u00f1o volve coincidir coa estrada N-550.\nA estrada entra agora na parroquia de Quintela e leva ata O Muro para chegar axi\u00f1a a Redondela. Nesta vila destaca a igrexa parroquial de Santiago, consagrada polo propio Diego Xelm\u00edrez en 1114 pero reedificada no XVI; no alto da fachada podemos ver unha escultura de Santiago matamouros e no retablo do altar maior unha talla de Santiago peregrino. Tam\u00e9n, a capela de Santa Mari\u00f1a ou das Angustias, do XVII.\nO albergue de peregrinos ocupa a chamada Casa da Torre, do s\u00e9culo XVI, que foi residencia dos Prego de Montaos. Tras dela est\u00e1 a Casa da Alf\u00f3ndega, tam\u00e9n do XVI.\n3\u00aa etapa: Redondela - Pontevedra.\n\u00a0 Redondela - Cesantes - O Carballi\u00f1o - Tuimil - O Viso - Soutoxuste - Arcade - Ponte Sampaio - Cacheiro - Bergunde - A Boullosa - O Alcouce - Santa Comba de B\u00e9rtola - O Pobo - O Casal do R\u00edo - Lusqui\u00f1os - O Marco - Pontevedra\u00a0\nO Cami\u00f1o sae de Redondela pasando por baixo do viaduto do ferrocarril, cruzando a N-550 por diante da capela das Angustias e pasando ao car\u00f3n do Campo Municipal de Santa Mari\u00f1a. Inmediatamente despois de superar Redondela cruza o r\u00edo Pexegueiro e entra na parroquia de Cesantes. Tras cruzar as v\u00edas do tren entra no Cami\u00f1o Real e, \u00f3 pouco, no cami\u00f1o da Brea Vella, que leva de novo \u00e1 N-550.\nSegue polos lugares do Carballi\u00f1o, de Tuimil, xa na parroquia do Viso, e Soutoxuste, para volver dar na N-550, que c\u00f3mpre seguir ata entrar en Arcade, xa no concello de Soutomaior.\nEn Arcade c\u00f3mpre ver a igrexa parroquial dedicada a Santiago, de estilo g\u00f3tico pero restaurada no XIX. No mesmo cami\u00f1o atoparemos tam\u00e9n unha fornela decorada con motivos xacobeos no m\u00e1is puro estilo kitsch, con cunchas, cabazas, Pelegr\u00edn, figuri\u00f1as, pedri\u00f1as, estampas, pulseiras, recordatorios etc.\nA seguir o Cami\u00f1o chega a Ponte Sampaio e entra no concello de Pontevedra cruzando a ponte medieval sobre o r\u00edo Verdugo que desemboca aqu\u00ed dando orixe \u00e1 R\u00eda de Vigo. Sobre esta ponte librouse a hist\u00f3rica batalla nos d\u00edas 7 a 9 de xu\u00f1o de 1809 no contexto da Guerra de Independencia espa\u00f1ola, batalla na que as tropas espa\u00f1olas derrotaron \u00e1s francesas comandadas polo mariscal Ney, obrig\u00e1ndolle a retirarse cara a Compostela e detendo as\u00ed o dominio franc\u00e9s sobre o sueste galego.\nDentro de Ponte Sampaio destaca a igrexa parroquial de Santa Mar\u00eda (a\u00ednda que non est\u00e1 situada no propio Cami\u00f1o e esixe unha desviaci\u00f3n). \u00c9 do s\u00e9culo XII en estilo rom\u00e1nico, pero sometido a profundas reformas nos s. XVIII e XX. Son especialmente interesantes os capiteis do interior da igrexa.\nLogo de Ponte Sampaio pasa pola Ponte Nova, ponte de nova construci\u00f3n (2010) que veu substitu\u00edr a anterior ponte medieval que caeu tras unha crecida do r\u00edo Ull\u00f3 no 2006, e polo lugar de Cacheiro, da parroquia da Canicouva. Este tramo discorre pola Brea Vella de Canicouva, un cami\u00f1o lousado que coincide coa v\u00eda romana XIX.\n\u00d3 pouco entra na parroquia de Figueirido, do concello de Vilaboa, a trav\u00e9s dos lugares de Bergunde, A Boullosa e O Alcouce. Seguidamente entra na parroquia de Santa Comba de B\u00e9rtola e pasa xunto \u00e1 capela de Santa Marta, constru\u00edda en 1617. Logo cruza o r\u00edo do Pobo e entra na parroquia pontevedresa de Tomeza polos lugares do Pobo, O Casal do R\u00edo, Lusqui\u00f1os e O Marco, para chegar finalmente \u00e1 cidade de Pontevedra pola r\u00faa Ram\u00f3n Otero Pedrayo, onde se atopa o albergue de peregrinos \"La Virgen Peregrina\".\nTodo este \u00faltimo tramo segue un espazo urbanizado e pouco agradable, sobre asfalto, polo que hai peregrinos que est\u00e1n desenvolvendo unha variante que percorre a beira do r\u00edo dos Gafos. Esta variante t\u00f3mase no lugar do Pobo e confl\u00fae co Cami\u00f1o tradicional pouco antes de chegar \u00f3 albergue.\nEn Pontevedra destaca, a efectos do Cami\u00f1o de Santiago, a escultura Dorna de Xaime Quessada, a ponte do Burgo coas cunchas de peregrino esculpidas e sobre todo a igrexa da Virxe Peregrina, do s\u00e9culo XVIII en estilo barroco tard\u00edo, con planta en forma de cuncha de vieira, s\u00edmbolo dos peregrinos e punto de parada. No interior presenta tallas de Santiago, San Roque e a Virxe, todos eles con indumentaria de peregrinos. A Virxe Peregrina \u00e9 patroa da provincia de Pontevedra e referencia do Cami\u00f1o Portugu\u00e9s. Fronte \u00e1 bas\u00edlica estaba a porta de Trabancas, da antiga muralla da cidade, pola que entraban os peregrinos. Esta porta daba acceso \u00e1 praza da Ferrer\u00eda. O Cami\u00f1o atravesa a cidade polo seu casco vello (praza da Peregrina, praza da Ferrar\u00eda, Soportais, praza de Curros Enr\u00edquez, r\u00faa Real, r\u00faa da Ponte) e sae pola ponte do Burgo.\n4\u00aa etapa: Pontevedra - Caldas de Reis.\n\u00a0 Pontevedra - Pontecabras - Guxilde (Alba) - San Caetano - Leborei - O Castrado - Reariz - San Amaro - A Cancela - Valb\u00f3n - A Seca - Barosa - Briallos - O Ameal - Foxacos - Tivo - O Pazo - Caldas de Reis\u00a0\nQuedan a\u00ednda 63,183\u00a0km ata Santiago.\nO peregrino abandona a cidade de Pontevedra cruzando o r\u00edo L\u00e9rez pola ponte do Burgo. O nome de Pontevedra v\u00e9nlle de \"Pontus Veteri\", ponte vella, e fai alusi\u00f3n \u00e1 ponte romana que hab\u00eda pouco m\u00e1is abaixo desta do Burgo e que representaba un importante fito na v\u00eda romana XIX; a actual ponte \u00e9 medieval pero sufriu constantes reformas . \nNada m\u00e1is cruzar a ponte, \u00e1 man dereita hai un cruceiro levantado no lugar onde estivo a antiga capela do Santiagui\u00f1o do Burgo. Tras percorrer uns metros pola avenida da Coru\u00f1a, o Cami\u00f1o colle \u00e1 esquerda pola r\u00faa da Santi\u00f1a, que avanza cara \u00f3 norte por unha contorna rural, entre as v\u00edas do ferrocarril e a autoestrada AP-9. Bordea a Xunqueira de Alba, extensa zona h\u00famida de 80 hect\u00e1reas, rica en aves acu\u00e1ticas, e chega a Pontecabras, na parroquia de Alba. Tras pasar por debaixo do ferrocarril, chega a Guxilde, onde o cami\u00f1o pasa \u00f3 p\u00e9 da igrexa parroquial, dedicada a Santa Mar\u00eda. A igrexa orixinal era rom\u00e1nica e fora consagrada polo bispo Diego Xelm\u00edrez, pero foi reconstru\u00edda e reformada totalmente en 1595. Xunto \u00e1 casa reitoral hai un monumento \u00f3 peregrino.\nSegue por San Caetano, onde vai pola beirav\u00eda da estrada Pontevedra-Vilagarc\u00eda pero por pouco tempo, para desviarse cara a Leborei, xa na parroquia de Cerponz\u00f3ns, pasando logo polo Castrado e Reariz.\nTras cruzar o rego do Pozo Negro (ou do C\u00e1rcere) entra no concello de Barro e chega axi\u00f1a a San Amaro e A Cancela. O albergue de Barro est\u00e1 localizado en Portela e para chegar \u00f3 mesmo hai que coller unha desviaci\u00f3n na Cancela.\nEn Valb\u00f3n, onde o Cami\u00f1o pasa a car\u00f3n de dous cruceiros, cunha imaxe de Santiago peregrino no fuste dun deles , p\u00f3dese coller unha desviaci\u00f3n que leva ata a interesante igrexa de Agudelo, dedicada a san Marti\u00f1o e en estilo rom\u00e1nico do s. XII.\nDesde Valb\u00f3n quedan s\u00f3 50\u00a0km a Santiago. O Cami\u00f1o chega agora \u00e1 Seca e contin\u00faa pola N-550. Cruza o r\u00edo Agra (momento que se pode aproveitar para desviarse a descansar \u00e1s fervenzas do r\u00edo Barosa), e entra por un momento no concello de Portas por Barosa e Briallos, tras un novo traxecto pola estrada.\n\u00d3 pouco entra no concello de Caldas de Reis e chega \u00f3 Ameal, na parroquia de Arcos da Condesa, onde se pode visitar a capela de Santa Luc\u00eda. Segue agora polos lugares de Foxacos e Tivo (onde se levanta un cruceiro datado en 1654).\nFinalmente, tras pasar polo Pazo, entra na vila de Caldas. Faino \u00f3 p\u00e9 da igrexa de Santa Mar\u00eda, rom\u00e1nica do s\u00e9culo XIII, na que destaca o Agnus Dei do t\u00edmpano da entrada e os dous linteis dun baldaquino encastrado no muro interior.\nTras cruzar o r\u00edo Umia, O Cami\u00f1o atravesa Caldas, pasando \u00f3 p\u00e9 da fonte termal das Burgas, fronte \u00e1 igrexa de San Tom\u00e9 Becket , e pola r\u00faa Real ata a ponte romana de Berma\u00f1a, sobre o r\u00edo do mesmo nome. Na praza que se abre \u00f3 outro lado da ponte at\u00f3pase o albergue de peregrinos.\nO peregrino Juan Bautista Confalonieri escribiu \u00f3 seu paso por Caldas o 2 de maio de 1594 :\n5\u00aa etapa: Caldas de Reis - Padr\u00f3n.\n\u00a0 Caldas de Reis - Trainol - Gallamonde - Carracedo - O Gorgull\u00f3n - O Campo - Casalderrique - Casal de Eirigo - O Pino - Valga - Cimadevila - Fontelo - Cedelo - Condide - Infesta - Pontecesures - Padr\u00f3n\u00a0\nDesde o albergue, o peregrino prosegue o Cami\u00f1o avanzando polas r\u00faas Real e de San Roque ata a capela do mesmo nome, inmediata \u00e1 N-550. Nesta capela de San Roque, padr\u00f3n de Caldas, unha pequena imaxe do santo vestido de peregrino al\u00f3xase nunha fornela no centro da fachada; no interior, dous linteis dun baldaquino. \nAbandona Caldas cun breve percorrido pola beirarr\u00faa da estrada N-550 que se deixa axi\u00f1a para coller unha pista \u00e1 dereita que o leva \u00f3 val do r\u00edo Berma\u00f1a, e pasa polos lugares da Lavandeira, Trainol e Gallamonde . A esta altura vese \u00e1 esquerda a igrexa de Santa Mar\u00eda de Bemil, pero afastada do Cami\u00f1o a\u00ednda que ben merece un rodeo para visitala. \u00c9 do s\u00e9culo XII, de estilo rom\u00e1nico, e conserva a fachada e a \u00e1bsida semicircular.\nContin\u00faa cara \u00e1 parroquia de Carracedo, polo lugar do Gorgull\u00f3n, cruza a N-550 e chega \u00f3 Campo, onde se levanta a igrexa parroquial de Santa Mari\u00f1a de Carracedo, barroca, constru\u00edda sobre un mosteiro rom\u00e1nico do s\u00e9culo XII.\nSegue agora polo lugar de Casalderrique, onde volve cruzar a estrada, e deixa o concello de Caldas para entrar no de Valga, por Casal de Eirigo, na parroquia de Setecoros, e O Pino, polo monte Albor. O Cami\u00f1o, neste tramo, discorre pola beira do r\u00edo Valga, pasando xunto a diversos mu\u00ed\u00f1os de auga. No Pino hai un albergue de peregrinos inaugurado en 2011.\nO Cami\u00f1o contin\u00faa por San Miguel de Valga, Cimadevila, Fontenlo e Cedelo, e entra no concello de Pontecesures polo lugar de Condide. Tras un traxecto cada vez m\u00e1is urbanizado chega a Infesta, xa unido a Pontecesures.\nNesta vila destaca a igrexa de San Xuli\u00e1n de Requeixo, constru\u00edda no s\u00e9culo XII sobre restos romanos, a\u00ednda que s\u00f3 conserva parte dos muros laterais. Tam\u00e9n c\u00f3mpre ver o cruceiro do s\u00e9culo XIV e o monumento a Santiago peregrino. En Infesta hai outro albergue de peregrinos, de 2012, e outro m\u00e1is na pr\u00f3xima Herb\u00f3n, aberto no mesmo mosteiro.\nA seguir, cruza a ponte sobre o r\u00edo Ulla, l\u00edmite das provincias de Pontevedra e Coru\u00f1a e entra, pola N-550, en Padr\u00f3n. A ponte, de orixe romana (entre o 25 a.C. e o s\u00e9culo I d.C.), disque foi restaurada polo taller do mestre Mateu, as\u00ed como en 1790, 1911 e 1956, polo que est\u00e1 moi modificada.\nO Cami\u00f1o entra en Padr\u00f3n polo barrio da Ponte, bordeando o r\u00edo Sar, onde segundo a tradici\u00f3n desembarcou a barca na que vi\u00f1an os disc\u00edpulos de Santiago cos restos mortais do Ap\u00f3stolo, cara o ano 44. Este feito queda patente en relevos, estatuas e cadros existentes en distintas igrexas e monumentos, e mesmo se converteu na imaxe da vila \u00f3 recollerse a escena no escudo municipal. Xa no casco urbano, destaca a igrexa de Santiago, en estilo neocl\u00e1sico do s. XIX pero constru\u00edda sobre a igrexa rom\u00e1nica que se levantara en 1123 por orde do bispo Xelm\u00edrez. Baixo o altar maior cons\u00e9rvase o Pedr\u00f3n, \u00f3 que debe o nome a vila. Tr\u00e1tase dunha ara romana ou cipo en honor \u00e9 deus Neptuno, cunha inscrici\u00f3n que di \"NO / ORI / ESES / DSP\", texto que se desenvolve como: \"Nept/uno/ For(o)i(ri)/e(n)ses/ d(e) s(uo) p(osuerunt\" . A lenda considera este \"pedr\u00f3n\" como o lugar onde amarraron a barca co corpo do Ap\u00f3stolo. Pouco m\u00e1is adiante da igrexa est\u00e1 o albergue de peregrinos, habilitado nunha casona do XVIII; este foi o primeiro albergue que a Xunta de Galicia creou no Cami\u00f1o Portugu\u00e9s.\nOutros elementos dignos de menci\u00f3n en Padr\u00f3n son o cruceiro de Fondo de Vila e, \u00f3 outro lado do Sar, cruzando a ponte de Santiago, o convento do Carme, cunha fonte, tam\u00e9n chamada do Carme (do s. XVI), adornada cun relevo no que se representa a translaci\u00f3n do Ap\u00f3stolo e unha estatua co bautismo da ra\u00ed\u00f1a Lupa. Xa \u00e1 beira da estrada N-550 (non exactamente no itinerario do Cami\u00f1o), hai unha estatua en homenaxe \u00f3 peregrino, obra do escultor Camilo Seira.\nA 1\u00a0km de Padr\u00f3n, pola estrada a Noia, est\u00e1 a pequena igrexa de Santiagui\u00f1o do Monte, tam\u00e9n ligada directamente \u00f3 Ap\u00f3stolo. A tradici\u00f3n conta que estivo al\u00ed mesmo predicando, desde uns cons que a\u00ednda se conservan (hoxe cun cruceiro e unha imaxe do santo). Tam\u00e9n, que dunha volta bateu no chan co seu caxato e no intre xurdiu milagrosamente unha fonte.\nComo sexa que a etapa \u00e9 relativamente curta, duns 19\u00a0km, alg\u00fans peregrinos contin\u00faan a marcha ata o albergue de Teo, 10\u00a0km m\u00e1is al\u00f3, co obxectivo de reducir a seguinte etapa e chegar a primeira hora a Santiago.\n6\u00aa etapa: Padr\u00f3n - Santiago de Compostela.\n\u00a0 Padr\u00f3n - Romar\u00eds - Iria Flavia - A Pousa - O Souto - O Rueiro - Cambelas - Anteportas - Tarr\u00edo - Vilar - A Escravitude - Cruces - A Angueira de Suso - O Areal - A Picara\u00f1a - O Faramello - R\u00faa de Francos - Osebe - Riotinto - A Pedreira - Balcaide - A Agrela - O Milladoiro - Santomil - A Ama\u00f1ecida - Santiago de Compostela\u00a0\nComeza aqu\u00ed para o peregrino a \u00faltima etapa, que o levar\u00e1 ata Santiago. Non ofrece ningunha dificultade, cuns 22\u201325\u00a0km segundo as distintas gu\u00edas consultadas. O relevo \u00e9 case horizontal no primeiro terzo, ata Teo, para ir logo ascendendo pouco a pouco ata chegar \u00f3 Agro dos Monteiros, de 262 m de altitude. O maior inconveniente son os cruces continuos coa estrada N-550, que hai que seguir nalg\u00fan tramo, e coa li\u00f1a de ferrocarril, cruces que en ocasi\u00f3ns poden ser perigosos, e a intensa urbanizaci\u00f3n do percorrido, que incl\u00fae o paso polo pol\u00edgono industrial do Milladoiro. Esta \u00faltima etapa reproduce o cami\u00f1o que deberon seguir os disc\u00edpulos co corpo do Ap\u00f3stolo desde Padr\u00f3n \u00f3 \"Campus Stellae\".\nO Cami\u00f1o deixa Padr\u00f3n e pasa por Romar\u00eds e Iria Flavia. Iria Flavia era a s\u00e9 episcopal cando se descubriu o sepulcro do Ap\u00f3stolo e \ndos seus disc\u00edpulos. A ra\u00edz deste feito, o bispo Teodomiro trasladou a s\u00e9 a Santiago. Pasa logo pola igrexa e cemiterio de Santa Mar\u00eda de Adina, constru\u00eddos sobre un templo do s\u00e9culo I que foi destru\u00eddo por Almanzor no ano 999, durante a campa\u00f1a contra Compostela, e unha extensa necr\u00f3pole do s\u00e9culo V; xunto \u00e1 igrexa cons\u00e9rvase unha ampla colecci\u00f3n de sartegos en pedra e laudas sepulcrais. No t\u00edmpano da fachada principal repres\u00e9ntase unha Epifan\u00eda de gran calidade.\nTras cruzar as v\u00edas e a N-550 segue polos lugares da Pousa, O Souto, O Rueiro, Cambelas e Anteportas. Entra agora na parroquia de Cruces, polo lugar de Tarr\u00edo (onde se pode apreciar un bo n\u00famero de h\u00f3rreos) e segue polo Vilar.\nCruza de novo a N-550 e chega \u00e1 Escravitude, onde c\u00f3mpre visitar o santuario da Nosa Se\u00f1ora da Escravitude, barroco do s\u00e9culo XVIII . \nAgora o Cami\u00f1o cruza as v\u00edas por un paso a nivel sen barreiras e chega \u00e1 Angueira de Suso. Supera o r\u00edo Manzanillo e segue polo Areal e A Picara\u00f1a.\nPasado este lugar entra no concello de Rois e cruza O Faramello, pero s\u00f3 discorre por este concello uns 400 metros, para entrar axi\u00f1a no de Teo, onde existe un albergue de peregrinos. A partir deste punto comeza a parte m\u00e1is dif\u00edcil da etapa, cun perfil en continuo ascenso. Entra primeiro no lugar de R\u00faa de Francos, cuxo nome xa evoca a peregrinaci\u00f3n xacobea. Hai unha capela e \u00f3 seu car\u00f3n un interesante cruceiro que \u00e9 un do m\u00e1is antigos de Galicia -do s\u00e9culo XIV- e que foi debuxado por Castelao para o seu libro \"As cruces de pedra na Galiza\" .\nSegue por Osebe, onde volve cruzar as v\u00edas, e Riotinto. Neste punto cabe facer un desv\u00edo para visitar o Castro Lupario, do que apenas quedan uns muros. Segundo a lenda, o castro era a residencia da Ra\u00ed\u00f1a Lupa, que buscou a morte dos disc\u00edpulos do Ap\u00f3stolo e rematou convert\u00e9ndose \u00f3 cristianismo.\nPasado Riotinto entra na Pedreira e Balcaide e, tras cruzar o rego Rodullo, chega \u00e1 Agrela, xa na parroquia de Bidu\u00eddo do concello de Ames. Contin\u00faa ascendendo e entra no Milladoiro, para cruzar o pol\u00edgono industrial sito nesta localidade. O top\u00f3nimo procede do termo \"humilladoiro\", lugar no que os peregrinos se axeonllaban e humillaban, depositando unha pedra \u00f3 p\u00e9 dunha cruz. A particularidade deste punto para tal expresi\u00f3n de devoci\u00f3n consiste en ser o lugar desde onde os peregrinos divisaban por fin as torres da Catedral compostel\u00e1 , concretamente no Agro dos Monteiros. Por este motivo consid\u00e9rase este alto , como o monte do Gozo do Cami\u00f1o de Santiago Portugu\u00e9s. Desde este punto xa s\u00f3 quedan uns 7\u00a0km ata a Bas\u00edlica.\nO Cami\u00f1o entra por fin no concello de Santiago de Compostela. Cruza o r\u00edo Sar na Ponte Vella e pasa polos lugares de Santomil e A Ama\u00f1ecida, ambos da parroquia de Lara\u00f1o. At\u00f3pase aqu\u00ed o \u00faltimo fito quilom\u00e9trico do Cami\u00f1o.\nFinalmente, o peregrino entra en Santiago pola Cantaleta e o barrio da Choupana, que d\u00e1 paso \u00f3 casco urbano. Segue pola r\u00faa Rosal\u00eda de Castro, praza de Vigo, r\u00faa Nova, r\u00faa Montero R\u00edos, Carreira do Conde e r\u00faa Figueroa, que o leva ata o lugar onde estivo a Porta Faxeira, situada entre as actuais Alameda e r\u00faa do Franco, e que foi un dos principais accesos de persoas e mercanc\u00edas \u00e1 cidade. Avanza agora pola r\u00faa do Franco ata xirar na de Fonseca e chegar \u00e1 praza de Prater\u00edas, para entrar na Catedral pola porta sur, na fachada de Prater\u00edas. O peregrino alcanzou a s\u00faa meta.\nDesde 2011 existe unha variante que se desv\u00eda na Ponte Vella cara a Torrente e Conxo, onde destacan a igrexa da Nosa Se\u00f1ora da Merc\u00e9 e o Hospital Psiqui\u00e1trico, fundado polo Cardeal Pay\u00e1. Finalmente, esta ruta alternativa volve dar co itinerario tradicional na Porta Faxeira."}
{"id": "46956", "revid": "22570", "url": "https://gl.wikipedia.org/wiki?curid=46956", "title": "Front\u00f3n (arquitectura)", "text": "En arquitectura, o front\u00f3n \u00e9 unha superficie triangular formada polos beir\u00eds inclinados e a li\u00f1a horizontal da cornixa nos edificios cl\u00e1sicos. O punto de uni\u00f3n das li\u00f1as inclinadas denom\u00ednase \u00e1pice. Non sempre son estruturais, pois con frecuencia poden ser elementos decorativos, mesmo a grande escala. A pequena escala coroan vans e ocos.\nNo desenvolvemento da arquitectura, os front\u00f3ns sufriron variedades respecto do \"front\u00f3n cl\u00e1sico\". Apareceron as\u00ed o front\u00f3n curvo, no que as li\u00f1as rectas formadas polos beir\u00eds son substitu\u00eddas por unha semicircunferencia; ou o front\u00f3n roto ou partido, caracterizado pola interrupci\u00f3n das li\u00f1as inclinadas.\nA superficie interna, delimitada polos elementos constitu\u00edntes, pode converterse nunha superficie decorada (escultura, pintura etc.) denominada tam\u00e9n \"front\u00f3n\" ou t\u00edmpano, podendo ent\u00f3n falarse dun \"front\u00f3n historiado\".\nNa arquitectura popular galega, o remate triangular na parte superior da fachada, delimitado polos beir\u00eds inclinados, denom\u00ednase pinche, pinch\u00f3n ou out\u00f3n.\nTrazado te\u00f3rico.\nO trazado te\u00f3rico do \"front\u00f3n cl\u00e1sico\" remite a unha relaci\u00f3n ideal de proporcionalidade entre a s\u00faa altura e o ancho maior. Esa relaci\u00f3n \u00e9 5/24 (m\u00e1is ou menos 1/5). O front\u00f3n denom\u00ednase \u00abrebaixado\u00bb cando esa relaci\u00f3n \u00e9 inferior ou igual a 4/24 (1/6); e denom\u00ednase \u00abrealzado\u00bb cando tal relaci\u00f3n \u00e9 superior ou igual a 6/24 (1/4)."}
{"id": "46957", "revid": "23204", "url": "https://gl.wikipedia.org/wiki?curid=46957", "title": "Charles Lyell", "text": "Charles Lyell, nado en Kirremuir o 14 de novembro de 1797 e finado en Londres o 22 de febreiro de 1875, foi un xe\u00f3logo escoc\u00e9s, pai da xeolox\u00eda moderna. \u00c9 autor da obra \"Principles of Geology\", na que Charles Darwin se inspirar\u00eda m\u00e1is tarde para a s\u00faa teor\u00eda da evoluci\u00f3n.\nTraxectoria.\nNaceu no coraz\u00f3n de Escocia, no poboado de Kirremuir, do antigo condado de Forfarshire (agora Strathmore). Kirremuir era unha pequena poboaci\u00f3n situada \u00f3s pes dos Montes Grampianos, onde a familia Lyell ti\u00f1a unha grande residencia que levaba por nome Kinnordy. Seu pai era un co\u00f1ecido bot\u00e1nico (a quen se lle debe o nome da planta Lyellia) e tradutor de Dante, cuxa biblioteca e ideas naturalistas serviron de inspiraci\u00f3n a Lyell. Dende a s\u00faa nenez, Lyell mostrou unha forte inclinaci\u00f3n cara a historia natural, en especial cara a entomolox\u00eda, afecci\u00f3n que compart\u00eda co xove Darwin. Estudou dereito en Oxford e exerceu durante alg\u00fan tempo a profesi\u00f3n de avogado en Londres.\nEn 1819, unha vez graduado, foi elixido membro da Linnean Geological Societies, comunicando a s\u00faa primeira publicaci\u00f3n a dita sociedade en 1822, \"On a Recent Formation of Freshwater Limestone in Fofarshine\" e nomeado un dos secretarios honorarios en 1823; tam\u00e9n foi nomeado membro da Royal Society, a cal o hab\u00eda condecorar coas medallas reais uns anos m\u00e1is tarde.\nAs excursi\u00f3ns foron unha actividade continua na s\u00faa vida, xa que prefer\u00eda a observaci\u00f3n directa como fonte de co\u00f1ecemento da Xeolox\u00eda. No seu af\u00e1n por observar e analizar directamente os fen\u00f3menos naturais recorreu gran parte de Europa e Am\u00e9rica. A s\u00faa compa\u00f1eira, a xe\u00f3loga Mary Horner, acompa\u00f1ouno e foi a s\u00faa colaboradora.\nEntre 1853 e 1854, Charles Lyell viaxou a Madeira e Canarias. Ata hai pouco desco\u00f1ec\u00edanse as s\u00faas actividades durante as s\u00faas excursi\u00f3ns polas illas, ata que o equipo do Proxecto Humboldt atopou en Edimburgo os manuscritos referentes \u00e1 s\u00faa visita \u00f3s arquip\u00e9lagos, os cales foron dixitalizados e se poden consultar de maneira gratu\u00edta e libre. \nDurante a s\u00faa visita, estudou a xeolox\u00eda da zona, analizou a formaci\u00f3n dos conos volc\u00e1nicos, acumulou evidencias sobre a idade dos leitos de lava e recolleu fauna e flora viva e f\u00f3sil. Nesta viaxe demostrou a falsidade da teor\u00eda dos cr\u00e1teres de elevaci\u00f3n, defendida, entre outros por Leopold von Duch.\nOs seus estudos das Illas Canarias e Madeira nunca foron publicados, e en palabras do propio Lyell, foi \"un desexo non cumprido\", xa que as reedici\u00f3ns de \"Principles de Geology\", multiplic\u00e1ronse debido \u00f3 grande \u00e9xito, e Lyell dedicou anos a corrixir e aumentar as notas de cada nova edici\u00f3n.\nFoi nomeado Sir en 1848. En 1864 conced\u00e9uselle o t\u00edtulo de Bar\u00f3n e nese mesmo ano foi presidente da British Association en Bath. Foi elixido membro do French Institute e da Royal Academy of Sciences of Berlin, e foi nomeado cabaleiro da The Prusian Order of Merit. Durante toda a s\u00faa vida sufriu unha severa miop\u00eda, que finalmente derivou en cegueira cinco anos antes de morrer.\nCabe destacar de el a s\u00faa inesgotable curiosidade intelectual e a s\u00faa mente aberta, que lle fixo apreciar sempre o traballo dos m\u00e1is xoves.\nObra.\nBase\u00e1ndose en diversos traballos do xe\u00f3logo escoc\u00e9s do s\u00e9culo XVIII James Hutton, desenvolveu a Teor\u00eda do Uniformismo, que establec\u00eda que os procesos que operan sobre a Terra no presente son os mesmos que os que o fixeron no pasado. O erro que tivo Hutton foi supo\u00f1er que tam\u00e9n o fac\u00edan \u00e1 mesma taxa, idea que puliu Lyell, afirmando que a intensidade destes procesos pod\u00eda variar no tempo.\nA Teor\u00eda do Uniformismo contraponse coa do Catastrofismo, moi popular entre os cient\u00edficos da \u00e9poca de Lyell. Esta teor\u00eda postulaba que s\u00f3 as grandes cat\u00e1strofes poder\u00edan cambiar a formaci\u00f3n b\u00e1sica da Terra, e que esta ti\u00f1a 6.000 anos de antig\u00fcidade. A maior parte dos cient\u00edficos cr\u00edan que o catastrofismo era compatible coa interpretaci\u00f3n b\u00edblica da creaci\u00f3n da Terra.\nA s\u00faa obra cume, \"Principles of Geology\" (o subt\u00edtulo da cal: \"Que son un intento de explicar os cambios anteriores da superficie da Terra, por referencia a causas que est\u00e1n agora en funcionamento\" destaca o tema principal da obra), publicada en varios volumes entre 1830 e 1833, e que revisou once veces entre 1830 e 1872, converteuse na m\u00e1is influente desta disciplina cient\u00edfica, influ\u00edndo en gran medida incluso en Charles Darwin e na s\u00faa obra \"A orixe das especies\". De feito, Darwin chegou a dicir del:\nLyell non se restrinxiu \u00f3 uso dos seus propios datos na redacci\u00f3n das sucesivas edici\u00f3ns dos seus Principios; tam\u00e9n recorreu \u00f3 uso da cada vez m\u00e1is abundante literatura xeol\u00f3xica e naturalista que, en boa parte, foi estimulada polas s\u00faas propias ideas.\nEn agosto de 1838 Lyell publicou os \"Elements of Geology\", orixinalmente unha extensi\u00f3n dunha secci\u00f3n de Principios, pero que acabou convert\u00e9ndose nun traballo est\u00e1ndar sobre a xeolox\u00eda estratigr\u00e1fica e paleontol\u00f3xica. Este libro pasou a trav\u00e9s de seis edici\u00f3ns \u00f3 longo da vida de Lyell (algunhas edici\u00f3ns intermedias constitu\u00edron o Manual da xeolox\u00eda elemental), e en 1871 un traballo m\u00e1is pequeno,\"Student's Elements of Geology (\"Os elementos do estudante de Xeolox\u00eda), baseouse nel.\nO seu terceiro gran traballo, \"The Geological Evidence of the Antiquity of Man (A evidencia xeol\u00f3xica da\" \"antig\u00fcidade do home\"), aparece en 1863 (con tres edici\u00f3ns o mesmo ano), no que da unha serie de argumentos sobre a aparici\u00f3n temper\u00e1 do home na Terra baseados en descubrimentos de instrumentos de pedernal en estratos do post-Plioceno no val de Somme; tam\u00e9n discutiu sobre os dep\u00f3sitos da \u00e9poca glacial e, no mesmo volume, dou a co\u00f1ecer por primeira vez a s\u00faa adhesi\u00f3n \u00e1 teor\u00eda de Darwin da orixe das especies. Publ\u00edcase unha cuarta edici\u00f3n en 1873.\nLyell foi considerado tam\u00e9n coma un dos fundadores da estratigraf\u00eda, o estudo das capas da superficie da Terra. Elaborou un m\u00e9todo para clasificar os estratos, ou capas, mediante o estudo dos antigos estratos mari\u00f1os de Europa occidental. Deuse conta de que os estratos mari\u00f1os m\u00e1is pretos da superficie, que son os m\u00e1is recentes, conti\u00f1an moitas especies de moluscos con cuncha que perviven actualmente no mar. Por outra parte, os estratos m\u00e1is antigos e profundos conti\u00f1an cada vez menos f\u00f3siles das especies viventes. Por iso, pensou que era preciso dividir o tempo xeol\u00f3xico en escalas temporais m\u00e1is amplas das existentes ata o momento, base\u00e1ndose nas porcentaxes de decrecemento das especies modernas. A s\u00faa contribuci\u00f3n foi a divisi\u00f3n do Terciario en tres \u00e9pocas: Eoceno, Mioceno e Plioceno, nomenclatura que a\u00ednda se conserva hoxe en d\u00eda.\nFoi o primeiro en apuntar que a especie humana deb\u00eda ser m\u00e1is antiga do que apuntaban as teor\u00edas da s\u00faa \u00e9poca, e ademais conclu\u00edu que as rochas m\u00e1is antigas existentes na Terra, databan de 240 m.a.\nObsesion\u00e1banlle as implicaci\u00f3ns das teor\u00edas evolucionistas, e antes de dar a s\u00faa verdadeira opini\u00f3n sobre a cuesti\u00f3n evolutiva, Lyell tomouse o seu tempo. Pero unha vez que leu a teor\u00eda Darwiniana, dec\u00eddese completamente, mostrando a s\u00faa adhesi\u00f3n \u00e1s teor\u00edas de Darwin co seu libro A antig\u00fcidade do home, escrito en 1863.\nObras.\nA\u00ednda que a s\u00faa obra m\u00e1is famosa e reeditada foi Principles of Geology, publicou tam\u00e9n outras\nPrinciples of Geology\nElements of Geology\nEn 1847 apareceu a primeira edici\u00f3n en castel\u00e1n, traducida por Joaqu\u00edn Ezquerra del Bayo co t\u00edtulo de \"Elementos de Geolog\u00eda\".\nTravels in North America\nThe Geological Evidence of the Antiquity of Man\nThe Life, Letters and Journals"}
{"id": "46959", "revid": "98629", "url": "https://gl.wikipedia.org/wiki?curid=46959", "title": "Lingua hindi", "text": "O hindi (\u0939\u093f\u0928\u094d\u0926\u0940) \u00e9 un idioma falado en moitos estados do Norte e do Centro da India. \u00c9 unha lingua indoeuropea, da familia Indoirania. Evolucionou a partir dos idiomas pr\u00e1kritos da Idade Media (indoario medio) e, indirectamente, do s\u00e1nscrito, do cal toma gran parte do vocabulario t\u00e9cnico, relixioso e xur\u00eddico. A consecuencia da influencia musulm\u00e1 no Norte da India, cont\u00e9n tam\u00e9n un elevado n\u00famero de empr\u00e9stitos do persa, do \u00e1rabe e do turco.\nCaracter\u00edsticas.\nO hindi \u00e9 o cuarto idioma m\u00e1is falado no mundo, despois do ingl\u00e9s. Preto de 500 mill\u00f3ns de persoas falan hindi como primeira lingua e o n\u00famero total de persoas que o entenden pode superar os 800 mill\u00f3ns.\nPor raz\u00f3ns de rivalidade pol\u00edtico-relixiosa entre a India e Paquist\u00e1n, vense considerando como un idioma diferente do urd\u00fa (que \u00e9 o idioma oficial de Paquist\u00e1n). Mais na s\u00faa forma coloquial ambos os dous son mutuamente intelix\u00edbeis, sendo desde un punto de vista ling\u00fc\u00edstico variedades dun mesmo idioma. As s\u00faas diferenzas red\u00facense basicamente ao sistema de escrita, que no caso do hindi usa o alfabeto devan\u00e1gari, mentres o urd\u00fa emprega o alfabeto \u00e1rabe. Ambos e dous idiomas tam\u00e9n se diferencian na s\u00faa terminolox\u00eda culta, que no hindi se colle xeralmente do s\u00e1nscrito (xa que os indios que o falan son na s\u00faa maior\u00eda hind\u00fas), mentres que en urd\u00fa os cultismos son principalmente de orixe persa-\u00e1rabe (pois a maior parte dos usuarios son musulm\u00e1ns).\nAntes da partici\u00f3n da India, entre a India e Paquist\u00e1n, en 1948, o hindi e o urd\u00fa falados eran considerados o mesmo idioma, ou hindustano. Desde a partici\u00f3n, o \"hindi padr\u00f3n\" desenvolveuse substitu\u00edndo as palabras de orixe \u00e1rabe e persa por voc\u00e1bulos do s\u00e1nscrito.\nFonolox\u00eda e escrita.\nA escrita devan\u00e1gari, de tipo semi-sil\u00e1bico, est\u00e1 constitu\u00edda de signos conson\u00e1nticos que comportan unha vogal por defecto, suscept\u00edbel de ser modificada ou suprimida por signos anexos.\nBreve resumo de Sintaxe.\nA orde normal de palabras nunha frase \u00e9 SOV (Suxeito-Obxecto-Verbo). Mais se as posposici\u00f3ns van unidas con nomes, a orde en Hindi-Urd\u00fa t\u00f3rnase m\u00e1is libre que en ingl\u00e9s, pero non tanto como en lat\u00edn ou s\u00e1nscrito. A alteraci\u00f3n da orde das palabras serve (xunto co ton da fala) tam\u00e9n para mudar a \u00e9nfase da frase. Se o suxeito \u00e9 un nome, o adxectivo pode ir antes do mesmo (na posici\u00f3n atributiva) ou entre o nome e o verbo (na posici\u00f3n predicativa, mais s\u00f3 se o verbo \u00e9 \u0939\u094b\u0928\u093e \"ser\"). Se o suxeito \u00e9 un pronome o adxectivo vai en posici\u00f3n predicativa. O lugar entre o suxeito e o verbo pode ir ocupado por adverbios, frases instrumentais, frases en dativo, frases en locativo etc. A orde das palabras - ao contrario que en ingl\u00e9s ou franc\u00e9s - non precisa ser reinvertido nas oraci\u00f3ns interrogativas. As preguntas poden formularse colocando o pronome interrogativo \u0915\u094d\u092f\u093e no inicio mesmo da frase. As oraci\u00f3ns interrogativas m\u00e1is formais poden realizarse colocando a part\u00edcula negativa \u0928 ao final da frase. Isto indica unha pregunta educada (sen necesidade de usar \"por favor\"). Por\u00e9n a part\u00edcula negativa vai diante do verbo. Certas part\u00edculas resaltan a palabra que as segue inmediatamente, p.ex., \u0939\u0940 (\"s\u00f3, soamente\", como part\u00edcula enf\u00e1tica), \u092d\u0940 (\"tam\u00e9n\"), \u0924\u0915 , \u0924\u094b , \u092d\u0930 etc. As cl\u00e1usulas nominais est\u00e1n a mi\u00fado unidas pola conxunci\u00f3n \u0915\u093f (lit., \"que\", de orixe persa).\nAs oraci\u00f3ns compostas (aquelas con dous ou m\u00e1is cl\u00e1usulas simples de importancia similar) est\u00e1n, polo corrente, unidas por conxunci\u00f3ns como \u0914\u0930 \u2014 \"e\", \u092f\u093e \u2014 \"ou\", \u0932\u0947\u0915\u093f\u0928 \u2014 \"mais, pero\", \u0907\u0938\u0932\u093f\u092f\u0947 \u2014 \"por iso\", \u0935\u0930\u0928\u093e \u2014 \"doutro xeito, outramente\" etc. \u00c1s veces son utilizadas conxunci\u00f3ns dobres se son precisas, p.ex.: \u0928 \u2026 \u0928 \u2014 \"nen \u2026 nen\".\nEmpr\u00e9stitos do hindi en galego.\nHai no galego algunhas palabras hindis, as\u00ed \u00abbengala\u00bb, \u00abbungalow\u00bb, \u00abxungla\u00bb, \u00abponche\u00bb, \u00abpixama\u00bb, \u00abxamp\u00fa\u00bb... Na s\u00faa maior\u00eda entraron no galego modernamente por intermediaci\u00f3n do ingl\u00e9s, portugu\u00e9s ou castel\u00e1n."}
{"id": "46961", "revid": "624", "url": "https://gl.wikipedia.org/wiki?curid=46961", "title": "Hindi", "text": ""}
{"id": "46962", "revid": "5312", "url": "https://gl.wikipedia.org/wiki?curid=46962", "title": "Alexandre Dumas (pai)", "text": "Dumas Davy de la Pailleterie (m\u00e1is co\u00f1ecido por Alexandre Dumas), nado en Villers-Cotter\u00eats o 24 de xullo de 1802 e finado en Puys o 5 de decembro de 1870, foi un novelista e dramaturgo franc\u00e9s. O seu fillo, Alexandre Dumas foi tam\u00e9n un escritor co\u00f1ecido.\nTraxectoria.\nFillo do xeneral franc\u00e9s Thomas-Alexandre Davy de la Pailleterie, m\u00e1is co\u00f1ecido como Thomas-Alexandre Dumas, fillo do Marqu\u00e9s Antoine-Alexandre Davy de la Pailleterie quen casou con Marie-C\u00e9ssette Dumas, unha escrava negra das illas Indias do Oeste de Saint Domingue. O seu av\u00f3 era un home d\u00edscolo que buscou amor e fortuna en Am\u00e9rica, o cal tam\u00e9n casou cunha muller negra. Xa que logo o pai de Dumas tam\u00e9n era mestizo.\nO pai de Dumas morreu cando el ti\u00f1a tres anos de idade. Dada a exigua pensi\u00f3n de que dispo\u00f1\u00eda a s\u00faa nai, Dumas recibiu unha escasa educaci\u00f3n escolar. Cuns estudos deficientes empezou a traballar como mensaxeiro, vendedor de tabaco e como pasante dun notario e, co seu amigo, o vizconde Adolphe Ribbing de Leuven, escribiu as s\u00faas primeiras obras. Estes balbuceos teatrais foron outros tantos fracasos. Tam\u00e9n traduciu a obra de Walter Scott \"Ivanhoe\".\nEn 1823 inst\u00e1lase en Par\u00eds e entra ao servizo do Duque d'Orl\u00e9ans como escrib\u00e1n, grazas \u00e1 s\u00faa perfecta caligraf\u00eda e \u00e1 recomendaci\u00f3n do xeneral Foy. Contin\u00faa escribindo e completando a s\u00faa formaci\u00f3n de xeito autodidacta.\nCoa representaci\u00f3n, pola Com\u00e9die fran\u00e7aise en 1829, de \"Henri III et sa cour\", consegue gran notoriedade e, en 1831, con \"Anthony\" alcanza o seu primeiro \u00e9xito. \u00c9xito que continuar\u00e1 ao longo da s\u00faa carreira literaria co x\u00e9nero da s\u00faa predilecci\u00f3n: o drama e a novela hist\u00f3rica. \u00c9 un autor prol\u00edfico (traxedias, dramas, melodramas, aventuras...) a\u00ednda que, para atender \u00e1 crecente demanda do p\u00fablico, tivo que recorrer \u00e1 axuda, notoria, de \"colaboradores\" entre os que destacou Auguste Maquet (1839-1851) que interveu en varias das s\u00faas novelas, entre elas \"Os tres mosqueteiros\" e \"O Conde de Montecristo\" (1844).\nGrande admirador de Walter Scott, as s\u00faas novelas hist\u00f3ricas cheas de vivacidade e pintoresquismo, gozaron do benepl\u00e1cito do p\u00fablico propiciado pola s\u00faa publicaci\u00f3n, por entregas, nos xornais.\nAmasou unha considerable fortuna que dilapidou con prodigalidade en festas e ceas, ademais de constru\u00edr un castelo chamado \"Montecristo\". Formou parte activa na revoluci\u00f3n de 1848, co que se viu involucrado en problemas pol\u00edticos. Por estas datas co\u00f1ece a un mozo Jules Verne. Nese mesmo ano rompeu a s\u00faa relaci\u00f3n con Macquet, o cal denunciouno por terse aproveitado del. O xu\u00edzo ditaminou que ti\u00f1a que pagarlle 145.000 francos en 10 anos. Asediado polos acredores, fuxiu a Bruxelas en 1851. Foi criticado, censurado e deostado. Regresou a Par\u00eds en 1853 e embarcouse en diversas empresas, a cada cal m\u00e1is ruinosa. En 1847 fundou o Th\u00e9\u00e2tre Historique que, catro anos m\u00e1is tarde, foi \u00e1 bancarrota. Foi tam\u00e9n fundador do semanario \"Le Monte-Christo\" (1857-1860) que tam\u00e9n crebou.\nRealizou diversas viaxes, Gran Breta\u00f1a, Rusia, Italia, Alema\u00f1a, Su\u00edza, Arabia, traballando de correspondente e aprendendo ingl\u00e9s, italiano e alem\u00e1n. En Italia co\u00f1eceu a Giuseppe Garibaldi co que colaborou na s\u00faa revoluci\u00f3n, en Sicilia, en 1860. Publicou d\u00faas obras sobre o libertador. Case arruinado refuxiouse na casa do seu fillo, tam\u00e9n escritor, e al\u00ed morreu.\nPublicou aproximadamente 300 obras e numerosos artigos, convert\u00e9ndose nun dos autores m\u00e1is prol\u00edficos e populares de Francia. As s\u00faas novelas van desde a aventura \u00e1 fantas\u00eda, pasando pola Historia. En 1869 inicia \"Le Grand Dictionnaire de Cuisine\", que ser\u00eda publicado, postumamente, en 1873.\nReco\u00f1ecemento p\u00f3stumo.\nEn 2002 o seu corpo foi transferido ao Pante\u00f3n de Par\u00eds, no medio de celebraci\u00f3ns en toda Francia. En vida, Dumas manifestara, con todo, a s\u00faa vontade de permanecer enterrado en Villers-Cotter\u00eats.\nObras.\nPublicaci\u00f3ns p\u00f3stumas :"}
{"id": "46967", "revid": "98629", "url": "https://gl.wikipedia.org/wiki?curid=46967", "title": "Erik o Roxo", "text": "Erik Thorvaldsson ou Erik o Roxo, nado por volta de 950 na actual Noruega, foi un comerciante, pirata e explorador, as\u00ed coma un dos m\u00e1is famosos viquingos da historia. Probabelmente deb\u00eda o seu nome ao seu cabelo roxo. Fundou o primeiro asentamento viquingo en Groenlandia, no ano 982.\nTraxectoria.\nExiliamento.\nErik e seu pai Thorvald Asvaldsson tiveron que abandonar Jaederen (Noruega) por causa dunhas mortes. As\u00ed que se dirixiu a Islandia, establec\u00e9ndose en Drangar, logo de tomar posesi\u00f3n de terras en Hornstrandir, xunto coa s\u00faa familia e serventes, onde foi reconstru\u00edndo a s\u00faa vida at\u00e9 o ano 982 cando, nunha situaci\u00f3n moi semellante \u00e1 do seu pai, se viu implicado noutros asasinatos o que lle volveu custar o exilio. Segundo as \"Sagas\", matou o seu veci\u00f1o Thorgest por causa dun conflito cunha pa emprestada e a un labrego chamado Valthjof que asasinara a uns escravos seus. Foi ent\u00f3n cando Erik toma a determinaci\u00f3n de marchar a\u00ednda m\u00e1is cara o oeste.\nDescubrimentos.\nSen poder morar en Noruega ou en Islandia, Erik e alg\u00fans seguidores seus decidiron botarse ao mar cara a unha terra nova, da que tan s\u00f3 falaban alg\u00fans comerciantes que nalgunhas ocasi\u00f3ns se ti\u00f1an extraviado, chegando a ver ao lonxe unha costa nova, coma Gunnbj\u00f6rn Ulfsson, segundo a tradici\u00f3n. E as\u00ed chegaron a desembarcar en Groenlandia (a terra verde), que Erik bautizou con ese nome para atraer novos colonos. Durante os seus tres anos de desterro percorr\u00e9rona con ilusi\u00f3n fiorde por fiorde e coa idea de fundaren al\u00f3 unha nova colonia, Erik volveu para Islandia para buscar novas persoas. O nome da recentemente descuberta terra e as atra\u00edntes palabras do navegante axud\u00e1ronlle a convencer a moita xente para instalarse al\u00f3, especialmente quen buscaban desesperadamente sa\u00edr da, naquel tempo, superpoboada Islandia e as xentes m\u00e1is pobres convencidas de que Groenlandia pod\u00eda ser a s\u00faa grande oportunidade. Dese xeito fundaron a cidade de Eystribygg\u00f0 e a vila de Vestribygg\u00f0. Aos poucos foron chegando m\u00e1is e m\u00e1is persoas e Groenlandia foi cada vez m\u00e1is habitada.\nO espazo entr\u00e1mbolos dous establecementos, localizados na costa suroccidental, resultaron ser os \u00fanicos onde a labranza era pos\u00edbel. No ver\u00e1n, cando o clima era m\u00e1is temperado, os colonos \u00edan en verdadeiros ex\u00e9rcitos cara o norte, na Ba\u00eda Disko, sobre o C\u00edrculo Polar \u00c1rtico, cazar. Dese xeito consegu\u00edan carne de foca, cuxa pel era empregada tam\u00e9n como roupa; e marfil de morsas, narvais ou baleas encalladas na costa se ti\u00f1an sorte abondo.\nEystribygg\u00f0.\nAqu\u00ed, Erik constru\u00edu a Facenda Brattahl\u00ed\u00f0, preto do presente Narsaruaq, para si mesmo. Erik ostentou o t\u00edtulo de \"Xefe Principal\" de Groenlandia e obtivo grande respecto e riquezas. A tarefa de establecemento involucrou un total de 25 embarcaci\u00f3ns, das cales 14 completaron con \u00e9xito a traves\u00eda e das once restantes algunhas volveron para Escandinavia, mentres que outras desapareceron no oc\u00e9ano.\nO establecemento floreceu, chegando a albergar at\u00e9 3.000 habitantes espallados nunha vasta \u00e1rea ao longo dos fiordes contiguos. Continuaban a chegar grupos de xentes que fux\u00edan da fame en Islandia, un\u00edndose aos colonos orixinais. No entanto, uns inmigrantes que chegaron no ano 1000, trouxeron consigo unha epidemia que causou estragos na poboaci\u00f3n da illa, matando incluso a Erik. A\u00ednda as\u00ed, a colonia rexurdiu e sobreviviu at\u00e9 a Pequena Idade de Xeo, que a fixo invi\u00e1bel para o estilo de vida europeo no s\u00e9culo XV. Os ataques dos piratas e o abandono por parte da coroa da Noruega forzaron o declive da poboaci\u00f3n.\nDescendencia.\nO seu fillo, Leif Eriksson, que axudou sempre ao pai, introduciu o cristianismo en Groenlandia, a pesar da forte oposici\u00f3n deste, que era un forte defensor do paganismo viquingo.\nPreto do ano 1000, Leif chega a Am\u00e9rica do Norte \u00e1 que bautiza como Vinland, por ver al\u00ed cepas bravas. Conv\u00e9rtese dese xeito, no primeiro europeo en pisar o novo continente.\nErik morreu no mesmo ano no que seu fillo acada tal faza\u00f1a, no ano 1000, afectado pola praga que azoutou fortemente \u00e1 Groenlandia."}
{"id": "46969", "revid": "89787", "url": "https://gl.wikipedia.org/wiki?curid=46969", "title": "Bas\u00edlica de San Marti\u00f1o de Mondo\u00f1edo", "text": "A bas\u00edlica de San Marti\u00f1o de Mondo\u00f1edo \u00e9 un templo de orixe prerrom\u00e1nica situado na Mari\u00f1a Lucense, s\u00e9 do bispado de Mondo\u00f1edo durante moitos anos, que se atopa en bo estado de conservaci\u00f3n. At\u00f3pase na parroquia de San Marti\u00f1o de Mondo\u00f1edo, concello de Foz, no norte da provincia de Lugo. Na actualidade, amais de estar aberta \u00f3 culto, alberga no seu interior un museo.\nEst\u00e1 considerada como a catedral m\u00e1is antiga de Espa\u00f1a, xa que no s\u00e9culo IX foi s\u00e9 de dous bispados do Reino de Galicia, un trasladado desde Dumio, no distrito de Braga (Portugal), e outro trasladado desde Breto\u00f1a, na provincia de Lugo.\nO edificio actual \u00e9 rom\u00e1nico de finais do s\u00e9culo XI e os recios contrafortes son obra do s\u00e9culo XVIII. Desde o ano 1931 est\u00e1 catalogada como BIC e no 2007 obtivo a categor\u00eda de bas\u00edlica.\n\u00d3 lado da bas\u00edlica est\u00e1 a fonte da \"Zapata\"; segundo a lenda, neste lugar o bispo San Gonzalo tirou unha zapatilla e abrollou auga, auga que se considera que ten propiedades milagreiras.\nHistoria.\nA historia desta s\u00e9 comezou no s\u00e9culo VI cando un grupo de cristi\u00e1ns chegaron fuxindo dos anglosax\u00f3ns desde a provincia romana de Britania e establec\u00e9ronse en Galicia. Fixaron a s\u00faa capital en Britonia e fundaron un bispado que chegou a ter grande influencia, participando regularmente nos Concilios de Toledo. O lugar deste bispado atop\u00e1base entre Meira e Mondo\u00f1edo, na provincia de Lugo, e ad\u00f3itase identificar coa actual parroquia de Santa Mar\u00eda de Breto\u00f1a, no concello da Pastoriza.\nM\u00e1is tarde, no ano 866, o bispado de Dumio tivo que abandonar a s\u00faa s\u00e9 por causa da conquista musulm\u00e1 refuxi\u00e1ndose nun lugar chamado \"Mendunieto\", o lugar actual da Bas\u00edlica, e que co tempo derivar\u00eda \u00f3 nome de San Marti\u00f1o de Mondo\u00f1edo.\nPero entre o ano 966 e o 971 os viquingos destru\u00edron Breto\u00f1a e o bispado tivo que trasladarse \u00f3 que despois ser\u00eda San Marti\u00f1o de Mondo\u00f1edo, lugar ofrecido polo rei Afonso III para fundar un mosteiro e como s\u00e9 episcopal dobre (dumiense de Dumio e britoniense de Breto\u00f1a) e cuxo primeiro bispo foi Sabarico. San Marti\u00f1o foi capital at\u00e9 1112 da terra dos breto\u00f1eses. Investigaci\u00f3ns recentes, baseadas en citas de diversas fontes, permiten supor que xa exist\u00eda no lugar un vello mosteiro chamado M\u00e1ximo.\nDespois do bispo Sabarico tivo esta s\u00e9 outros 14 bispos entre eles a Rosendo (que ser\u00eda San Rosendo, fundador do mosteiro de San Salvador de Celanova), durante os anos 923 a 942, e a Gonzalo Froilaz, a partir do 1071 at\u00e9 o 1112, bispo moi popular e tido por santo entre os fieis, que fora abade no mosteiro de Sahag\u00fan. Na parte sur da bas\u00edlica cons\u00e9rvase o seu sepulcro, e no museo parroquial, e o seu anel pastoral de ouro, que ten unha pedra de cuarzo engarzada por catro cabeci\u00f1as de ave cuns brillantes nos ollos, cuxa inscrici\u00f3n di:\nTam\u00e9n se atopa no museo o seu b\u00e1culo, unha vara de madeira de 1,45 m unido a unha voluta de cobre dourado de 10 cm que termina nunha cabeza de animal. Conta a lenda que o bispo Gonzalo conseguiu cos seus rezos que fracasase unha incursi\u00f3n de piratas na r\u00eda de Foz.\nPosteriormente no ano 1112 a Ra\u00ed\u00f1a Urraca mandou trasladar a s\u00e9 episcopal a Vilamaior do Val de Brea (ou Vilamaior de Brea), ou Valibria (ou Vallibria), e que co tempo cambiou o seu nome polo de Mondo\u00f1edo, en lembranza da antiga s\u00e9.\nTras este traslado, en San Marti\u00f1o foron substitu\u00eddos, por bula do papa Hadri\u00e1n IV, os primitivos monxes por c\u00f3engos regulares de San Agosti\u00f1o que permaneceron at\u00e9 o 1534 en que o papa Clemente VII agregou este priorado \u00e1 catedral de Mondo\u00f1edo, e ordenou que en San Marti\u00f1o de Mondo\u00f1edo quedasen tantos cl\u00e9rigos como c\u00f3engos regulares de San Agosti\u00f1o. Esta medida chegou desde Roma para evitar os abusos que os abades comendatarios vi\u00f1an cometendo, xa que nos \u00faltimos anos o abade de San Marti\u00f1o era tam\u00e9n dignidade da catedral de Le\u00f3n, elixindo esta cidade como residencia e descoidando por tanto as s\u00faas obrigaci\u00f3ns no mosteiro, cuxos c\u00f3engos \u00f3 verse sen direcci\u00f3n viviron de maneira pouco ortodoxa.\nNo ano 2007 esta igrexa, en bo estado de conservaci\u00f3n e na que o culto relixioso est\u00e1 vivo, foi declarada bas\u00edlica polo Vaticano. No 2008 durante unha campa\u00f1a de restauraci\u00f3n apareceron na b\u00f3veda sur da catedral un conxunto de pinturas murais datadas no s\u00e9culo XII. O profesor Manuel Casti\u00f1eiras atrib\u00fae a s\u00faa autor\u00eda a Bernardo, tesoureiro de Diego Xelm\u00edrez e iluminador do Tombo A de Compostela.\nDescrici\u00f3n.\nEste templo caracter\u00edzase por ser unha \"rara avis\" no seu contorno. Xunto coa igrexa de Urue\u00f1a (Valladolid) e as galegas de Santo Antoni\u00f1o de Toques e a de San Xo\u00e1n de Vilanova, configuran un conxunto de templos que seguen o estilo rom\u00e1nico lombardo-catal\u00e1n, en contraposici\u00f3n \u00f3 estilo rom\u00e1nico borgo\u00f1\u00f3n ou franc\u00e9s que \u00e9 o estilo propio do noroeste peninsular, coa catedral de Santiago \u00e1 cabeza e o Cami\u00f1o de Santiago como v\u00eda de introduci\u00f3n das s\u00faas formas.\nTratar\u00edase pois dun exemplo dunha experiencia art\u00edstica sen continuidade e dificilmente clasificable no panorama arquitect\u00f3nico rom\u00e1nico galego.\nPoucos edificios xuntan de xeito tan an\u00e1rquico elementos e anacos prerrom\u00e1nicos, protorrom\u00e1nicos e rom\u00e1nicos plenos como este, sendo o resultado material froito de tres etapas hist\u00f3ricas coas s\u00faas correspondentes campa\u00f1as construtivas co resultado dun crebacabezas estrutural e decorativo.\nTen elementos arquitect\u00f3nicos dos s\u00e9culos X, XI e XII. \u00c9 de planta basilical con tres naves e as s\u00faas tres \u00e1bsidas semicirculares, onde poden apreciarse as bandas e os arqui\u00f1os cegos de factura lombarda. O central est\u00e1 dividido por tres faixas verticais con xanelas en cada tramo adornadas cun axadrezado. Disp\u00f3n dun cruceiro e ciborio cuxo tambor ten a orixinalidade de ser rectangular coas esquinas redondeadas. As naves est\u00e1n separadas por tres pares de piares, con columnas encostadas as que est\u00e1n m\u00e1is pr\u00f3ximos \u00f3 cruceiro. As naves laterais reciben a luz dos vans abucinados; a nave central c\u00f3brese con teitume de madeira e lousado de d\u00faas augas.\nPos\u00fae unha nave \u00fanica de aparello prerrom\u00e1nico, coas naves cubertas de madeira, a alturas e coberturas graduais, e tres \u00e1bsidas semicirculares que se abren directamente sen arcos triunfais, como continuidade espacial das naves, en consonancia coas novas formas lit\u00farxicas de medio punto sobre semicolumnas acaroadas, e est\u00e1n cubertas con b\u00f3vedas de can\u00f3n rematadas en casca. Unha destacada lanterna ovalada cega ap\u00f3iase sobre trompas entre os brazos do pronunciado cruceiro que se cobren con b\u00f3vedas de can\u00f3n semicirculares, as primeiras do rom\u00e1nico de Galicia. A b\u00f3veda do brazo norte do cruceiro ap\u00f3iase, no lado da nave, sobre unha imposta sogueada na que, enriba do seu arco, lese: \u00ab\"Gundisalvus episcopus Sancti Martini\"\u00bb. A b\u00f3veda do brazo sur ap\u00f3iase nunha imposta axadrezada.\nA f\u00e1brica da s\u00faa tripla cabeceira debeu pertencer \u00e1 s\u00faa primeira fase construtiva, a rom\u00e1nico-lombarda, posiblemente realizada por mestres catal\u00e1ns, por\u00e9n debe terse en conta que a decoraci\u00f3n con arqui\u00f1os nas cornixas (moi propias deste estilo) das \u00e1bsidas laterais non se seguiu a empregar na \u00e1bsida central. O resultado \u00e9 unha igrexa con tres \u00e1bsidas semicirculares na cabeceira, abertas a un cruceiro que sobresae polo seu alzado, e tres naves das que a central \u00e9 considerabelmente m\u00e1is ancha c\u00e1s laterais. Ao cubrirse estas con teitumes de madeira, na parte alta dos muros da central \u00e1brense estreitas xanelas. As diferenzas entre o cruceiro e as naves evidencian os cambios no proxecto inicial.\nNo edificio poden apreciarse as tres etapas construtivas:\nAdemais, nas obras de restauraci\u00f3n realizadas nesta bas\u00edlica nos primeiros meses de 2008 pux\u00e9ronse \u00f3 descuberto unhas pinturas murais, moi deterioradas, que foron catalogadas como os frescos rom\u00e1nicos m\u00e1is antigos de Galicia, datados no s\u00e9culo XII. \nDurante a Idade Media, estas pinturas foron cubertas por sucesivas capas de cal, pr\u00e1ctica habitual no mantemento das igrexas da \u00e9poca.\nNo decorativo \u00e9 no que este templo se relaciona coa arte rom\u00e1nica contempor\u00e1nea a ela, coa igrexa de Pedro de Teverga como un dos referentes m\u00e1is directos con semellanzas que apuntan a un modelo com\u00fan.\nSobre o exterior corre un friso de estilo visigodo tallado a bisel. O lintel con crism\u00f3n e Agnus Dei as\u00ed como os canzorros figurativos son obra rom\u00e1nica do s\u00e9culo XII. Uns representan m\u00fasicos e acr\u00f3batas, e alg\u00fan escenas sexuais expl\u00edcitas.\nOs grosos contrafortes que ten na actualidade son un engadido da restauraci\u00f3n realizada no ano 1867.\nFachada do oeste.\nCorresponde en construci\u00f3n \u00f3 s\u00e9culo XII, a\u00ednda que ten alg\u00fan elemento da obra anterior, como o roset\u00f3n tetrafoliado e cego que se atopa no v\u00e9rtice.\nConsta de cinco arquivoltas, tres de aresta que se apoian nos sa\u00edntes do muro e dous que se apoian sobre dous pares de columnas, as exteriores de pedra do lugar e as interiores de m\u00e1rmore, estas \u00faltimas posiblemente procedentes do antigo templo. Os capiteis das columnas son sinxelos, tres te\u00f1en adornos de follas lixeiramente nervadas e o outro cabezas de animais que parecen ser monos. Dous deles son moi antigos, remont\u00e1ndose \u00f3 s\u00e9culo VI xa que poden ser pezas visigodas reutilizadas.\nO t\u00edmpano \u00e9 moi interesante e de gran valor. Est\u00e1 formado por unha peza alintelada con forma pentagonal, que no centro ten un relevo cun crism\u00f3n de seis brazos de tipo Navarro, e completa o semic\u00edrculo un conxunto de perpia\u00f1os. Sobre o crism\u00f3n, no perpia\u00f1o central de maior tama\u00f1o, hai un Agnus Dei inscrito nun c\u00edrculo tetralobulado, cuxa cruz se apoia na pata do cordeiro. \u00c9 un tema moi repetido \u00f3 longo do rom\u00e1nico rural galego.\nNa parte superior da fachada at\u00f3pase unha pequena xanela, e \u00f3 seu lado est\u00e1 a torre campanario de dous corpos, dos s\u00e9culos XV e XVIII, que na s\u00faa parte superior ten unha pequena c\u00fapula.\nRetablo da \u00e1bsida.\n\u00c9 un pequeno retablo feito en pedra con baixorrelevos que mide 1,40 m de ancho por 0,80 m de alto. A figura principal \u00e9 Cristo en Maxestade, sentado nun trono chamado \"scamnum\" (escano ou banco) ou \"faldistorio\", cun nimbo en forma de cruz e en actitude de bendicir, situado dentro dun c\u00edrculo que soste\u00f1en dous anxos de grandes \u00e1s, vestidos con alba e casula o da esquerda e con alba e capa larga o da dereita. No \u00e1ngulo superior esquerdo hai outro c\u00edrculo m\u00e1is pequeno que rodea un \"Agnus Dei\" cunha cruz de tipo asturiano, \u00e9 dicir unha cruz grega que se ensancha nos extremos; ap\u00f3iase nun pau. Debaixo deste c\u00edrculo hai unha aguia, motivo que se repite nalg\u00fan dos capiteis.\nDebaixo destas figuras distrib\u00faense \u00f3 longo cinco personaxes: baixo o disco grande hai dous anxos vestidos con casula e alba, coa man esquerda sobre o peito e a dereita sinalando para outros dous personaxes que te\u00f1en \u00f3 seu lado e que est\u00e1n de perfil coa cabeza moi inclinada, o un con casula e o outro con capa. No centro desta escena hai outra figura de fronte, vestida con capa.\nOs historiadores non se po\u00f1en de acordo en descifrar o sentido desta narraci\u00f3n, a\u00ednda que a opini\u00f3n m\u00e1is xeneralizada \u00e9 que se trate dunha cerimonia episcopal.\nOutros edificios.\nFronte \u00e1 portada do oeste at\u00f3pase a casa do prior, que hoxe \u00e9 unha casa particular. A casa reitoral est\u00e1 \u00f3 sur, nuns edificios que foron dos c\u00f3engos regulares. A\u00ednda m\u00e1is \u00f3 sur at\u00f3pase o antigo hospital do mosteiro, utilizado hoxe por xente particular.\nV\u00e9xase tam\u00e9n.\n pos\u00fae escritos orixinais acerca de "}
{"id": "46972", "revid": "98629", "url": "https://gl.wikipedia.org/wiki?curid=46972", "title": "Taj Mahal", "text": "O Taj Mahal (en hindi \"\u0924\u093e\u091c \u092e\u0939\u0932\", persa \u062a\u0627\u062c \u0645\u062d\u0644), situado en Agra, na beira do r\u00edo Yamuna, no Estado de Uttar Pradesh, India, \u00e9 un suntuoso mausoleo de m\u00e1rmore branco constru\u00eddo entre 1632 e 1652 polo emperador mogol Sh\u00e2h Jah\u00e2n, en memoria da s\u00faa esposa Arjumand B\u00e2nu Begam, m\u00e1is co\u00f1ecida polo nome de \"Mumt\u0101z Mahal\", que falecera o 17 de xu\u00f1o de 1631, ao dar a luz o seu d\u00e9cimo cuarto fillo, en tanto acompa\u00f1aba ao seu home en campa\u00f1a. Tivo unha sepultura inicial no xard\u00edn Zainabad en Burhampur.\nAs\u00ed, o Taj Mahal \u00e9 tam\u00e9n considerado como unha gran proba de amor, contendo inscrici\u00f3ns retiradas do Cor\u00e1n. Ten incrustadas pedras semi-preciosas, tales como o lapisl\u00e1zuli entre outras. A s\u00faa c\u00fapula ten f\u00edos de ouro. O edificio est\u00e1 flanqueado por d\u00faas mesquitas e cercado por catro minaretes.\nSuponse que o emperador pretend\u00eda facer para el unha r\u00e9plica do Taj Mahal orixinal na outra marxe do r\u00edo, en m\u00e1rmore negro, pero acabou deposto por un dos seus fillos antes do suposto comezo de tal obra.\nOrixe e inspiraci\u00f3n.\nO emperador Shah Jahan foi un prol\u00edfero mecenas. Baixo a s\u00faa tutela constru\u00edronse os palacios e xard\u00edns de Shalimar en Lahore, tam\u00e9n en honra da s\u00faa esposa.\nMumtaz Mahal faleceu no parto do d\u00e9cimo cuarto fillo, e o emperador, desolado, iniciou case de seguida a construci\u00f3n do Taj como presente p\u00f3stumo. Os pormenores do edificio mostran a s\u00faa natureza rom\u00e1ntica e o conxunto promove unha est\u00e9tica espl\u00e9ndida. Aproveitando unha visita realizada en 1663, o explorador franc\u00e9s Fran\u00e7ois Bernier realizou o seguinte retrato do Taj Mahal e dos motivos do emperador que levaron \u00e1 s\u00faa edificaci\u00f3n:\nS\u00edntese hist\u00f3rica.\nA pouco tempo do termo da obra en 1657, Shah Jahan adoeceu gravemente e o seu fillo Shah Shuja declarouse a el mesmo emperador en Bengala, en canto Murad, co apoio do seu irm\u00e1n Aurangzeb, fac\u00eda o mesmo en Gujarat. Cando Shah Jahan, ca\u00eddo doente no seu leito, se rendeu aos ataques dos seus fillos, Aurangzeb permitiulle continuar a vivir exiliado no forte de Agra. A lenda conta que pasou o resto dos seus d\u00edas observando pola fiestra o Taj Mahal e, despois da s\u00faa morte en 1666, Aurangzeb sepultouno no mausoleo lado a lado coa esposa, xerando a \u00fanica ruptura da perfecta simetr\u00eda do conxunto.\nA finais do s\u00e9culo XIX, varios sectores do Taj Mahal estaban moi deteriorados por falta de mantemento e durante a \u00e9poca da rebeli\u00f3n hind\u00fa, en 1857, sufriu a desfeita de soldados brit\u00e1nicos e oficiais do goberno, que lle arrancaban as pedras embutidas nas paredes e o lapisl\u00e1zuli dos seus muros. En 1908 completouse a restauraci\u00f3n ordenada polo vicerrei brit\u00e1nico, Lord Curzon, que tam\u00e9n inclu\u00edu o gran candelabro da c\u00e1mara interior segundo o modelo dun similar que se atopaba nunha mesquita no Cairo. Curzon ordenou a remodelaci\u00f3n dos xard\u00edns ao estilo ingl\u00e9s que a\u00ednda hoxe se conservan.\nDurante o s\u00e9culo XX mellorou o coidado co monumento. En 1942 o goberno constru\u00edu unha estada xigantesca cubrindo a c\u00fapula, prevendo un ataque a\u00e9reo da Luftwaffe e, posteriormente, da forza a\u00e9rea xaponesa. Esta protecci\u00f3n volveu a erguerse durante as guerras indo-paquistan\u00eds, de 1965 a 1971. As ameazas m\u00e1is recentes prove\u00f1en da poluci\u00f3n ambiental nas ribeiras do r\u00edo Yamuna e da choiva \u00e1cida causada pola refinar\u00eda de Mathura. Ambos os problemas son obxecto de varios recursos ante a Corte Suprema de Xustiza da India.\nImportante destino tur\u00edstico, en 1993, foi elixido como Patrimonio Mundial da Humanidade pola UNESCO. Recentemente, alg\u00fans sectores sunnitas reclamaron para si a propiedade do edificio, base\u00e1ndose de que se trata do mausoleo dunha muller desposada por un membro deste culto isl\u00e1mico. O goberno indio rexeitou a reclamaci\u00f3n consider\u00e1ndoa mal fundamentada, xa que o Taj Mahal \u00e9 propiedade de toda a naci\u00f3n india.\nDese\u00f1o.\nA estrutura.\nO complexo arquitect\u00f3nico do Taj Mahal cobre aproximadamente unha \u00e1rea de 580 x 300 m\u00b2, comp\u00f3ndose de cinco elementos principais: \"darwaza\" (port\u00f3n), \"bageecha\" (xard\u00edn) que ten a t\u00edpica forma de \"charbagh\" (xard\u00edn mughal dividido en catro partes), \"masjid\" (mesquita), \"mihman khana\" (casa de h\u00f3spedes) e o \"mausoleo\" ou Taj Mahal.\nO complexo sepulcral foi realizado de modo que fose acces\u00edbel, ben do norte, ben do sur, respectivamente desde o r\u00edo Yamuna ou desde terra. Esta \u00faltima entrada estaba formada do port\u00f3n principal. Superada esa entrada estase na parte inicial do \"charbagh\". No interior do xard\u00edn, que mide 300 x 300 m\u00b2, \u00e1chanse canteiros de flores, canles de auga -que reflicten a imaxe do Taj Mahal- e v\u00edas arboradas.\nAo final do eixe central do xard\u00edn est\u00e1 a tumba. A oeste da tumba est\u00e1 situada a mesquita, constru\u00edda en arenisca roxa, sendo o edificio que santifica o complexo e o lugar de culto dos peregrinos. Ao leste da tumba sit\u00faase o \"jawab\" (\"resposta\"), edificio utilizado como casa de h\u00f3spedes, constru\u00eddo como f\u00e1brica xemelga da mesquita, a fin de respectar a simetr\u00eda arquitect\u00f3nica.\nElementos formais.\nOs elementos formais e decorativos son empregados repetida e consistentemente por todo o complexo, unificando o vocabulario est\u00e9tico. As principais caracter\u00edsticas do mausoleo refl\u00edctense no resto das construci\u00f3n:\nInfluencias.\nO Taj Mahal incorpora e ampl\u00eda as tradici\u00f3ns id\u00edlicas do islam, da Persia, da India e da arquitectura mogol antiga.\nO dese\u00f1o xeral do proxecto inspirouse nunha serie de edificios mogois, entre os cales a tumba de Itmad-Ud-Daulah e a Jama Masjid, en Delhi. Baixo o mecenado de Shah Jahan, a arquitectura mogol alcanzou novos niveis de refinamento. Antes do Taj Mahal era habitual edificar con pedra vermella, pero o emperador promoveu o uso de m\u00e1rmore branco con incrustaci\u00f3ns de pedras semi-preciosas.\nOs artes\u00e1ns indianos, especialmente escultores e decoradores, percorr\u00edan aos pa\u00edses asi\u00e1ticos durante esta \u00e9poca e o seu traballo era particularmente apreciado polos construtores de mausoleos. A arquitectura palaciana mogol, aplicada noutros edificios indianos (como o palacio Man Sing, en Galore), foi a gran fonte inspiradora dos \"chattris\" que se ven no Taj Mahal.\nSimetr\u00eda.\nO conxunto do Taj Mahal, coa s\u00faa fachada principal perpendicular a unha ribeira do Yamuna, foi constru\u00eddo cos seguintes elementos arquitect\u00f3nicos:\nNo centro, os amplos xard\u00edns divididos en cadrados, organ\u00edzanse mediante a cruz formada polos canais. A superficie da auga reflicte os edificios, producindo un efecto adicional de simetr\u00eda.\nOs xard\u00edns.\nO complexo at\u00f3pase rodeado dun gran \"chahar bagh\" que mede 320 x 300 metros e incl\u00fae canteiros de flores, cami\u00f1os elevados, avenidas de \u00e1rbores, fontes, cursos de auga, e piares que reflicten a imaxe dos edificios na auga.\nCada secci\u00f3n do xard\u00edn est\u00e1 dividida por cami\u00f1os en 16 canteiros de flores, cun tanque central de m\u00e1rmore a medio cami\u00f1o entre a entrada e o mausoleo, que devolve a imaxe reflectida do edificio.\nO \"chahar bagh\" foi introducido na India por Babur, o primeiro emperador mogol, segundo un dese\u00f1o inspirado na tradici\u00f3n persa a fin de representar os xard\u00edns do para\u00edso. Nos textos m\u00edsticos do islam no per\u00edodo mogol, o para\u00edso \u00e9 descrito como un xard\u00edn ideal, pleno de abundancia. A auga ten un papel-chave nestas descrici\u00f3ns, xa que se refiren a catro r\u00edos que xorden dunha fonte central, constitu\u00edda por monta\u00f1as, que dividen o \u00c9den en catro partes segundo os puntos cardeais (norte, sur, leste e oeste).\nA maior\u00eda destes xard\u00edns mogois son de forma rectangular, cun pavill\u00f3n central. O Taj Mahal non \u00e9 usual neste sentido, xa que sit\u00faa o edificio principal, o mausoleo, nun dos extremos. Mais a recente descuberta da existencia do \"Mahtab bagh\" (Xard\u00edn da L\u00faa) na ribeira oposta do r\u00edo Yamuna permite unha interpretaci\u00f3n distinta, incorporando o vale no dese\u00f1o global de tal forma que se converta nun dos r\u00edos do para\u00edso.\nO trazado dos xard\u00edns e as caracter\u00edsticas arquitect\u00f3nicas principais, como as fontes, cami\u00f1os de m\u00e1rmore e azulexo, e canteiros lineares do mesmo material \u2014 similares ao xard\u00edn de Shalimar \u2014 suxiren que poden ter sido dese\u00f1ados polo mesmo enxe\u00f1eiro, Al\u00ed Mardan.\nAs descrici\u00f3ns m\u00e1is antigas do xard\u00edn mencionan a s\u00faa profunda vexetaci\u00f3n, con abundancia de rosas, narcisos e \u00e1rbores froiteiras. Coa declinaci\u00f3n do imperio mogol tam\u00e9n decreceu o mantemento, e cando os brit\u00e1nicos asumen o control do Taj Mahal, introducen modificaci\u00f3ns paisax\u00edsticas para reflectir mellor o estilo dos xard\u00edns de Londres.\nPor\u00e9n, os visitantes poder\u00e1n admirarse ao ver os xardineiros cortar o c\u00e9spede cunha m\u00e1quina poxada por bois.\nEdificios secundarios.\nO complexo est\u00e1 limitado por tres lados por un muro en pedra vermella. Despois dos muros, existen varios mausoleos secundarios, inclu\u00edndo os das demais vi\u00favas de Shah Jahan e do servente favorito de Mumtaz. Estes edificios, constru\u00eddos principalmente con pedra vermella, son t\u00edpicos dos edificios funerarios mogois da \u00e9poca.\nDo lado interior os muros compl\u00e9tanse cunha columnata coroada por varios arcos, caracter\u00edstica com\u00fan nos templos hind\u00fas, incorporada nas mesquitas mogois. A distancias fixas incl\u00faense os \"chattris\" e outras pequenas construci\u00f3ns que puideran ter sido utilizadas como miradoiros, inclu\u00edndo a que actualmente se chama \u00abCasa da M\u00fasica\u00bb, utilizada como museo.\nA entrada principal, a \"darwaza\", \u00e9 un edificio monumental constru\u00eddo tam\u00e9n en pedra vermella. O estilo recorda a arquitectura mogol e os primeiros emperadores. As s\u00faas arcadas repiten as formas do mausoleo, e incorporan a mesma caligraf\u00eda decorativa. Se utilizan decoraci\u00f3ns florais en baixo-relevo e incrustaci\u00f3ns. As paredes e os teitos abovedados presentan elaborados dese\u00f1os xeom\u00e9tricos, similares aos que existen noutros edificios do complexo. Orixinalmente a entrada fech\u00e1base con d\u00faas grandes portas de prata, que se desmontaron e fundidas polos jats en 1764.\nNo extremo do complexo \u00e9rguense dous grandes edificios laterais ao mausoleo, paralelos aos muros leste e oeste. Ambos son fieis ao reflexo un do outro. O edificio occidental \u00e9 unha mesquita e o seu oposto \u00e9 o , cuxo sentido orixinal era balancear a composici\u00f3n arquitect\u00f3nica e crese que se usou como hospedar\u00eda. As diferenzas consisten en que o \"jawab\" non ten minarete e os seus pisos presentan dese\u00f1os xeom\u00e9tricos, en canto os da mesquita est\u00e1n decorados cun dese\u00f1o en m\u00e1rmore negro que marca a posici\u00f3n das tapizar\u00edas para a oraci\u00f3n de 569 fieis.\nO proxecto b\u00e1sico da mesquita \u00e9 similar a outras construci\u00f3ns mandadas edificar por Shah Jahan, especialmente o seu Jama Masjid, en Delhi, que consiste nunha gran sala rematada por tres c\u00fapulas. As mesquitas mogois desta \u00e9poca dividen o santuario en tres \u00e1reas distintas: un sector principal con d\u00faas alas.\nO mausoleo.\nO foco visual do Taj Mahal, a\u00ednda que non se localice no centro do conxunto, \u00e9 o mausoleo de m\u00e1rmore branco. Como a maior\u00eda dos edificios funerarios mogois, os elementos b\u00e1sicos son de orixe persa. Un edificio sim\u00e9trico cun \"iwan\" e coroado por unha gran c\u00fapula.\nA tumba descansa sobre un pedestal cadrado. O edificio consiste nunha gran superficie dividida en m\u00faltiplas salas, das cales a central alberga o cenotafio de Shah Jahan e Muntaz. Na realidade, as tumbas reais at\u00f3panse nun nivel inferior.\nA base \u00e9 esencialmente un cubo con v\u00e9rtices cortados, de 55 metros de lado. Sobre cada lado, unha grande \"pishtaq\" ou arcada rodea o \"iwan\", cun nivel superior similar de balc\u00f3ns. Estes arcos principais el\u00e9vanse ata ao teito da base, xerando unha fachada integrada.\nA cada lado da arcada principal, hai arcadas menores enriba e embaixo. Este motivo rep\u00edtese nas esquinas. O proxecto \u00e9 completamente uniforme e consistente nos catro lados da base. En cada esquina do pedestal base, complementa o conxunto un minarete.\nA c\u00fapula de m\u00e1rmore branco sobre o mausoleo \u00e9 visibelmente o m\u00e1is espectacular elemento do conxunto. A s\u00faa altura \u00e9 case igual \u00e1 da base, en torno de 35 metros, dimensi\u00f3n que se acent\u00faa por estar apoiada nun tambor circular de sete metros de altura.\nA c\u00fapula ten unha forma de cebola. Os \u00e1rabes chaman a esta tipolox\u00eda da c\u00fapula \"amrud\", ou sexa, con forma de maz\u00e1. O terzo superior da c\u00fapula est\u00e1 decorado cun anel de flores de loto en relevo, e no remate unha agulla ou \"finial\" dourada combina tradici\u00f3ns isl\u00e1micas e hind\u00fas. Esta agulla termina nunha l\u00faa crecente, motivo t\u00edpico isl\u00e1mico, cos seus extremos apuntando para o ceo. Pola s\u00faa colocaci\u00f3n sobre a agulla, o cumio desta e os extremos da l\u00faa combinados forman unha figura semellante a un tridente, exacerbo do s\u00edmbolo tradicional hind\u00fa para a divindade de Shiva. O corpo final cont\u00e9n, ademais, unha serie de formas bulbosas.\nA figura central mostra un forte parecido co \"kalash\" ou \"kumbh\", o barco sagrado da tradici\u00f3n hind\u00fa. A forma da c\u00fapula \u00e9 enfatizada tam\u00e9n polos catro \"chattris\" en cada esquina. As c\u00fapulas destes replican a forma da central. As s\u00faas bases decoradas con columnas abren a trav\u00e9s do teito do mausoleo un espazo para a entrada de luz natural no interior do espazo pechado. Os \"chattris\" tam\u00e9n est\u00e1n rematados por finiais.\nNas paredes laterais, as estilizadas espirais decoradas en relevo axudan a aumentar a sensaci\u00f3n de altura do edificio, e rep\u00e9tense os motivos de loto ao longo desta e das restantes, as\u00ed como en todos os \"chattris\".\nEn cada esquina do pedestal el\u00e9vase un minarete: catro grandes torres de m\u00e1is de 40 m. de altura que novamente mostran a atracci\u00f3n de Taj polo dese\u00f1o sim\u00e9trico e repetitivo, criando en parte varios padr\u00f3ns. As torres est\u00e1n dese\u00f1adas como minaretes funcionais, elemento tradicional das mesquitas onde o \"almuac\u00edn\" chama os fieis isl\u00e1micos \u00e1 oraci\u00f3n. Cada minarete est\u00e1 dividido en tres partes iguais por dous balc\u00f3ns que o rodean con aneis. No cumio da torre, un terrazo cuberto por un \"chattri\" repite o dese\u00f1o do mausoleo.\nEstes \"chattris\" te\u00f1en todos os mesmos detalles de acabamento: o dese\u00f1o de flor de loto e o finial dourado sobre a c\u00fapula. Cada minarete foi constru\u00eddo levemente inclinado para f\u00f3ra do conxunto. Desta maneira, en caso de ca\u00edda, algo non tan improb\u00e1bel nese tempo para construci\u00f3ns de semellante altura, o material ir\u00eda caer lonxe do templo.\nDecoraci\u00f3n.\nExterior.\nPracticamente toda a superficie do complexo ornamentouse e at\u00f3pase entre as m\u00e1is belas decoraci\u00f3ns exteriores mogois de calquera \u00e9poca. Tam\u00e9n neste aspecto, os motivos rep\u00edtense en todos os edificios e elementos. Os elementos decorativos pertencen basicamente a tres categor\u00edas, recordando que a relixi\u00f3n isl\u00e1mica prohibe a representaci\u00f3n da figura humana:\nEstas decoraci\u00f3ns efectu\u00e1ronse con tres t\u00e9cnicas diferentes:\nCaligraf\u00eda.\nAs pasaxes do Cor\u00e1n util\u00edzanse en todo o complexo como elementos decorativos. Os textos creados polo cal\u00edgrafo persa da corte mogol Amanat Khan son tan detallados e fantasiosos, que se tornan case ilex\u00edbeis. A sinatura do cal\u00edgrafo xorde en varios paneis.\nA letras est\u00e1n incrustadas con cuarzo opaco sobre os paneis de m\u00e1rmore branco. Alg\u00fans dos traballos son extremadamente detallados e delicados, especialmente os que se atopan no m\u00e1rmore dos cenotafios da tumba. Os paneis superiores est\u00e1n escritos con caligraf\u00eda proporcionada para compensar a distorsi\u00f3n visual ao observalos desde baixo.\nEstudos recentes suxeren que foi tam\u00e9n Amanat Khan quen seleccionou as pasaxes do Cor\u00e1n. Os textos tratan en xeral temas de xustizas, de inferno para os incr\u00e9dulos e de promesa de para\u00edso para os fieis. Entre as principais pasaxes, incl\u00faense as seguintes suras: 91 \"(o sol)\" , 112 \"(pureza da fe)\" , 89 \"(descanso diario)\" , 93 \"(luz da ma\u00f1\u00e1)\", 95 \"(as figueiras)\", 94 \"(a abertura)\", 36 \"(Ya Sin)\" , 81 \"(a escuridade)\", 84 \"(a ferida)\", 98 \"(a evidencia)\", 67 \"(o dominio)\" , 48 \"(a vitoria)\", 77 \"(os enviados)\" e 39 \"(os grupos)\".\nDecoraci\u00f3n xeom\u00e9trica abstracta.\nAs formas de arte abstractas util\u00edzanse especialmente no pedestal do mausoleo, nos minaretes, na mesquita de no \"jawab\", e tam\u00e9n en superficies menores do templo. As c\u00fapulas e b\u00f3vedas dos edificios de pedra est\u00e1n traballadas con trazar\u00eda. para crear elaboradas formas xeom\u00e9tricas.\nNas zonas de transici\u00f3n o espazo entre elementos veci\u00f1os \u00e9nchese con trazar\u00eda, formando padr\u00f3ns en V. Nos edificios de pedra vermella usase unha trazar\u00eda branca e sobre o m\u00e1rmore branco util\u00edzase como elemento contrastante unha trazar\u00eda escura ou mesmo negra.\nO chan est\u00e1 cuberto por mosaicos de cores e formas distintas combinados en padr\u00f3ns xeom\u00e9tricos diferentes.\nA t\u00e9cnica da incrustaci\u00f3n sobre as placas de m\u00e1rmore presenta tal perfecci\u00f3n que as xuntas entre as pedras e xemas incrustadas s\u00f3 se distinguen cunha lente de aumento, unha lupa. Unha flor, de s\u00f3 sete cent\u00edmetros cadrados, ten 60 incrustaci\u00f3ns ou marquetar\u00edas diferentes, que ofrecen ao teito unha superficie irregular.\nMotivos vexetais.\nAs paredes baixas do templo funerario mostran frisos de m\u00e1rmore con baixorrelevos de flores e vexetais que foron pu\u00eddos para resaltar o extremo requinte do traballo. Os frisos e as arcadas decor\u00e1ronse con incrustaci\u00f3ns de pedras semi-preciosas formando dese\u00f1os moi estilizados de flores, froitos e outros vexetais. As pedras incrustadas son m\u00e1rmore amarelo, xade, cuarzo pu\u00eddo e outras xemas menores.\nInterior.\nA sala central do Taj Mahal presenta unha decoraci\u00f3n que vai para al\u00e9n das t\u00e9cnicas tradicionais, e aparenta con formas m\u00e1is elevadas da arte manual, como a ourivar\u00eda e a xoiar\u00eda. Aqu\u00ed o material usado para as incrustaci\u00f3ns xa non \u00e9 m\u00e1rmore ou xade, sen\u00f3n xemas preciosas e semi-preciosas. Cada elemento decorativo do exterior foi redefinido mediante xoias. A sala principal conten tam\u00e9n os cenotafios de Mumtaz e Shah Jahan, obras-primas de artesanado, sen precedentes na \u00e9poca.\nA forma da sala \u00e9 octogonal e a\u00ednda que o dese\u00f1o permita ingresar por calquera dos lados, s\u00f3 a porta sur, en direcci\u00f3n aos xard\u00edns usase habitualmente. As paredes interiores te\u00f1en aproximadamente 25 metros de altura, sobre as cales se constru\u00edu unha falsa c\u00fapula interior decorada con motivos solares. Oito arcos definen o espazo a nivel do solo. Similar ao que se sucede no exterior, a cada medio arco sobreponse un segundo a media altura na parede. Os catro arcos centrais superiores forman balc\u00f3ns con miradoiros para o exterior. Cada fiestra deste balc\u00f3ns leva un intricado traballo de m\u00e1rmore, o o \"jali\". Al\u00e9n da luz proveniente dos balc\u00f3ns, a iluminaci\u00f3n complem\u00e9ntase coa que ingresa a trav\u00e9s dos \"chattris\" en cada esquina da c\u00fapula exterior.\nCada unha das paredes da sala foi detalladamente decorada con frisos en baixorrelevo, intricadas incrustaci\u00f3ns de pedrar\u00eda e refinados paneis de caligraf\u00eda, reflectindo inclusivamente o nivel minimalista do complexo. Con estes elementos, cr\u00e9ase unha especie de ligaz\u00f3n ou fusi\u00f3n sim\u00e9trica do espazo interior e exterior, nunha li\u00f1a decorativa que permite que contacten directamente os dous espazos do complexo funerario.\nA tradici\u00f3n musulm\u00e1 prohibe a decoraci\u00f3n elaborada das campas, polo que os corpos de Mumtaz e Shah Jahan descansan nunha c\u00e1mara relativamente simple debaixo da sala principal do Taj Mahal. Est\u00e1n sepultados segundo un eixo norte-sur, cos rostros para a dereita, en direcci\u00f3n a Meca.\nTodo o Taj Mahal se centra en redor dos cenotafios que duplican en forma exacta a posici\u00f3n das d\u00faas campas e son copia id\u00e9ntica das pedras do sepulcro inferior.\nO cenotafio de Mumtaz \u00e9rguese no centro exacto da sala principal, sobre unha base rectangular de m\u00e1rmore de aproximadamente 1,50 x 2,50 metros. Hai unha pequena urna tam\u00e9n de m\u00e1rmore. Tanto a base como a urna est\u00e1n incrustadas cun requintado traballo de xemas. As inscrici\u00f3ns te\u00f1en a funci\u00f3n de identificar Mumtaz e protexela, en xeito de oraci\u00f3n. Na tampa da urna sobresae un placa, que se asemella a un cadro de escola.\nO cenotafio de Shah Jahan est\u00e1 xunto ao de Mumtaz, formando a \u00fanica disposici\u00f3n asim\u00e9trica de todo o complexo. \u00c9 maior que o da s\u00faa esposa, mais cont\u00e9n os mesmos elementos: unha grande urna con base alta, tam\u00e9n decorada con marabillosa precisi\u00f3n mediante incrustaci\u00f3ns e caligraf\u00eda identificadora. Sobre a tampa da urna existe unha escultura dunha pequena caixa de plumas de escribir .\nProceso construtivo.\nA construci\u00f3n do Taj Mahal comezou co alicerce do mausoleo. Escavouse e formouse, cos cascallos, unha superficie de aproximadamente 12.000 m\u00b2 para reducir o risco de infiltraci\u00f3ns do r\u00edo. Toda a \u00e1rea foi erguida a unha altura de case 15 metros sobre o nivel da ribeira. O Taj Mahal ten unha altura aproximada de 60 metros e a c\u00fapula principal mide 20 metros de di\u00e1metro e 25 de altura.\nNa zona do mausoleo cav\u00e1ronse pozos ata atopar auga e preench\u00e9ronse con pedra formando as bases da fundaci\u00f3n. Deixouse un pozo aberto en torno do edificio para monitorizar as mudanzas do nivel da auga subterr\u00e1nea.\nEn vez da utilizaci\u00f3n de estadas de bamb\u00fa, com\u00fans na \u00e9poca, os traballadores constru\u00edron colosais estadas de ladrillo por f\u00f3ra e por dentro das paredes do mausoleo. Estas estadas eran tan grandes, que se estima en anos o tempo que levou desmantelalos. De acordo coa lenda, Shah Jahan decretou que calquera un poder\u00eda levar os ladrillos e, en consecuencia, moitos foron levados, pola noite, polos campesi\u00f1os lugares.\nPara transportar o m\u00e1rmore e outros materiais desde Agra ata ao lugar da edificaci\u00f3n, constru\u00eduse unha rampla de terra de 15\u00a0km de lonxitude. De acordo cos rexistros da \u00e9poca, para o transporte dos grandes bloques utiliz\u00e1ronse carretas especialmente constru\u00eddas, tiradas por carros de vinte ou trinta bois.\nPara colocar os bloques en posici\u00f3n foi necesario un elaborado sistema de roldanas montadas sobre postes e vigas de madeira, e a forza de xuntas de bois e mulas.\nA secuencia construtiva foi:\nO pedestal e o mausoleo consumiron doce anos de construci\u00f3n. As restantes partes do complexo levaron m\u00e1is dez anos. Como o conxunto foi constru\u00eddo por etapas, os historiadores da \u00e9poca informan de diferentes datas de \u00abremate\u00bb, a causa posibelmente de opini\u00f3ns diverxentes sobre a definici\u00f3n da palabra \u00abremate\u00bb. Por exemplo, o mausoleo en si completouse en 1643, mais o traballo continuou no resto do complexo.\nInfraestrutura hidr\u00e1ulica.\nA auga para o Taj Mahal provi\u00f1a dunha complexa infraestrutura que inclu\u00eda series de \"purs\", movidos por animais, que levaban a auga a grandes cisternas, onde, mediante mecanismos similares, se elevaba a un gran tanque de distribuci\u00f3n erguido sobre a planta baixa do mausoleo.\nDo tanque principal de distribuci\u00f3n, a auga pasaba por tres tanques subsidiarios, desde os cales se conduc\u00eda a todo o complexo. A unha profundidade de 1,50 metros, corre a conduci\u00f3n de barro que completa o sistema de rega dos xard\u00edns. Outros canos de cobre alimentan as fontes na canle norte-sur, e escavaron canles secundarias para regar o resto do xard\u00edn. As fontes non se conectaron de forma directa cos tubos de alimentaci\u00f3n, sen\u00f3n un tanque intermedio de cobre debaixo de cada sa\u00edda, co fin de igualar a presi\u00f3n en todas.\nOs \"purs\" non se conservaron, mais si o resto das instalaci\u00f3ns.\nArtes\u00e1ns e construtores.\nO Taj Mahal non se proxectou por unha s\u00f3 persoa. Os nomes dos construtores das diversas especialidades que participaron na obra chegou aos o nosos d\u00edas a trav\u00e9s de diversas fontes.\nDos disc\u00edpulos do grande arquitecto otom\u00e1n Koca Mimar Sinan Agha, Ustad Isa e Isa Muhammad Effendi, tiveron un papel chave no dese\u00f1o do complexo. Alg\u00fans textos en lingua persa mencionan \"Puru de Benarus\" como arquitecto supervisor.\nA c\u00fapula principal dese\u00f1ouse por Isma\u00edl Khan do Imperio Otom\u00e1n, considerado o primeiro arquitecto e construtor de c\u00fapulas daquela \u00e9poca. Khazim Khan, un nativo de Lahore, moldou o finial de ouro macizo que coroa a c\u00fapula principal. Chiranjilal, un artes\u00e1n de Delhi, foi o escultor xefe e respons\u00e1bel dos mosaicos. Amanat Khan de Shiraz, Persia), foi o respons\u00e1bel da caligraf\u00eda Muhammad Hanif foi o capataz de masonar\u00eda (arte de traballar a pedra). Mir Abdul Karim e Mukkarimat Khan de Shiraz, Persia, supervisaron as finanzas e a xesti\u00f3n da produci\u00f3n diaria.\nO grupo de artistas inclu\u00edndo escultores de Bucara, cal\u00edgrafos da Siria e Persia, mestres en incrustaci\u00f3n do sur da India, cortadores de pedra de Baluchist\u00e1n, un especialista en constru\u00edr torres, outro que gravaba flores sobre os m\u00e1rmores, completando un total de 37 artes\u00e1ns principais. Este equipo directriz estivo acompa\u00f1ado por unha forza laboral que se estima superior a 20.000 traballadores recrutados en todo o norte da India.\nOs cronistas europeos, especialmente durante o primeiro per\u00edodo do Raj brit\u00e1nico, suxeriron que alg\u00fans dos traballos do Taj Mahal foran obra de artes\u00e1ns europeos. A maior\u00eda destas suposici\u00f3ns eran puramente especulativas, mais unha referencia de 1640, segundo a carta dun frade espa\u00f1ol que visitou Agra, menciona que Ger\u00f3nimo Veroneo, un aventureiro italiano na corte de Shah Jahan, foi o respons\u00e1bel principal do dese\u00f1o. Non hai proba para probar esta afirmaci\u00f3n, nin se citou ning\u00fan Veroneo nos documentos relativos \u00e1 obra que a\u00ednda se conservan. E.B. Havell, o principal investigador brit\u00e1nico de arte india no \u00faltimo Raj descartou esta teor\u00eda por non se atopar evidencia algunha e por resultar inconsistente cos m\u00e9todos empregados polos dese\u00f1istas.\nMateriais.\nO principal material empregado para a construci\u00f3n \u00e9 o m\u00e1rmore branco tra\u00eddo en carros puxados por bois, b\u00fafalos, elefantes e camelos desde as pedreiras de Makrana, no Raxast\u00e1n, situadas a m\u00e1is de 300\u00a0km de distancia.\nO segundo material m\u00e1is utilizado \u00e9 a pedra are\u00edsca rochosa, empregada na construci\u00f3n da maior\u00eda dos palacios e fortes musulm\u00e1ns anteriores \u00e1 era de Shah Jahan. Este material utilizouse en combinaci\u00f3n co m\u00e1rmore negro, nas murallas, no acceso principal, na mesquita e no \"jawab\".\nO Taj Mahal incl\u00fae, ademais, outros materiais tra\u00eddos de toda a Asia. M\u00e1is 1.000 elefantes transportaron materiais de construci\u00f3n dos conf\u00edns do continente. O xaspe importouse do Punjab, e o cristal e o xade, da China.\nDo T\u00edbet troux\u00e9ronse turquesas e do Afganist\u00e1n o lapisl\u00e1zuli, en canto os zafiros, provi\u00f1an de Ceil\u00e1n e os cuarzos da Pen\u00ednsula ar\u00e1bica. No total utiliz\u00e1ronse 28 tipos de xemas e pedras semi-preciosas para facer as incrustaci\u00f3ns no m\u00e1rmore.\nCusto.\nO custo total da construci\u00f3n do Taj Mahal est\u00edmase en 50 mill\u00f3ns de rupias. Naquel tempo, un gramo de ouro val\u00eda aproximadamente 1,40 rupias, de modo que segundo a valoraci\u00f3n actual, a suma equivaler\u00eda a m\u00e1is de cincocentos mill\u00f3ns de d\u00f3lares estadounidenses.\nLendas e hip\u00f3teses.\nOrixe do nome.\nA palabra \"Taj\" prov\u00e9n do persa, linguaxe da corte mogol, e significa \"Coroa\", en canto que \"Mahal\" \u00e9 unha variante curta de \"Mumtaz Mahal\", o nome formal na corte de Arjumand Banu Begun, cuxo significado \u00e9 \"Primeira dama do palacio\". Taj Mahal, ent\u00f3n, ref\u00edrese \u00e1 \"coroa de Mahal\", a amada esposa de Shah Jahan. Xa en 1663 o viaxante franc\u00e9s Fran\u00e7ois Bernier mencionou o edificio como \"Tage Mehale\".\nO Taj Negro.\nUnha vella tradici\u00f3n popular afirma que se previu constru\u00edr un mausoleo id\u00e9ntico na marxe oposta do r\u00edo Yamuna, substitu\u00edndo o m\u00e1rmore branco por negro. A lenda suxire que Shah Jahan foi destronado polo seu fillo Aurangzeb antes de ser edificada a versi\u00f3n negra, e que os restos de m\u00e1rmore negro que poden atopar ao cruzar o r\u00edo son as bases inacabadas do segundo mausoleo.\nEstudos recentes desmenten parcialmente esta hip\u00f3tese e proxectan novas luces sobre o dese\u00f1o do Taj Mahal. Todos os restantes grandes t\u00famulos mogois situ\u00e1banse en xard\u00edns formando unha cruz, co mausoleo no centro. O Taj Mahal, polo contrario, est\u00e1 disposto en forma dun gran \"T\" co mausoleo nun extremo. O rastro das ru\u00ednas na marxe oposta do r\u00edo estende o dese\u00f1o ata formar un esquema de cruz, en que o propio r\u00edo se converter\u00eda en canal central dun gran \"chahar bagh\". A cor negra parece ser produto da acci\u00f3n do tempo sobre os m\u00e1rmores brancos orixinalmente abandonados no lugar. Os arque\u00f3logos chamaron a este segundo e nunca constru\u00eddo Taj como \"Mahtab Bagh\", ou sexa, \"Xard\u00edn de Luz da L\u00faa\".\nO t\u00famulo asim\u00e9trico de Shah Jahan.\nAurangzeb situou o t\u00famulo e o cenotafio de Shah Jahan no Taj Mahal en vez de lle constru\u00edr un mausoleo propio como era caracter\u00edstico para os emperadores. Esta ruptura da simetr\u00eda \u00e9 atribu\u00edda por unha lenda complementar do Taj Negro \u00e1 malicia ou \u00e1 indiferenza de Aurangzeb. Os av\u00f3s deste \u00faltimo foran xa sepultados nun mausoleo con configuraci\u00f3n asim\u00e9trica semellante.\nO fillo de Shah Jahan era un home piadoso, e o islam evita todo o tipo de ostentaci\u00f3n, especialmente no aspecto funerario. As\u00ed, no canto de utilizar un ata\u00fade, era normal usar simplemente un sudario para sepultar os mortos.\nOs libros isl\u00e1micos describen a sepultura en ata\u00fades como \"un gasto in\u00fatil, que poder\u00eda ser mellor utilizado para alimentar o famento ou axudar o necesitado\". Segundo a visi\u00f3n de Aurangzeb, constru\u00edr un mausoleo novo para Shah Jahan ser\u00eda un desperdicio. Por iso sepultou o seu pai xunto a Mumtaz Mahal sen m\u00e1is complicaci\u00f3ns.\nMutilaci\u00f3n dos traballadores.\nUn sen fin de historias describen, moitas veces con detalles horripilantes, a morte, desmembramento e mutilaci\u00f3n que Shah Jahan ter\u00eda inflixido a varios artes\u00e1ns relacionados coa construci\u00f3n do mausoleo. Talvez a historia m\u00e1is repetida \u00e9 a de que como o emperador tivo \u00e1 s\u00faa disposici\u00f3n os mellores arquitectos e decoradores, despois de completar o seu traballo fac\u00edaos cegar e cortar as mans para que non puidesen volver a constru\u00edr un monumento que igualase a superioridade do Taj Mahal. Ningunha referencia respect\u00e1bel permite asegurar estas hip\u00f3teses, na cal alg\u00fans cren, por outro lado, que foi unha pr\u00e1ctica bastante com\u00fan en relaci\u00f3n a alg\u00fans grandes monumentos da Antig\u00fcidade.\nElementos desaparecidos.\nAbundan as lendas en relaci\u00f3n a moitos elementos roubados pertencentes ao Taj Mahal. Alg\u00fans deterior\u00e1ronse co tempo, mais moitos dos supostos elementos en falta son s\u00f3 lendas.\nEntre as falsas perdas m\u00e1is difundidas, dest\u00e1canse:\nOutros elementos perd\u00e9ronse ao longo do tempo, entre eles:\nPlano brit\u00e1nico para demoler o Taj Mahal.\nUnha historia frecuentemente repetida narra que Lord William Bentinck (gobernador da India na d\u00e9cada de 1830) pensou en demoler o Taj Mahal e vender o m\u00e1rmore. Nalgunhas versi\u00f3ns do mito, a demolici\u00f3n estivo a piques de ocorrer, mais non comezou porque Bentinck foi incapaz de crear un proxecto vi\u00e1bel desde un punto de vista financeiro. Non hai probas da \u00e9poca sobre tal plano, que pode ter sido difundido no final do s\u00e9culo XIX cando Bentinck era criticado polo seu insistente utilitarismo e Lord Curzon enfatizaba a neglixencia en que incorrer\u00edan os anteriores respons\u00e1beis do monumento, present\u00e1ndose a si mesmo como un salvador do patrimonio indio.\nDe acordo con John Roselli, bi\u00f3grafo de Bentinck, a historia creouse a partir doutros acontecementos, de tipo diferente: a venda de m\u00e1rmore proveniente do forte de Agra e a dun famoso a\u00ednda que obsoleto can\u00f3n, en ambos casos con fins de beneficencia.\nO templo de Shiva.\nO presidente do instituto revisionista indio, P.N. Oak, ten afirmado repetidamente que o Taj Mahal foi na realidade un templo hind\u00fa dedicado a Shiva, usurpado e remodelado por Shah Jahan. Segundo el, o nome orixinal do templo era \"Tejo Mahalaya\", que logo pasou a \"Taj Mahal\" mediante corrupci\u00f3n fon\u00e9tica.\nOak asegura tam\u00e9n que os t\u00famulos de Humayun, Akbar e Itimiad-u-Dallah, tal como a cidade do Vaticano en Roma, a Kaaba en Meca, Stonehenge, e \"todos os edificios hist\u00f3ricos\" na India, foron templos ou palacios hind\u00fas.\n\"O Taj s\u00f3 unha mostra t\u00edpica de como todos os edificios hist\u00f3ricos de orixe hind\u00fa desde Caxemira ao Cabo Comor\u00edn, te\u00f1en sido atribu\u00eddos a este ou aquel goberno musulm\u00e1n\".\nEn breve asegurou que o Taj \"non era\" un templo de Shiva, mais que poder\u00eda ter sido o palacio dun rei do Rajput. De calquera modo manti\u00f1a a s\u00faa acusaci\u00f3n de que o monumento era de orixe india, roubado por Shah Jahan e adaptado como t\u00famulo. Oak aseguraba que Mumtaz non estaba sepultada al\u00ed. Dixo tam\u00e9n que os numerosos testemu\u00f1os da \u00e9poca relativos \u00e1 construci\u00f3n do Taj Mahal, inclu\u00edndo os voluminosos rexistros financeiros de Shah Jahan e das s\u00faas directivas sobre a obra eran fraudes elaboradas para ocultar a orixe hind\u00fa.\nEstas provocantes acusaci\u00f3ns fixeron que Oak fose co\u00f1ecido. Chegaron a iniciarse demandas xudiciais para conseguir a abertura dos cenotafios e a demolici\u00f3n por parte da albear\u00eda do primeiro piso, xa que neses \"falsos t\u00famulos\" e en \"salas seladas\" se ocultar\u00edan varios elementos correspondentes ao Shivalingam ou outro monumento.\nAs acusaci\u00f3ns de Oak non son aceptados polos especialistas, mais estes mitos te\u00f1en sido igualmente utilizados por varios activistas do nacionalismo hind\u00fa.\nNo 2000 a Supremo Tribunal de Xustiza rexeitou as petici\u00f3ns de Oak relativas \u00e1 declaraci\u00f3n de orixe hind\u00fa do Taj Mahal, e condenouno a pagar os custos xudiciais . De acordo con Oak, o rexeitamento polo goberno indio da s\u00faa petici\u00f3n \u00e9 parte dunha conspiraci\u00f3n contra o hindu\u00edsmo.\nCinco anos despois, o tribunal de Allahabad rexeitou unha petici\u00f3n similar, neste caso interposta por Amar Nath Misrah, un pregador que asegura que o Taj Mahal foi constru\u00eddo polo rei hind\u00fa Parmar Dev en 1196.\nVisi\u00f3ns do Taj Mahal.\nAo longo dos s\u00e9culos o Taj Mahal inspirou a prosa de viaxantes, escritores, e outras personalidades de todo o mundo, colocando en relevo a gran carga emocional que representa o monumento:"}
{"id": "46973", "revid": "5312", "url": "https://gl.wikipedia.org/wiki?curid=46973", "title": "Coliseo de Roma", "text": "O Coliseo, orixinariamente co\u00f1ecido como Anfiteatro Flavio, ou simplemente como \"Amphitheatrum\", \u00e9 un anfiteatro da Roma antiga, con total probabilidade o m\u00e1is famoso do mundo. Pod\u00eda acoller 50.000 espectadores, sendo usado, principalmente, para espect\u00e1culos de loitas de gladiadores.\nO edificio forma unha elipse de 527 m de per\u00edmetro, con eixes que miden 188 m x 156 m. A \"arena\" interna mide 86 m por 54 m, cunha superficie de 3.357 m\u00b2. A altura actual acada 48,5 m, mais en orixe chegaba a 52 m.\nO Coliseo foi constru\u00eddo sobre o terreo que ocupaba o enorme pazo de Ner\u00f3n, a \"Domus Aurea\", que estaba precisamente situado na depresi\u00f3n de Velia, entre o Caelius, o monte Oppius e o Palatino, cerca do barrio de Subura, e xusto sobre o lago do pazo, que foi desecado, e dunha \"arena\" de madeira para gladiadores, que foi destru\u00edda. Est\u00e1 no cruzamento da V\u00eda Triunfal e a V\u00eda Sacra.\nFinanciouse co di\u00f1eiro conseguido na campa\u00f1a vitoriosa de Tito en Xudea, e sobre todo procedente do saqueo do Templo de Xerusal\u00e9n, no ano 70 d.C.\nUnha enorme estatua de Ner\u00f3n, o Coloso de Ner\u00f3n, que foi desprazada a ra\u00edz da construci\u00f3n do Templo de Venus e de Roma, atop\u00e1base erguida \u00e1 beira do Anfiteatro Flavio; de a\u00ed sa\u00edu o seu nome de Coliseo: \"Colosseum\", durante a Idade Media, debido aos restos que perduraban do Coloso de Ner\u00f3n. O Coliseo, pois, foi chamado as\u00ed despois da Antig\u00fcidade e nunca na \u00e9poca imperial romana.\nConstruci\u00f3n.\nA edificaci\u00f3n comezou cara o ano 70 d.C. con Vespasiano. El mesmo consagrou a construci\u00f3n en 79 d.C. cando o anfiteatro non ti\u00f1a m\u00e1is que d\u00faas alturas. Ser\u00eda rematado polo seu fillo o emperador romano Tito no 80 d.C., que engadiu a terceira e cuarta alturas.\nA construci\u00f3n enteira do edificio durou menos de dez anos, a pesar do seu impo\u00f1ente tama\u00f1o e dos medios da \u00e9poca. Tito consagrou a ampliaci\u00f3n da edificaci\u00f3n con magn\u00edficos xogos que duraron 100 d\u00edas.\nDomiciano engadiu a\u00ednda alg\u00fans retoques decorativos uns anos m\u00e1is tarde. O nome de Anfiteatro Flavio d\u00e9bese evidentemente \u00e1 dinast\u00eda da que formaran parte estes tres emperadores: os Flavios.\nArquitectura.\nO anfiteatro ten planta de forma el\u00edptica. O eixe principal, Noroeste-Sueste ten unha lonxitude de 188 m, e o eixe menor 156 m. O exterior est\u00e1 constru\u00eddo con grandes bloques de m\u00e1rmore travertino. O resto dos muros interiores con bloques de \"peperino\" (un conglomerado) e de formig\u00f3n, que poden ir ou non revestidos de ladrillo. Algunha toba foi tam\u00e9n empregada na parte inferior dos muros interiores. O muro externo -na fachada superaba os 48,50 m de alto-, sust\u00e9ntase sobre un estil\u00f3bata, que est\u00e1 alzado como d\u00faas alturas por medio dunha plataforma de travertino, que ten 17,50 m de ancho, e rodeaba a construci\u00f3n toda por enteiro. O muro externo mesmo est\u00e1 dividido en catro alturas, das que as tres inferiores se compo\u00f1en de fileiras de arcadas abertas, un modelo arquitect\u00f3nico imitado do pr\u00f3ximo Teatro de Marcelo.\nPrimeira altura.\nAs b\u00f3vedas da arcada inferior te\u00f1en 7,05 m de altura e 4,20 de ancho. As pilastras que os sustentan son de 2,40 m de ancho e 2,70 de profundidade. Diante destas pilastras, columnas de orde toscana sustentan un entaboamento de 2,35 m de alto, mais sen as caracter\u00edsticas distintivas desta orde. Hab\u00eda oitenta b\u00f3vedas na arcada inferior, nas que se localizaban as catro entradas principais do anfiteatro, correspondentes aos puntos cardinais, carecendo de numeraci\u00f3n. As restantes b\u00f3vedas si foran numeradas.\nSegunda altura.\nProxecci\u00f3ns enriba das columnas da primeira altura serviron de pedestais \u00e1s columnas pegadas da segunda arcada. Esta ten as mesmas dimensi\u00f3ns que a anterior, salvo que as b\u00f3vedas te\u00f1en soamente 6,45 m de altura. As columnas son de orde x\u00f3nica, e sustentan, \u00e1 s\u00faa vez, un entaboamento de 2,10 m de altura, pero non \u00e9 unha orde x\u00f3nica ideal.\nTerceira altura.\nA terceira altura \u00e9 tam\u00e9n unha arcada con columnata de orde corintia. As b\u00f3vedas son de 6,40 m de alto. Novamente un entaboamento coroa a arcada. Tanto na segunda como na terceira altura, cada arco abrigaba unha estatua.\nCuarta altura.\nA cuarta altura carece de arcada: \u00e9 un muro ornamentado de pilastras de orde corintia, colocadas seguindo o eixe das columnas das alturas inferiores. Como nos casos anteriores, as pilastras sustentan o correspondente entaboamento.\nCoroando o conxunto, hab\u00eda consolas, tres entre cada par de pilastras. Nelas coloc\u00e1banse mastros que serv\u00edan para soster toldos (\"velaria\"), cos que se protex\u00eda a c\u00e1vea dos elementos atmosf\u00e9ricos.\nUsos.\nO Coliseo us\u00e1base para pelexas de gladiadores as\u00ed como unha gran variedade de eventos. Os espect\u00e1culos, chamados \"munera\", sempre eran patrocinados por cidad\u00e1ns no canto de polo Estado. Ti\u00f1an un forte elemento relixioso pero tam\u00e9n eran unha demostraci\u00f3n de poder e influencia familiar, e resultaron ser incriblemente populares na plebe. Outro espect\u00e1culo popular era a caza de animais, ou \"venatio\". Nela us\u00e1banse unha gran variedade de bestas salvaxes, a maior\u00eda importadas de \u00c1frica, e inclu\u00edan rinocerontes, hipop\u00f3tamos, elefantes, xirafas, le\u00f3ns, panteras, leopardos, crocodilos e avestruces. As batallas e a caza represent\u00e1banse en escenarios con \u00e1rbores e edificios movibles. Estes eventos celebr\u00e1banse \u00e1s veces a unha grande escala; dise que Traxano celebrou as s\u00faas vitorias en Dacia no 107 con xogos que inclu\u00edron a 11.000 animais e 10.000 gladiadores, desenvolv\u00e9ndose durante 123 d\u00edas.\nDurante os primeiros d\u00edas do Coliseo, os escritores cl\u00e1sicos dic\u00edan que o edificio us\u00e1base para \"naumachiae\" (m\u00e1is co\u00f1ecidas como \"navalia proelia\") ou simulaci\u00f3ns de batallas navais. As fontes que nos contan os xogos inaugurais que fixo Tito no 80 describen que o piso inferior ench\u00edase de auga para mostrar a cabalos e touros previamente adestrados nadando. Tam\u00e9n nos contan unha recreaci\u00f3n dunha famosa batalla naval entre os gregos de Corf\u00fa e os corintios. Isto foi obxecto de debate para os historiadores, xa que, a\u00ednda que encher o edificio de auga non presentase problemas, non est\u00e1 claro como pod\u00edan facer que a area fose impermeable, nin se hab\u00eda espazo suficiente para que os barcos de guerra se movesen. Suxeriuse que as fontes falaban doutro lugar, ou que o Coliseo ti\u00f1a nas s\u00faas orixes unha ancha canle inundable que \u00eda ata o seu eixe central, e que posteriormente ser\u00eda substitu\u00edda polo hipoxeo.\nO poeta Marcial tam\u00e9n se fixo eco de devanditos xogos inaugurais, e m\u00e1is concretamente, descr\u00edbenos unha loita de gladiadores que pasar\u00eda \u00e1 historia, a de Vero e Prisco. Ambos loitaron ata a extenuaci\u00f3n ante o emperador Tito, sen que ning\u00fan dos dous chegase a impo\u00f1erse sobre o outro. Tal empe\u00f1o e capacidade de resistencia foi recompensado co clamor popular, que levou ao C\u00e9sar a perdoarlles. Tan excepcional foi este feito que Marcial recolleuno na s\u00faa obra \"Liber spectaculorum\".\nTam\u00e9n se fac\u00edan \"sylvae\" ou recreaci\u00f3ns de paisaxes naturais na area. Pintores, t\u00e9cnicos e arquitectos constru\u00edan unha simulaci\u00f3n dun bosque con \u00e1rbores e arbustos reais que se plantaban no chan da area. Po\u00f1\u00edan animais para poboar a paisaxe e asombrar \u00e1 multitude. Eses escenarios poder\u00edan haberse usado simplemente para mostrar unha contorna natural \u00e1 poboaci\u00f3n urbana, ou como pano de fondo para a caza ou obras que narraban episodios mitol\u00f3xicos. Ocasionalmente tam\u00e9n se usaban para execuci\u00f3ns nas que o heroe da historia -interpretado polo condenado a matar- era asasinado de xeito espantoso pero mitoloxicamente aut\u00e9ntica, sendo devorado por bestas ou queimado ata a morte.\nO Coliseo, na actualidade.\nO Coliseo \u00e9 a maior atracci\u00f3n tur\u00edstica de Roma e miles de turistas pagan cada ano por entrar e ver a area. Nel est\u00e1 situado un museo dedicado ao deus grego Eros, no piso superior do edificio. Parte do chan da area foi reconstru\u00eddo.\nUn dos usos actuais do Coliseo, \u00e9 a procesi\u00f3n do Viacrucis, presidido polo Papa, realizado cada Venres Santo."}
{"id": "46977", "revid": "98629", "url": "https://gl.wikipedia.org/wiki?curid=46977", "title": "Mandar\u00edn", "text": "O mandar\u00edn (\u5317\u65b9\u8a71, \u5317\u65b9\u8bdd, b\u011bif\u0101ng hu\u00e0 , \"fala do norte\") como termo xeral ref\u00edrese ao conxunto de dialectos chineses mutuamente intelix\u00edbeis que se fala no norte, centro e suroeste da China continental.\nNon hai que confundilo coa outra acepci\u00f3n de mandar\u00edn, non obxecto deste artigo, a do mandar\u00edn est\u00e1ndar ou padr\u00f3n (, \"lingua com\u00fan\", tam\u00e9n chamada , \"lingua dos H\u00e0n\" , o cal se refire \u00e1 lingua oficial da Rep\u00fablica Popular da China desde 1956, a lingua oficial de Taiw\u00e1n (Formosa), e unha das catro linguas oficiais de Singapur.\nO mandar\u00edn escr\u00edbese por medio de sinogramas, que son suscept\u00edbeis de ser transcritos en caracteres rom\u00e1nicos, na actualidade o m\u00e1is frecuentemente en pinyin (como na maior\u00eda dos artigos da Wikipedia), mais tam\u00e9n en bopomofo.\nO mandar\u00edn (a mi\u00fado chamado simplemente \"chin\u00e9s\") \u00e9 a lingua m\u00e1is falada do mundo (debido \u00e1 elevada poboaci\u00f3n da China). Por\u00e9n, a\u00ednda cando hoxe \u00e9 ensinado a todos os chineses, os m\u00e1is vellos non falan todos o mandar\u00edn sen\u00f3n outras linguas chinesas, como o canton\u00e9s, ou distintas como o tibetano ou o mongol. O mandar\u00edn, que os dirixentes comunistas designaron como a lingua vehicular da s\u00faa naci\u00f3n enteira (de a\u00ed o termo \"p\u01d4t\u014dnghu\u00e0\", \u00ablingua com\u00fan\u00bb), era primitivamente o idioma das comunidades chinesas do norte do pa\u00eds. Mesmo posu\u00edndo unha antiga historia literaria, o mandar\u00edn non deriva da lingua cl\u00e1sica literaria e artificial (\u6587\u8a00 \"w\u00e9ny\u00e1n\"), abandonada en 1919, logo de ter sido utilizada como lingua escrita oficial e literariamente durante m\u00e1is de dous mil anos; por contra, foi dunha lingua vern\u00e1cula falada (\u767d\u8a71 \"b\u00e1ihu\u00e0\", \u00ablingua simple\u00bb) da que procede o mandar\u00edn. En 1956, foi a variante de Pequ\u00edn a promovida ao rango de lingua oficial, sendo considerada a mi\u00fado como a variante patr\u00f3n deste idioma. O mandar\u00edn de Pequ\u00edn pos\u00fae, por\u00e9n, peculiaridades (como a utilizaci\u00f3n frecuente da retroflexi\u00f3n voc\u00e1lica marcada por medio do sufixo -er) e dise tam\u00e9n que os pequineses te\u00f1en un \u00abacento\u00bb. O mandar\u00edn dun taiwan\u00e9s ser\u00e1, por\u00e9n, moi pouco diferente do dun pequin\u00e9s.\nF\u00f3ra da China, hai importantes comunidades chinesas que comparten esta lingua, a cal \u00e9 ensinada en numerosos colexios e universidades do mundo.\nComo as outras linguas chinesas, \u00e9 unha lingua de tons. Emprega catro tonemas, que cambian o sentido ou significado da palabra, alto e chan, ascendente, lixeiramente descendente logo ascendente (modulado) e descendente.\nOs tons son representados na China por tiles sobre das vogais das s\u00edlabas da escrita romanizada dita pinyin e, en Taiw\u00e1n, polas mesmas tiles sobre dos grafemas do bopomofo. Tam\u00e9n se utiliza o n\u00famero do ton no final da s\u00edlaba cando as dificultades t\u00e9cnicas (teclado etc) impiden colocar ou ler os tiles.\nDenominaci\u00f3ns.\nO termo galego -usado tam\u00e9n noutras linguas europeas- procede do portugu\u00e9s \"mandarim\" (a s\u00faa vez tomado do malaio \"mentari\" ou \"mantari\", neste idioma \u00e9 empr\u00e9stito do s\u00e1nscrito \"mantrin-\", \u00e9 dicir \u00abministro\u00bb) ; \u00e9 a traduci\u00f3n do chin\u00e9s \u5b98\u8a71/\u5b98\u8bdd \"gu\u0101nhu\u00e0\", que significa literalmente \u00ab lingua dos mandar\u00edns \u00bb (maxistrados do Imperio chin\u00e9s). O termo \"gu\u0101nhu\u00e0\" consid\u00e9rase unha denominaci\u00f3n arcaica polos sin\u00f3fonos de hoxe en d\u00eda.\nNa Rep\u00fablica Popular da China, a lingua \u00e9 nomeada , \u00ablingua com\u00fan\u00bb ou \u00ablingua nacional\u00bb. En Taiw\u00e1n denom\u00ednase oficialmente . Nas comunidades chinesas do estranxeiro, especialmente no Sueste asi\u00e1tico, a lingua \u00e9 co\u00f1ecida como , \u00ablingua chinesa\u00bb \u00e9 unha palabra que designa de xeito principal a cultura chinesa). O termo \"Hanyu\" \u6f22\u8a9e sinala o conxunto dos dialectos da etnia Han, e non s\u00f3 o mandar\u00edn: as\u00ed, o canton\u00e9s \u00e9 unha variante do Hanyu, (\u00ablingua dos Han\u00bb), do mesmo rango que o mandar\u00edn. Pola s\u00faa pronunciaci\u00f3n (especialmente a presenza ou non de consoantes finais diferentes de \"n\"), os distintos dialectos poden ser m\u00e1is ou menos pr\u00f3ximos ao chin\u00e9s arcaico. A este respecto, o \"hakka\" e o \"canton\u00e9s\" est\u00e1n m\u00e1is pr\u00f3ximos \u00e1 lingua orixinal do que o mandar\u00edn.\nVariantes gramaticais e lexicais.\nDede un punto de vista oficial, como xa se dixo, hai d\u00faas variantes mandar\u00edns, posto que o goberno de Pek\u00edn refire o mandar\u00edn do continente como se fose a\"p\u01d4t\u014dnghu\u00e0\", \u00ablingua com\u00fan\u00bb, mentres que o goberno de Taipei cita a s\u00faa lingua oficial como \"kuo-y\u00fc\" (), \u00ablingua nacional\u00bb. Oficialmente, o \"p\u01d4t\u014dnghu\u00e0\" incl\u00fae as pronuncias de varias rexi\u00f3ns, mentres que o \"kuo-y\u00fc\" est\u00e1 baseado teoricamente s\u00f3 sobre os fonemas do mandar\u00edn de Pekin. A comparaci\u00f3n entre os dicionarios das d\u00faas zonas mostra que ha algunhas diferenzas substanciais. Por\u00e9n, ambas as d\u00faas versi\u00f3ns do mandar\u00edn escolar son abondo diferentes do mandar\u00edn coloquial, que de feito se fala, o cal sufriu o influxo das variantes rexionais.\nA\u00ednda m\u00e1is, todas as variantes do mandar\u00edn non son directa e mutuamente intelix\u00edbeis. Para ser m\u00e1is precisos, segundo o SIL (Summer Institute of Languages):\nPor\u00e9n, os falante educados que viven nas cidades do Suroeste, como Guilin e Kunming falan un \"p\u01d4t\u014dnghu\u00e0\" bastante correcto en lugar da s\u00faa lingua ancestral.\nNa China do Norte, en Sichuan, e noutras \u00e1reas onde se fala a \"lingua do Norte\", denominadas \u00ab variantes locais do mandar\u00edn \u00bb, \u00e9 de feito unha das linguas maternas dos falantes desas zonas. A educaci\u00f3n masiva no mandar\u00edn non eliminou as diferenzas rexionais anteriores. No Sur, as interferencias entre o mandar\u00edn e outras lingua chinesas deron lugar a aparici\u00f3n de versi\u00f3ns locais da \"lingua do Norte\", que son abondo diferentes do mandar\u00edn oficial padr\u00f3n, tanto na pronunciaci\u00f3n como na gram\u00e1tica. Por exemplo, o mandar\u00edn falado en Taiw\u00e1n polos estudantes que falan taiwan\u00e9s (un dialecto de min do Sur) ou hakka, como lingua materna, \u00e9 polo xeral realizado cunha gram\u00e1tica e un acento que o fan diferente do \"kuo-y\u00fc\" normalizado, orixinando unha versi\u00f3n do mandar\u00edn comunmente denominado \"mandar\u00edn de Taiw\u00e1n\".\nPese a que o mandar\u00edn sexa considerado como a lingua est\u00e1ndar, falar mandar\u00edn sen acento local, ou usar o mandar\u00edn en lugar do dialecto local, pode facer pasar o locutor como un estranxeiro ou como algu\u00e9n \"non normal\". De a\u00ed que a maior parte dos falantes, inclu\u00eddos os dirixentes pol\u00edticos, non se esforcen en falar o mandar\u00edn consonte o acento padr\u00f3n oficial."}
{"id": "46978", "revid": "23204", "url": "https://gl.wikipedia.org/wiki?curid=46978", "title": "Teatro de Marcelo", "text": "O Teatro de Marcelo \u00e9 un teatro constru\u00eddo na Roma Antiga, a\u00ednda parcialmente conservado. Foi erguido na parte Sur do Campo de Marte en Roma. Foi comezado por C\u00e9sar, e foi terminado por Augusto, quen relanzou a empresa desde o 30 a.C.\nO teatro fora dedicado ao xenro e sobri\u00f1o de Augusto, Marcelo, que morrera no ano 23 a.C., mentres que o edificio non estivo acabado ata o 13 a.C. A\u00ednda sen rematar, fora utilizado para os Xogos seculares de 17 a.C.\nFoi destinado a representaci\u00f3ns esc\u00e9nicas e sobre todo a espect\u00e1culos nos que s\u00f3 intervi\u00f1an tres actores que se contrapu\u00f1an a un coro que se desprazaba pola \"orchestra\".\nO teatro de Marcelo foi o segundo edificado en pedra despois do de Pompeia. Pod\u00eda conter ata 15.000 espectadores. Ti\u00f1a tres alturas, levantadas sobre b\u00f3vedas. "}
{"id": "46980", "revid": "23204", "url": "https://gl.wikipedia.org/wiki?curid=46980", "title": "Lu\u00eds I de Espa\u00f1a", "text": "Lu\u00eds I de Espa\u00f1a, chamado \u00abo Ben Amado\u00bb ou \u00abo Liberal\u00bb, nado en Madrid o 25 de agosto de 1707 e finado na mesma vila o 31 de agosto de 1724, foi rei de Espa\u00f1a durante menos dun ano, sendo o seu reinado de 229 d\u00edas, o m\u00e1is breve da Historia de Espa\u00f1a (sen contar o goberno de Filipe \"o Fermoso\"). Era o fillo m\u00e1is vello do Rei Filipe V e Mar\u00eda Lu\u00edsa de Savoia.\nA proclamaci\u00f3n de Lu\u00eds I de Espa\u00f1a, o 15 de xaneiro de 1724, tivo unha grande acollida e entusiasmo entre a poboaci\u00f3n, sobre todo a da capital, porque era o primeiro Borb\u00f3n nado na vila. Por tal de suplir a inexperiencia do novo monarca constitu\u00eduse un consello asesor composto por varias personalidades. O novo rei ocupou o trono uns sete meses, durante os cales o monarca viviu bastante despreocupado dos asuntos de Estado. En realidade foron Filipe V e Isabel de Farnesio os que continuaron gobernando desde o seu retiro na Granxa de San Ildefonso.\nEn materia econ\u00f3mica apareceron novos nobres e funcionarios no goberno que eran contrarios a Isabel de Farnesio. Os novos ministros intentaron que o rei decretara unha reduci\u00f3n de gastos e mellorase a xesti\u00f3n de certas instituci\u00f3ns. Igual que na pol\u00edtica interior, a pol\u00edtica internacional de Lu\u00eds I estivo moi condicionada pola acci\u00f3n do seu pai e, sobre todo, da s\u00faa madrastra. Presionado por Filipe V, Lu\u00eds expediu cartas patentes para dar apoio \u00e1 sucesi\u00f3n do seu medio irm\u00e1n Carlos aos ducados de Toscana e de Parma e intentou enviar ao neno a Italia a tomar posesi\u00f3n do cargo.\nLu\u00eds contraeu a var\u00edola no mes de xullo de 1724. O monarca non se ocupou ben da s\u00faa enfermidade, que acabou complic\u00e1ndose cunha pulmon\u00eda. Morreu ao cabo de poucas semanas, a madrugada do 31 de agosto de 1724, no Palacio do Bo Retiro, poucos d\u00edas despois de cumprir dezasete anos.\nAspecto.\nO duque de Saint-Simon fixo unha descrici\u00f3n de Lu\u00eds cando a\u00ednda era Pr\u00edncipe de Asturias, pouco antes do seu ascenso ao trono: \nNo 1724, o marqu\u00e9s de San Felipe fixo outra descrici\u00f3n despois da s\u00faa morte:\nPor tanto, o aspecto f\u00edsico do monarca foi o dunha persoa alta e delgada, cos cabelos loiros, pero feo de rostro, como o seu av\u00f3 V\u00edtor Amadeu II. A\u00ednda as\u00ed, ti\u00f1a unha constituci\u00f3n fisicamente delicada, era d\u00e9bil e ti\u00f1a pouca forza.\nSobre o seu car\u00e1cter se sabe pouco. Ademais dos adxectivos que menciona o marqu\u00e9s de San Felipe como a magnanimidade ou a xentileza, destacaba a s\u00faa devoci\u00f3n relixiosa. Pola contra, os seus contempor\u00e1neos afirmaban que herdara a intelixencia e o encanto persoal da s\u00faa nai e a rectitude moral do seu pai, a quen sempre mostrara unha grande submisi\u00f3n persoal. O duque de Saint-Simon apunta que lle gostaba a caza, pero o certo \u00e9 que Lu\u00eds odiaba as cacer\u00edas en xeral e as armas de fogo en particular, debido a que durante a s\u00faa infancia asistira \u00e1s numerosas cacer\u00edas dos seus pais.\nPor outro lado, af\u00edrmase que herdou o temperamento sensual do seu pai. Xa antes de casar sa\u00eda por Madrid xunto ao seu lacaio persoal Lacotte, home con fama de pederasta, do que se di que chegou a seducir ao pr\u00edncipe convencido de que o mozo ti\u00f1a dificultades para copular. Estando xa casado, ante un matrimonio que non se chegou a consumar, comezaron a aparecer as testemu\u00f1as sobre a ambig\u00fcidade sexual do pr\u00edncipe. Diversos autores comentaron este feito:\nEn definitiva, con esta ambig\u00fcidade sexual se pensa que Lu\u00eds I era en realidade bisexual e que igual estaba en compa\u00f1\u00eda de homes como de mulleres, e que isto non lle supo\u00f1\u00eda ning\u00fan problema.\nFinalmente, Lu\u00eds, moi estimado polo pobo, respondeu igual \u00e1 esta estima. Foi este monarca o que estableceu o atuamento cara os s\u00fabditos. Se ben comezou fac\u00e9ndoo cos seus irm\u00e1ns, rompendo as\u00ed co estrito protocolo de palacio pouco despois comezou a atuar aos seus lacaios, unha tradici\u00f3n que se mantivo na monarqu\u00eda espa\u00f1ola ata o s\u00e9culo XXI.\nPrimeiros anos.\nLu\u00eds naceu no Palacio do Bo Retiro, en Madrid, o 25 de agosto de 1707. Bautizado Lu\u00eds Filipe Fernando Xos\u00e9, en honor aos reis Lu\u00eds IX de Francia e Fernando III de Castela, era o fillo primox\u00e9nito do primeiro Borb\u00f3n espa\u00f1ol Filipe V e a s\u00faa primeira esposa Mar\u00eda Lu\u00edsa de Savoia, e polo tanto, bisneto de Lu\u00eds XIV de Francia, por li\u00f1a paterna, e de V\u00edtor Amadeu II de Savoia, pola materna.\nFoi o primeiro membro da Casa de Borb\u00f3n nado en terras castel\u00e1s, o que fixo que os castel\u00e1ns lle demostrasen unha esperanza cega e lle amosasen sempre unha gran simpat\u00eda. O seu nacemento, en plena Guerra de Sucesi\u00f3n, serviulle a Filipe V como m\u00e9todo de propaganda, e, por isto, a mesma ra\u00ed\u00f1a mostraba orgullosa o beb\u00e9, exclamando diante do pobo: \u00abEste \u00e9 Luisi\u00f1o, o voso paisano!\u00bb. O 7 de abril de 1709, cando contaba con tan s\u00f3 dous anos, Filipe V convocou as cortes a fin de que xurasen a Lu\u00eds como Pr\u00edncipe de Asturias e sucesor da coroa.\nA s\u00faa nai, Mar\u00eda Lu\u00edsa de Savoia, morreu cando Lu\u00eds ti\u00f1a sete anos, feito que lle comportou a el e aos seus irm\u00e1ns unha serie de carencias emocionais. Por tal de suplir a figura materna, decidiu ter cura dos seus irm\u00e1ns e facerse responsable, sobre todo a partir do casamento do seu pai con Isabel de Farnesio. Logo da tutela de Marie-Anne de La Tr\u00e9moille, princesa dos Ursins, a chegada da s\u00faa madrastra, malia que nunca tratou mal os fillos do primeiro matrimonio de Filipe V, non deu continuidade ao ambiente familiar e deixou ao herdeiro en mans de Julio Alberoni. Desde ent\u00f3n Lu\u00eds foi instru\u00eddo polo xesu\u00edta Ignacio de Labrussel, pero non tivo unha educaci\u00f3n en profundidade. Lu\u00eds non ti\u00f1a un interese especial nas disciplinas com\u00fans, sen\u00f3n que se mostraba m\u00e1is interesado pola m\u00fasica e, especialmente, pola danza; en xeral foi amante das artes.\nCon trece anos, Lu\u00eds combinaba a vida de palacio con actividades mundanas. Afeccionouse ao roubo en hortos pr\u00f3ximos ao Palacio do Bo Retiro e sa\u00eda a altas horas da noite con xente de mala reputaci\u00f3n. Sa\u00eda cos seus criados a buscar mulleres polas r\u00faas de Madrid; herdando as\u00ed o car\u00e1cter sensual do seu pai, case sempre \u00eda acompa\u00f1ado do servente Lacotte. Este costume mant\u00edvoo ata logo de casar, por tal de afastarse da s\u00faa muller. Isto f\u00edxoo inmensamente co\u00f1ecido polo pobo madrile\u00f1o, que o v\u00eda constantemente polas r\u00faas. Pola vila circulaba un comentario:\nMatrimonio.\nLu\u00eds I casou con Lu\u00edsa Isabel de Orle\u00e1ns, filla de Filipe de Orle\u00e1ns e Francesca Maria de Blois. A cerimonia tivo lugar o 20 de xaneiro de 1722 en Lerma (Burgos). Non tiveron descendencia.\nO seu matrimonio foi o resultado dunha das estrataxemas pol\u00edticas da s\u00faa madrastra Isabel de Farnesio, que ti\u00f1a como obxectivo converter aos seus fillos naturais en reis. Lu\u00eds converteuse nunha moeda de cambio ofrecida a Filipe de Orle\u00e1ns, que era o rexente de Francia. O obxectivo era casar nun futuro a Lu\u00eds XV, por aquel ent\u00f3n menor de idade, coa infanta Mar\u00eda Ana Vitoria, filla de Isabel e Filipe V.\nA esposa de Lu\u00eds ti\u00f1a unha conduta lixeira, a causa do ambiente no cal crecera. Lu\u00edsa Isabel foi unha fonte inesgotable de problemas para o monarca, quen chegou a cansarse dela, a\u00ednda que se afirma que Lu\u00eds a quer\u00eda de verdade. Durante o breve matrimonio, foi protagonista dunha serie de acci\u00f3ns que escandalizaron \u00e1 corte espa\u00f1ola e, ademais, amargou o que lle quedaba de vida ao seu esposo. Beb\u00eda en exceso, acostumaba a vestir m\u00e1is lixeiramente do que estaba estipulado para unha conduta decente na \u00e9poca e foi descuberta en diversas ocasi\u00f3ns con algunha das s\u00faas camareiras, todas espidas, nas s\u00faas habitaci\u00f3ns. Estes esc\u00e1ndalos foron utilizados polo embaixador franc\u00e9s en Madrid para intentar convencer a Filipe V e Isabel de Farnesio da anulaci\u00f3n do matrimonio. A raz\u00f3n \u00faltima era que Lu\u00edsa Isabel pertenc\u00eda \u00e1 Casa de Orle\u00e1ns que por aquel ent\u00f3n era inimiga dos Borb\u00f3ns, reinante en Francia. Por outra banda, Lu\u00edsa Isabel tampouco era do gusto de Filipe V e Isabel que chegaron a pensar seriamente na anulaci\u00f3n do matrimonio do seu fillo.\nEsta anulaci\u00f3n non chegar\u00eda nunca e os esc\u00e1ndalos da nova ra\u00ed\u00f1a foron tan soados que, ata, acabou reclu\u00edda no alc\u00e1zar real obrigada polo seu marido, baixo a vixilancia da camareira maior, a condesa de Altamira. Est\u00edmase que a ra\u00ed\u00f1a estivo pechada entre unha e d\u00faas semanas, pero non se sabe por que Lu\u00eds decidiu liberala finalmente, a\u00ednda que \u00e9 posible que fose debido \u00e1s petici\u00f3ns de Lu\u00edsa Isabel, o d\u00e9bil car\u00e1cter do rei e a presi\u00f3n das chanceler\u00edas europeas. Finalmente, Lu\u00eds perdoouna. A reconciliaci\u00f3n matrimonial chegou pouco antes de que Lu\u00eds enfermara de var\u00edola. Durante o per\u00edodo de enfermidade e ata a s\u00faa morte, a ra\u00ed\u00f1a asistiuno asiduamente, feito que provocou que Lu\u00edsa Isabel se contaxiase, a\u00ednda que ela conseguiu sobrevivir \u00e1 enfermidade.\nAbdicaci\u00f3n de Filipe V.\nO 10 de xaneiro de 1724 en A Granxa de San Ildefonso, Filipe V asinou un decreto en virtude do cal abdicaba a coroa en favor do pr\u00edncipe de Asturias, Lu\u00eds. As outras cl\u00e1usulas do decreto estipulaban que, en defecto de Lu\u00eds, a coroa ti\u00f1a que pasar ao irm\u00e1n deste, Fernando, ou ben en defecto deste, aos medio irm\u00e1ns nados do matrimonio con Isabel de Farnesio. Pola outra banda, Filipe e a s\u00faa esposa reserv\u00e1banse o palacio e o real lugar de San Ildefonso para o seu retiro, durante o cal recibir\u00edan periodicamente unha renda para vivir e para continuar as obras do lugar. Lu\u00eds converteuse en rei de Espa\u00f1a con dezasete anos, e aceptou gustosamente a renuncia do seu pai.\nSegundo o decreto de renuncia, o motivo principal para deixar a coroa era conseguir a salvaci\u00f3n da alma de Filipe e curar o mal que o afectaba fisicamente. \u00abPara servir a Deus e, desembarazado destes coidados, pensar na morte e solicitar a mi\u00f1a sa\u00fade\u00bb, expo\u00f1\u00eda o decreto. Estas raz\u00f3ns foron postas en d\u00fabida discutidas entre os historiadores. A explicaci\u00f3n que xera m\u00e1is consenso \u00e9 a que afirma que Filipe V esperaba a morte prematura de Lu\u00eds XV de Francia, de precaria sa\u00fade, e as\u00ed poder optar \u00e1 coroa francesa. Deste xeito, o movemento pol\u00edtico xurdir\u00eda posiblemente da ra\u00ed\u00f1a, que logo da morte do rexente de Francia, deixara de banda a oposici\u00f3n de Filipe V de herdar a coroa francesa, e empuxar\u00eda ao seu marido a abdicar en Lu\u00eds. Unha abdicaci\u00f3n que, ademais, non se realizou segundo se estipulaba oficialmente, a trav\u00e9s da reuni\u00f3n das Cortes.\nReinado.\nA proclamaci\u00f3n de Lu\u00eds I de Espa\u00f1a, o 15 de xaneiro de 1724, tivo unha grande acollida e entusiasmo entre a poboaci\u00f3n, sobre todo a da capital, porque era o primeiro Borb\u00f3n nado na vila. Por tal de suplir a inexperiencia do novo monarca constitu\u00eduse un consello asesor composto por varias personalidades, entre as cales atop\u00e1base o marqu\u00e9s de Mirabal, presidente do Consello de Castela; Diego de Astorga y C\u00e9spedes, arcebispo de Toledo; Juan de Camargo, inquisidor xeneral e o bispo de Pamplona; e, finalmente, hab\u00eda outros nobres e funcionarios con cargos aos despachos de goberno: o marqueses de Valero, de Aitona, de Lede e o conde de Santisteban do Porto, finalmente Miguel Francisco Guerra e o secretario do despacho universal, Juan Bautista de Orendain.\nO novo rei ocupou o trono uns sete meses, durante os cales o monarca viviu bastante despreocupado dos asuntos de Estado. En realidade foron Filipe V e Isabel de Farnesio os que continuaron gobernando desde o seu retiro na Granxa de San Ildefonso. Probablemente Filipe realmente buscaba un retiro tranquilo lonxe das cuesti\u00f3ns de goberno, e quen realmente gobernaba era a ra\u00ed\u00f1a. Para acabar de agravar esta situaci\u00f3n de dependencia, o mesmo Lu\u00eds, moi submiso ao seu pai, consultaba todo o que pod\u00eda con Filipe a trav\u00e9s do marqu\u00e9s de Grimaldo, o que provocou que houbese d\u00faas cortes e dous gobernos paralelos o Madrid e o de San Ildefonso. Alg\u00fans nobres e altos funcionarios pr\u00f3ximos ao novo monarca, vendo os nulos efectos pr\u00e1cticos que hab\u00eda ter a abdicaci\u00f3n, decidiron intentar desligar a Lu\u00eds da tutela paterna e levar a cabo a creaci\u00f3n dun partido contrario a Isabel de Farnesio.\nPol\u00edtica interior.\nEn materia econ\u00f3mica, a situaci\u00f3n da monarqu\u00eda era mala desde hab\u00eda anos debido aos gastos militares que autorizara Julio Alberoni, primeiro ministro de Filipe V. Co ascenso de Lu\u00eds apareceron novos nobres e funcionarios no goberno que eran contrarios a Isabel de Farnesio. Os novos ministros intentaron que o rei decretara unha reduci\u00f3n de gastos e mellorase a xesti\u00f3n de certas instituci\u00f3ns. Un exemplo \u00e9 Fernando Verdes Montenegro, secretario do despacho de Facenda, que intentou modificar o funcionamento da Tesourer\u00eda Maior, que fora unha das innovaci\u00f3ns da Guerra de Sucesi\u00f3n, e dedic\u00e1base a controlar as caixas do tesouro do ex\u00e9rcito a provincias. Verdes intentou situar o tesoureiro maior baixo o control de Facenda porque ata ent\u00f3n fora controlado desde varias secretar\u00edas. O proxecto viuse truncado, primeiramente pola oposici\u00f3n do tesoureiro maior co apoio doutros secretarios e, finalmente, pola morte de Lu\u00eds e o retorno de Filipe V, quen destitu\u00edu a Verdes.\nOutra medida que se intentou levar a cabo foi a reduci\u00f3n das excesivas asignaci\u00f3n designadas aos ex-reis e aos nenos reais, especialmente as dos fillos de Isabel de Farnesio. Esta proposta sa\u00edu sobre todo dos marqueses de Mirabal e de Lede, facendo ver ao monarca que estas asignaci\u00f3ns provocaban a pobreza do erario real. Lu\u00eds I estivo a piques de decretar a medida para reducir estes gastos \u00e1 metade, pero o seu pai, movido pola s\u00faa esposa, envioulle queixas ao seu fillo e manipulouno para que acusase aos instigadores daquela medida aforradora de inxurias contra el e a s\u00faa familia. As queixas de Filipe V pararon as pretensi\u00f3ns dos conselleiros que, m\u00e1is tarde, ser\u00edan tratados con dureza durante o segundo reinado de Filipe V.\nEn termos xerais, durante o curto per\u00edodo de reinado a corte volveu \u00e1 antiga etiqueta e cerimonial de Carlos II, algo que tam\u00e9n se observa na forma de goberno e de nomeamento de cargos, que se volveron a confiar \u00e1 nobreza con Grandeza de Espa\u00f1a, ao estilo dos Habsburgo. En cambio, Filipe V no seu reinado iniciara unha pol\u00edtica propia de nomear militares de carreira a vicerreinados e escuadras militares. As vellas formas foron vistas negativamente, principalmente polo embaixador franc\u00e9s Ren\u00e9 de Froulay de Tess\u00e9:\nTess\u00e9 tam\u00e9n criticou duramente ao marqu\u00e9s de Mirabal, a quen viu como o principal culpable desta situaci\u00f3n de retorno \u00e1s formas da monarqu\u00eda dos Austrias, acus\u00e1ndoo de \u00abporta[rse] como un \u00abaustr\u00edaco\u00bb, como todos os espa\u00f1ois\u00bb. Outras acci\u00f3ns de goberno que se levaron a cabo foron a atenuaci\u00f3n do regalismo respecto do reinado anterior e a realizaci\u00f3n de concesi\u00f3ns autonomistas \u00f3s territorios levantinos da coroa.\nPol\u00edtica exterior.\nIgual que na pol\u00edtica interior, a pol\u00edtica internacional de Lu\u00eds I estivo moi condicionada pola acci\u00f3n do seu pai e, sobre todo, da s\u00faa madrastra. Presionado por Filipe V, Lu\u00eds expediu cartas patentes para dar apoio \u00e1 sucesi\u00f3n do seu medio irm\u00e1n Carlos aos ducados de Toscana e de Parma e intentou enviar ao neno a Italia a tomar posesi\u00f3n do cargo. As investiduras levadas a cabo foron favorables a Carlos, pero o emperador xerm\u00e1nico puxo a condici\u00f3n que o neno s\u00f3 pod\u00eda viaxar a Italia con soldados su\u00edzos, temendo a presenza de soldados espa\u00f1ois na pen\u00ednsula italiana. A persistencia do emperador ao esixir vasalaxe para recibir os ducados e as actuaci\u00f3ns do gran duque Cosme III de Toscana, que mantivera \u00e1 s\u00faa irm\u00e1 Ana Mar\u00eda, vi\u00fava do elector do Palatinado, como herdeira dos ducados, fixo conclu\u00edr sen soluci\u00f3n, en vida de Lu\u00eds, este litixio, enmarcado no Congreso de Cambrai, que quedou nun punto morto.\nAs tensi\u00f3ns con Francia non amainaron. O duque de Borb\u00f3n e pr\u00edncipe de Cond\u00e9, Lu\u00eds Henrique, desde a morte do rexente Filipe de Orle\u00e1ns buscou desesperadamente que Lu\u00eds XV de Francia tivese descendencia rapidamente. O motivo \u00e9 que co\u00f1ec\u00eda que a precaria sa\u00fade pod\u00edalle causar a morte en calquera momento, e este feito significar\u00eda o acceso ao trono de Francia dos membros da dinast\u00eda de Orle\u00e1ns, inimigos dos Borb\u00f3ns. O seu proxecto topou coa nena Mar\u00eda Ana Vitoria, filla de Filipe V e Isabel de Farnesio, que naquel momento viv\u00eda na corte francesa en virtude dos pactos matrimoniais, polos cales a nena ti\u00f1a que casar con Lu\u00eds XV. A nena era a\u00ednda demasiado pequena para casar e consumar o matrimonio. Por esta raz\u00f3n, o duque de Borb\u00f3n decidiu, finalmente, enviar o mariscal Tess\u00e9 para persuadir a Lu\u00eds I e sobre todo aos seus pais para conseguir que a infanta volvese a Madrid.\nMorte.\nLu\u00eds contraeu a var\u00edola no mes de xullo de 1724. O monarca non se ocupou ben da s\u00faa enfermidade, que acabou complic\u00e1ndose cunha pulmon\u00eda. Morreu ao cabo de poucas semanas, a madrugada do 31 de agosto de 1724, no Palacio do Bo Retiro, poucos d\u00edas despois de cumprir dezasete anos, coa s\u00faa esposa como \u00fanica compa\u00f1\u00eda, xa que os seus pais, temerosos da enfermidade, marcharan a A Granxa de San Ildefonso. O 4 de setembro foi levado ao Mosteiro de San Lorenzo de El Escorial e enterrado no pante\u00f3n real, mentres que a s\u00faa esposa tivo que volver a Francia. Ao d\u00eda seguinte de morrer, estendeuse por Madrid o rumor que fora envelenado, un home de confianza de Filipe V como Melchor de Macanaz considerou certos estes rumores; insist\u00eda que Lu\u00eds fora afectado pola var\u00edola, pero que os tratamentos dos m\u00e9dicos axud\u00e1rono a mellorar, ser\u00edan o denominado \u00abclan dos parmesanos\u00bb, instigado por Isabel de Farnesio, os que, a trav\u00e9s do doutor Jos\u00e9 Cervi, forneceron o veleno ao monarca.\nA morte do rei provocou d\u00fabidas sobre se Filipe V ti\u00f1a que manter a abdicaci\u00f3n e deixar o trono ao infante Fernando, segundo ditaba o seu propio decreto, ou ben volvelo a ocupar el. A versi\u00f3n tradicional \u00e9 que o antigo rei neg\u00e1base en rotundo a ocupalo de novo por herdanza do seu fillo debido aos seus escr\u00fapulos relixiosos. Isabel de Farnesio e o embaixador franc\u00e9s, preocupados pola deriva que tomar\u00eda o pa\u00eds se sub\u00eda ao trono o infante Fernando, por tal de obter o si de Filipe constitu\u00edron unha xunta de te\u00f3logos que proclamou a nulidade dos votos de renuncia e o confesor, o pai Berm\u00fadez, negouse a absolvelo se este non se ocupaba do goberno do seu pobo, Filipe aceptou e volveu co apoio do Consello de Castela. Por\u00e9n, a banda desta versi\u00f3n, existe outra m\u00e1is moderna, que di que foi por vontade de Filipe a recuperaci\u00f3n do trono, facendo asinar ao seu fillo un documento neste sentido, e que despois esperou a opini\u00f3n do Consello de Castela e a xunta de te\u00f3logos, que se pronunciaron de xeito ambiguo, facendo que Filipe buscase outras opini\u00f3ns m\u00e1is favorables e, finalmente, establecendo por decreto o seu retorno ao trono. Cando retornou ao trono, Filipe purgou aos homes de goberno de Lu\u00eds, que intentaran desligar ao rei da influencia paterna, e tam\u00e9n a aqueles que deran apoio \u00e1 subida ao trono de Fernando VI.\nO mesmo ano da morte do rei, o escritor Diego de Torres Villarroel, interesado na astrolox\u00eda, predixera a morte nun dos seus calendarios, que tiveron varios problemas para ser publicados. Por\u00e9n, obviamente, consid\u00e9rase que esta predici\u00f3n deb\u00eda de ser unha das outras moitas que vaticinou o 1724 e que eran sempre de car\u00e1cter trivial.\nDevanceiros.\nDevanceiros de Lu\u00eds I de Espa\u00f1a"}
{"id": "46982", "revid": "98629", "url": "https://gl.wikipedia.org/wiki?curid=46982", "title": "Hokusai Katsushika", "text": ", nado no distrito de Honj\u014d o 12 de outubro de 1760 e finado en Toquio o 10 de maio de 1849, co\u00f1ecido simplemente co nome de Hokusai (\u5317\u658e), foi un pintor, debuxante especialista de \u2019\"ukiyo-e\", gravador e autor de escritos populares xaponeses do per\u00edodo Edo. \u00c9 un dos principais artistas desta escola co\u00f1ecida como \u00abpinturas do mundo flotante\u00bb.\n. A s\u00faa obra influ\u00edu en numerosos artistas europeos, especialmente en Gauguin e Van Gogh. Asinou \u00e1s veces os seus traballos, a partir de 1800, como \"Gaky\u014djin\", \u00ab O louco do debuxo \u00bb, as\u00ed como cunha manchea de nomes: Shunro, Sori, Kako, Taito, Iitsu e Manji.\nFoi autor dunha obra inmensa e variada. Por exemplo, no \"Hokusai Manga\" (\u5317\u658e\u307e\u3093\u304c, Hokusai Manga) (1814-1849), mostra a vida diaria da s\u00faa poboaci\u00f3n, cunha grande exactitude e sentido do humor. Realizou gravados de paisaxes, as \"Trinta e seis vistas do monte Fuji\" (\u5bcc\u5dbd\u4e09\u5341\u516d\u666f, Fugaku Sanj\u016broku-kei)(ca. 1830-1833) e as \"Cen vistas do monte Fuji\" (1834), que reflicten en parte unha fixaci\u00f3n persoal co Monte Fuji. Foron obras desta serie, \"A grande onda de Kanagawa\" (\u795e\u5948\u5ddd\u6c96\u6d6a\u88cf, Kanagawa Oki Nami Ura) e \"Fuji en d\u00edas claros\" (\u51f1\u98a8\u5feb\u6674, gai kaze kaisei), as que aseguraron a fama de Hokusai, tanto dentro do Xap\u00f3n como no estranxeiro.\nA mediados do s\u00e9culo XIX os seus gravados, as\u00ed como os doutros artistas xaponeses, chegaron a Par\u00eds. Al\u00ed eran coleccionados, especialmente por parte de artistas impresionistas do talle de Vincent van Gogh, Claude Monet, Edgar Degas e Henri de Toulouse-Lautrec, cunha obra que denota unha profunda influencia dos gravados mencionados. O historiador Richard Douglas Lane dixo del e a s\u00faa obra:\nTraxectoria.\nNaceu co nome de Tokitaro ao leste de Toquio. Non se sabe quen foron seus pais. Foi adoptado, desde moi cativo, por un prestixioso artes\u00e1n de Edo, familiarmente co\u00f1ecido co nome de Nakajima Ise, \u2014fabricante de espellos para a corte do sh\u014dgun\u2014, co que traballou como aprendiz e do que posteriormente foi lex\u00edtimo herdeiro, feito que fai pensar que, posiblemente, sexa certa a historia que explica que Hokusai era verdadeiramente fillo de Nakajima, fillo dunha concubina.\nPrimeiros anos.\nDe novo, Hokusai decidiu traballar como vendedor nunha prestixiosa librar\u00eda, e a partir dos 15 at\u00e9 os 18 anos, entrou como aprendiz de gravador nun taller. Esta aprendizaxe do mundo do libro e do comercio da impresi\u00f3n contribu\u00edu ao desenvolvemento de Hokusai como impresor. No ano 1778, con 18 anos de idade, converteuse en disc\u00edpulo do mestre da escola ukiyo-e, Katsukawa Shunsho, co que aprendeu a t\u00e9cnica do gravado con pranchas de madeira (xilograf\u00eda), especializ\u00e1ndose en retratar actores de kabuki, (Yakusha-e \u5f79\u8005\u7d75 \u00abcadros de actores\u00bb). Hokusai publicou os seus primeiros traballos ao ano seguinte, co nome de Shunro (\u52dd\u5ddd \u6625\u6717). Este traballo consistiu nunhas invitaci\u00f3ns impresas para o teatro kabuki, nas que o x\u00e9nero da escola de Katsukawa aparece xa totalmente dominado polo seu alumno.\nA xulgar polas idades dos seus fillos, Hokusai debeu contraer matrimonio aos 20 anos. Posiblemente, debido \u00e1 influencia da vida familiar, neste per\u00edodo os seus dese\u00f1os tenden a centrarse en retratos de actores e mulleres situados en ambientes hist\u00f3ricos e en xard\u00edns. Utilizaba a t\u00e9cnica \u00abuki-e\u00bb \u2014paisaxes semi-hist\u00f3ricas nos que se utiliza a t\u00e9cnica occidental da perspectiva\u2014, as\u00ed como estampas de nenos. Os libros de ilustraci\u00f3ns do artista e os seus textos trataban temas hist\u00f3ricos e did\u00e1cticos, ao tempo que o traballo de Hokusai no x\u00e9nero surimono durante toda a d\u00e9cada seguinte marcou un dos puntos culminantes da s\u00faa carreira.\nO x\u00e9nero surimono utiliz\u00e1base, principalmente, para publicar tarxetas para as ocasi\u00f3ns especiais como aninovo, para presentar programas musicais, avisos e outras felicitaci\u00f3ns. Sempre adoitaban ser en edici\u00f3ns limitadas que ofrec\u00edan unha impresi\u00f3n perfecta e da m\u00e1is alta calidade. Na maior\u00eda dos casos, os surimono encarg\u00e1banos as sociedades de poetas coa finalidade de ilustrar o poema ganador dun concurso literario. Normalmente estes gravados eran dun formato pequeno e o feito de ter que tallar en relevo os caracteres kanji requir\u00eda unha grande habilidade t\u00e9cnica.\nCara aos 30 anos, Hokusai sufriu importantes cambios persoais. O seu mestre Katsukawa Shunso morreu en 1793 e a s\u00faa muller faleceu m\u00e1is ou menos pola mesma \u00e9poca, deix\u00e1ndolle tres fillos \u2014un rapaz e d\u00faas rapazas\u2014. No ano 1797 volveu casar e adoptou o co\u00f1ecido nome profesional de Hokusai. Este cambio de nome marcou o inicio da idade de ouro do seu traballo, que continuou durante m\u00e1is de medio s\u00e9culo.\nEtapa principal.\nA obra de Hokusai neste per\u00edodo cobre toda a gama da arte ukiyo-e: tarxetas, surimono, libros ilustrados, ilustraci\u00f3ns de antolox\u00edas de poemas, libros er\u00f3ticos, pinturas a man ou libros de bosquexos. Dentro dos temas tratados por Hokusai, en escasas ocasi\u00f3ns competiu con Utamaro, o mellor gravador de voluptuosas imaxes femininas. Pese a esta limitaci\u00f3n consciente, Hokusai tratou de abarcar unha ampla gama de temas, especialmente puxo \u00e9nfase na representaci\u00f3n de paisaxes e escenas hist\u00f3ricas, nas que a figura humana desempe\u00f1a un papel secundario. Arredor do final da centuria introduciu no seu estilo a t\u00e9cnica da perspectiva e o colorido occidental. Publicou unha serie de retratos femininos titulados \"Canci\u00f3ns de Itako\".\nA partir do s\u00e9culo XIX, Hokusai comezou na ilustraci\u00f3n do yomihon, un tipo de novelas hist\u00f3ricas de alto nivel intelectual. Baixo a s\u00faa influencia, o seu estilo empezou a sufrir cambios importantes e claramente visibles entre 1806 e 1807. A s\u00faa figura e o seu traballo cada vez ti\u00f1an un reco\u00f1ecemento maior, a\u00ednda que perdeu en delicadeza e tendeu a prestar maior atenci\u00f3n aos temas cl\u00e1sicos tradicionais, especialmente a representaci\u00f3n de samurais, guerreiros ou temas chineses, e neste per\u00edodo empezou a afastarse do mundo de ukiyo-e.\nArredor do ano 1812, o fillo m\u00e1is vello de Hokusai morreu. Esta traxedia non foi s\u00f3 un duro golpe emocional sen\u00f3n tam\u00e9n econ\u00f3mico, porque, como herdeiro da acomodada familia Nakajima, o seu fillo supo\u00f1\u00eda o medio de obter unha importante renda, de maneira que Hokusai non ti\u00f1a que preocuparse pola irregularidade con que lle chegaban os cobros pola venda das s\u00faas pinturas, dese\u00f1os e ilustraci\u00f3ns. Fose por raz\u00f3ns econ\u00f3micas ou por outra cuesti\u00f3n desco\u00f1ecida, a partir deste momento a atenci\u00f3n de Hosaki centrouse na ilustraci\u00f3n de libros e particularmente nos libros que eran copias de gravados dese\u00f1ados para artistas afeccionados, como \"Lecci\u00f3ns r\u00e1pidas ao debuxo simplificado\". Esta iniciativa serviu para atraer m\u00e1is alumnos ao seu taller.\nXunto \u00e1 fama das s\u00faas detalladas impresi\u00f3ns e ilustraci\u00f3ns, Hokusai colleitou tam\u00e9n grande \u00e9xito nas exposici\u00f3ns p\u00fablicas da s\u00faa pintura; fixo, por exemplo, unha enorme pintura duns 200 m2 con figuras mitol\u00f3xicas para un multitudinario festival. Incluso unha vez foi convocado para mostrar as s\u00faas habilidades art\u00edsticas ante o shogun, teoricamente un axudante do emperador que na pr\u00e1ctica era o gobernador do Xap\u00f3n.\nNo ver\u00e1n de 1828, a s\u00faa segunda esposa faleceu. Hokusai ti\u00f1a ent\u00f3n 68 anos, e atop\u00e1base aflixido, cunha par\u00e1lise intermitente no brazo esquerdo, s\u00f3 e cun neto conflitivo, que demostrara ser un delincuente incorrixible. Ante esta situaci\u00f3n, a s\u00faa filla favorita e alumna, O-ei, rompeu o seu matrimonio cun artista menor e volveu \u00e1 casa do pai onde permaneceu o resto da s\u00faa vida.\n\u00daltimos anos.\nHokusai traballou at\u00e9 o \u00faltimo d\u00eda da s\u00faa existencia. Era un artista en\u00e9rxico que se levantaba cedo e pintaba at\u00e9 a noite. Esta fora a s\u00faa forma de actuar durante toda a s\u00faa longa e produtiva vida, e foi tam\u00e9n a dos seus anos finais. Dos milleiros de libros e de impresi\u00f3ns de Hokusai, as s\u00faas \"Trinta e seis vistas do Monte Fuji\" son particularmente notables. Publicada entre 1826 e 1833, esta famosa serie, que cos suplementos inclu\u00eda un total de 46 impresi\u00f3ns a cor, marcou un fito na impresi\u00f3n xaponesa de paisaxes. A grandeza do dese\u00f1o e a habilidade da execuci\u00f3n non fora acadada at\u00e9 ese momento, incluso no traballo de seu contempor\u00e1neo Utagawa Hiroshige. En conxunto, Hokusai tivo unha gran produci\u00f3n art\u00edstica integrada por unhas trinta mil obras.\nOs continuos cambios de domicilio de Hokusai -residiu en m\u00e1is de 90 vivendas-, e incluso os cambios de nome, son elementos significativos do car\u00e1cter do artista. Ademais do seu nome principal, Hokusai utilizaba outros dous pseud\u00f3nimos ocasionais, e arredor dunha vintena de nomes que, indistintamente, engad\u00eda ao seu nome principal.\nPese aos seus desexos por seguir vivindo unha d\u00e9cada m\u00e1is, o d\u00eda 18 do cuarto mes \u2014do calendario xapon\u00e9s\u2014 de 1849, \u00abo vello tolo pola pintura\u00bb, como el mesmo se defin\u00eda, morreu aos 89 anos, sen ter satisfeito a procura da \u00faltima verdade sobre a pintura.\nAnos antes, no prefacio da publicaci\u00f3n de \"Cen vistas do Monte Fuji\" escribiu:\nO monte Fuji.\nO monte Fuji \u00e9 un s\u00edmbolo do Xap\u00f3n, \u00e9 unha monta\u00f1a sagrada dende o s\u00e9culo VII. Existe unha lenda xinto\u00edsta que explica que o emperador ordenou destru\u00edr a parte superior da monta\u00f1a para conseguir o elixir da inmortalidade; o fume que escapa \u00e1s veces explic\u00e1base pola bebida que se consome. O fume \u00e9 unha consecuencia da s\u00faa actividade volc\u00e1nica. Por outra banda, segundo a tradici\u00f3n, \u00e9 o fogar dos deuses xinto\u00edstas Fuji-hime e Sakuya-hime. Tam\u00e9n a morte de Jikigy\u014d Miroku (1671-1733), un monxe budista que morreu de xax\u00fan na monta\u00f1a, potencia a veneraci\u00f3n desta monta\u00f1a e transforma a s\u00faa visita nun ritual cheo de significados.\nA monta\u00f1a serviu de inspiraci\u00f3n a moitos poetas e apareceu en infinidade de representaci\u00f3ns pict\u00f3ricas. A obra m\u00e1is antiga que se co\u00f1ece \u00e9 un debuxo en papel que hai nunha porta corred\u00eda do s\u00e9culo XI. Foi obxecto dun tratamento especial polos pintores xaponeses do s\u00e9culo XIX e, al\u00e9n da obra de Hokusai, foi a fonte de inspiraci\u00f3n doutro grande artista, Hiroshige (1797-1858), que presenta as \"Cincuenta e tres estaci\u00f3ns de Tokaido\" (1833-1834) publicadas en diversas edici\u00f3ns orixinais ata 1857; tam\u00e9n pintou d\u00faas series persoais co nome de \"Trinta e seis vistas do monte Fuji\". No mesmo per\u00edodo, Utagawa Kuniyoshi (1798-1861) realizou algunhas representaci\u00f3ns do Fuji. M\u00e1is recentemente, destacan d\u00faas obras: \"Fuji\", de Kokei Kobayashi (1883-1957), e \"Aka-Fuji\" (\"Fuji vermell\"), de Yokoyama Misao (1920-1973).\nA representaci\u00f3n tan adoita do monte Fuji por parte de Hokusai tam\u00e9n ten un compo\u00f1ente relacionado coas s\u00faas crenzas relixiosas. Hokusai foi membro da orde budista de Nichiren. No Xap\u00f3n, esta monta\u00f1a estivo tradicionalmente ligada \u00e1 vida eterna, e esta crenza rem\u00f3ntase \u00f3 \"Conto do le\u00f1ador de bamb\u00fa\". Trata a historia de Kaguya (\u304b\u3050\u3084 ou \u8f1d\u591c, Luz brillante), unha princesa filla da L\u00faa nada no toro do bamb\u00fa para compracer a dous anci\u00e1ns que xa non pod\u00edan ter fillos, que depositaron o elixir da vida eterna no cumio da monta\u00f1a. As\u00ed, dende a antig\u00fcidade, o monte Fuji foi visto como unha fonte do segredo da inmortalidade, unha tradici\u00f3n que formaba parte da mesma obsesi\u00f3n de Hokusai pola monta\u00f1a.\nLista de \"goh\".\nEsta \u00e9 unha lista de t\u00f3dolos nomes profesionais (\"goh\") empregados por Hokusai:\nObra.\nPinturas e ilustraci\u00f3ns.\nA seguinte \u00e9 unha selecci\u00f3n de obras de Hokusai, listadas en orde cronol\u00f3xica. Algunhas destas obras cit\u00e1ronse ou empreg\u00e1ronse como ilustraci\u00f3ns nalgunhas das biograf\u00edas de Hokusai, e son representativas dos mellores traballos de Hokusai ou de determinados per\u00edodos do desenvolvemento da s\u00faa arte.\nAn\u00e1lise.\nA s\u00faa obra est\u00e1 considerada como unha das m\u00e1is importantes do Xap\u00f3n con respecto da pintura paisax\u00edstica. A finais do s\u00e9culo XVIII e comezos do XIX o enriquecemento da burgues\u00eda xaponesa foi a grande impulsora da prol\u00edfica elaboraci\u00f3n de estampas en serie, co\u00f1ecidas co nome de ukiyo-e ou \u00abPinturas do mundo flotante\u00bb. Estas estampas, cun custo m\u00e1is reducido que unha pintura orixinal, eras as que a nova clase social pod\u00eda mercar. Deste xeito, malia que a t\u00e9cnica do \"ukiyo-e\" se practicaba e era co\u00f1ecida dende hab\u00eda tempo \u2013con artistas destacados como Hishikawa Moronobu\u2013, \u00e9 neste per\u00edodo cando van a ser m\u00e1is populares. As obras grav\u00e1banse principalmente sobre bloques de madeira de cerdeira, e o impresor pod\u00eda facer copias do orixinal ata que o gravado da madeira comezase a desaparecer. O tema principal eran retratos nun primeiro plano de mulleres, actores de teatro kabuki e samurais, que aparecen tant en escenas er\u00f3ticas como humor\u00edsticas. Tam\u00e9n aparecen rodeados de paisaxes, e nesta especialidade, Hokusai demostrou toda a s\u00faa mestr\u00eda.\nHokusai estudou e experimentou durante a s\u00faa vida novas correntes art\u00edsticas, entre as que destacan as das escolas Kano, Tosa e Korin. Rev\u00e9lase como un grande especialista da pintura tradicional chinesa, e tam\u00e9n como un bo co\u00f1ecedor da pintura occidental, sobre todo dos gravados holandeses. Na \u00e9poca que m\u00e1is recibiu a influencia da pintura chinesa, unha caracter\u00edstica relevante do seu estilo foi a utilizaci\u00f3n de elementos da paisaxe chinesa e as facianas das personaxes moi amplas, propias dos habitantes daquel pa\u00eds. Estas semellanzas p\u00f3dense ollar no seu cadro \"Tametomo e os demos\" de 1811 que se atopa no Museo Brit\u00e1nico de Londres. \n\"Hokusai Manga\".\nA meirande das obras de Hokusai \u00e9 a colecci\u00f3n de 15 volumes chamada \"Hokusai Manga\" (\u5317\u658e\u6f2b\u753b). \u00c9 unha colecci\u00f3n cuns 4.000 debuxos moi diversos que incl\u00faen paisaxes, flora, fauna, e escenas da vida coti\u00e1. \u00c9 unha obra impresa en tres cores: negro, gris e rosa claro. O primeiro debuxo publicouse no ano 1814, cando o artista ti\u00f1a 55 anos; os tres \u00faltimos volumes public\u00e1ronse postumamente, e o derradeiro deles \u00e9 considerada unha obra ap\u00f3crifa. Erroneamente, crese que estes bosquexos son o precedente dos modernos manga. O nome de \"manga\", na obra de Hokusai, fai referencia a unha colecci\u00f3n de bosquexos non conectados entre si por ningunha historia; polo tanto, te\u00f1en unha concepci\u00f3n diferente da banda dese\u00f1ada na que se fundamenta o manga moderno. Cabe dicir que a forma de traballar, sobre papel transparente e lev\u00e1ndoo a cabo en diversas fases, si que ten unha semellanza no xeito de elaborar o moderno manga.\nEstes debuxos realizados cando o artista ti\u00f1a entre 60 e 70 anos, son reco\u00f1ecidos como o mellor da s\u00faa obra. Hokusai foi un dos pintores que m\u00e1is contribu\u00edu a facer que a pintura de paisaxes e sobre a natureza \u2013paxaros e flores\u2013 chegase a ser unha icona da cultura do Xap\u00f3n.\nInfluencia.\nNo ano 1854, os portos xaponeses abr\u00edronse \u00f3 comercio con Europa. A partir ese intre, entre outras cousas, a influencia da est\u00e9tica xaponesa vaise estender axi\u00f1a por Occidente e, dun xeito especial, en Par\u00eds. Pintores impresionistas como Henri de Toulouse-Lautrec, Paul Gauguin, Edgar Degas, Vincent Van Gogh e Claude Monet, recibiron a s\u00faa influencia. Entre os artistas xaponeses que m\u00e1is van chamar a atenci\u00f3n en Occidente destaca Hokusai. Malia que a existencia do estilo \"ukiyo-e\" rem\u00f3ntase a trescentos anos atr\u00e1s, o seu gran desenvovemento vaise producir durante os s\u00e9culos XVIII e XIX, xa que nunha sociedade xaponesa con m\u00e1is recursos econ\u00f3micos, as xilograf\u00edas eran moi aprezadas. M\u00e1is adiante, co intercambio comercial entre o Xap\u00f3n e Occidente, tam\u00e9n se produciu un descenso da produci\u00f3n das xilograf\u00edas. Entre os anos 1868 e 1912, chegaron \u00f3 Xap\u00f3n importaci\u00f3ns de bens occidentais, entre eles a fotograf\u00eda e as novas t\u00e9cnicas de impresi\u00f3n, innovaci\u00f3ns que provocaron que o estilo \"ukiyo-e\" chegase practicamente a desaparecer.\nVincent van Gogh foi un dos pintores que expresaron a s\u00faa grande admiraci\u00f3n cara as estampas xaponesas e s\u00e1bese que realizou diversas copias das s\u00faas xilograf\u00edas. Sobre eles deixou escrito:\nA obra de Van Gogh recibiu con especial intensidade a influencia de Hokusai. Isto \u00e9 patente nas derradeiras paisaxes cheas de movementos ondulantes, no gran c\u00edrculo que forma o sol envolto por li\u00f1as que forman as diferentes cores, o negro que emprega nos seus contornos e no ritmo de trazos rotos; tam\u00e9n \u00e9 ben evidente nunha das s\u00faas \u00faltimas pinturas, \"Iris\" (1889). Despois de realizar \"Iris\", nunha carta \u00f3 seu irm\u00e1n Theo, Van Gogh com\u00e9ntalle que as s\u00faas propias obras: \"\u00abNon parecen xaponesas, pero son as creaci\u00f3ns m\u00e1is xaponesas que fixen nunca\u00bb\".\nClaude Monet estivo influ\u00eddo, sen d\u00fabida, por artistas xaponesos en xeral, pero as d\u00faas referencies principais foron Hokusai e Hiroshige. A serie de \"Nen\u00fafares\" de Monet est\u00e1 inspirada en flores de Hokusai, as\u00ed como a longa serie realizada sobre a \"Catedral de Ru\u00e1n\", que Monet s\u00f3 pintou dende o mesmo \u00e1ngulo, poder\u00edase relacionar coa serie do Monte Fuji, a\u00ednda que Hokusai as fixo dende lugares diferentes. A influencia obs\u00e9rvase pola forma de representar a atmosfera, o ambiente e a luz que era a intenci\u00f3n de \u00e1mbolos dous artistas. Monet chegou a instalar no xard\u00edn da s\u00faa casa unha ponte xaponesa, onde realizou numerosas paisaxes influ\u00eddo pola impresi\u00f3n que lle produciu a colecci\u00f3n que adquirira de gravados xaponeses.\nYanagawa Shigenobu foi o seu primeiro disc\u00edpulo e logo converteuse no seu xenro. Como Hokusai, fixo moitos traballos de ilustraci\u00f3n, gran cantidade de \"surimono\" e, seguindo os pasos do seu mestre, tam\u00e9n dedicouse \u00e1 arte \"shunga\". Entre os seus alumnos destacaron Shotei Hokuju; como t\u00f3dolos disc\u00edpulos de Hokusai, tentou imitar \u00f3 seu mestre na t\u00e9cnica e na expresi\u00f3n, a\u00ednda que se decantou m\u00e1is cara a pintura occidental, cun colorido m\u00e1is sinxelo e brillante, e as s\u00faas composici\u00f3ns caracter\u00edzanse polas formas xeom\u00e9tricas. Uoya Hokkei, pasou pola escola de Hokusai e decantouse por facer paisaxes do estilo chin\u00e9s, como algunhas das primeiras obras do mestre; tam\u00e9n se conservan numerosas ilustraci\u00f3ns humor\u00edsticas moi semellantes \u00f3s poemas de Hokusai."}
{"id": "46984", "revid": "12452", "url": "https://gl.wikipedia.org/wiki?curid=46984", "title": "Rep\u00fablica popular de China", "text": ""}
{"id": "46985", "revid": "15490", "url": "https://gl.wikipedia.org/wiki?curid=46985", "title": "Estil\u00f3bata", "text": "A estil\u00f3bata (do grego antigo \"\u03c3\u03c4\u03c5\u03bb\u03bf\u03b2\u03ac\u03c4\u03b7\u03c2\", \"stylob\u00e1tes\", que significa \"base sobre a que se apoian as columnas\") \u00e9, en arquitectura, o \u00faltimo chanzo da base elevada que sustenta un templo grego. \nXunto cos outros dous chanzos forma o que se co\u00f1ece como estere\u00f3bata, a\u00ednda que alg\u00fans textos prefiren o termo crepidoma para referirse \u00f3 conxunto da base elevada, e reservar o termo estere\u00f3bata para designar \u00f3s dous primeiros chanzos."}
{"id": "46986", "revid": "1789", "url": "https://gl.wikipedia.org/wiki?curid=46986", "title": "Albino N\u00fa\u00f1ez", "text": ""}
{"id": "46987", "revid": "5312", "url": "https://gl.wikipedia.org/wiki?curid=46987", "title": "Batasuna", "text": "Batasuna (en \u00e9uscaro, \"Unidade\") foi un partido pol\u00edtico vasco independentista e de esquerdas. Era considerado o brazo pol\u00edtico da organizaci\u00f3n armada Euskadi Ta Askatasuna segundo a xustiza espa\u00f1ola e a Uni\u00f3n Europea. Ti\u00f1a presenza na Comunidade Aut\u00f3noma Vasca, Navarra e Iparralde. Formaba parte da chamada esquerda abertzale e do Movemento de Liberaci\u00f3n Nacional Vasco (MLNV).\nDefend\u00eda a independencia do Pa\u00eds Vasco de Espa\u00f1a e Francia (\"Euskal Herria\"), as\u00ed como o desenvolvemento dunha sociedade socialista que respectase os principios sociais, culturais e pol\u00edticos caracter\u00edsticos do pobo vasco. Para acadar este obxectivo, defend\u00eda o principio da revoluci\u00f3n social.\nHistoria.\nNo ano 2001 Aralar, que actuaba como corrente cr\u00edtica, decidiu non participar no proceso fundacional de Batasuna e formouse como partido independente.\nNo ano 2003 foi declarada ilegal no territorio espa\u00f1ol, cando a Xustiza, coa sentenza do Tribunal Supremo do 28 de marzo de 2003, estimou a s\u00faa pertenza \u00e1 rede pol\u00edtica e financeira da organizaci\u00f3n terrorista ETA. Ao tratarse dun partido pol\u00edtico ilegal, non puido presentarse \u00e1s elecci\u00f3ns celebradas en territorio espa\u00f1ol desde aquel ano, as\u00ed como ten prohibido tam\u00e9n celebrar actos institucionais. Esta inclu\u00edda pola UE na Lista da Uni\u00f3n Europea de grupos terroristas, decisi\u00f3n que o Consello Europeo de ministros de xustiza e interior aprobou por unanimidade en xu\u00f1o de 2003.\nContinuou sendo legal en Francia, onde era membro da coalici\u00f3n Euskal Herria Bai, mantivo a s\u00faa unidade como unha organizaci\u00f3n pol\u00edtica ata a s\u00faa disoluci\u00f3n o 3 de xaneiro de 2003."}
{"id": "46988", "revid": "7596", "url": "https://gl.wikipedia.org/wiki?curid=46988", "title": "Movemento pola Francia", "text": "Movemento pola Francia (Mouvement pour la France) \u00e9 un pequeno partido pol\u00edtico franc\u00e9s de dereita nacionalista e conservadora, presente en todo o territorio franc\u00e9s. O MPF foi un dos grandes vencedores do ano 2005, coa vitoria do Non \u00f3 referendo sobre a Constituci\u00f3n Europea.\nHistoria.\nFoi fundado o 20 de novembro de 1994 na \"Maison de la Chimie\" en Par\u00eds. Xunguiuse \u00e1 lista \"Maior\u00eda pola outra Europa\" nas elecci\u00f3ns europeas, que acadou o 12,23% dos votos.\nPhilippe de Villiers pres\u00e9ntase como o seu candidato \u00e1s elecci\u00f3ns presidenciais de 1995, pero sen chegar a transformar \u00f3 MPF nun partido nacional solidamente estruturado. Acada menos do 5% dos votos.\nNas elecci\u00f3ns europeas de 1999, aliouse con Rassemblement pour la France e a alianza obtivo 13 escanos\nO partido \u00e9 dirixido polo seu presidente Philippe de Villiers, e o seu secretario xeral Guillaume Peltier.\nEn xu\u00f1o de 2004 logrou tres escanos no Parlamento europeo, ocupados por Philippe de Villiers, Paul-Marie Couteaux e Patrick Louis.\nNa Asemblea Nacional ten como representante a V\u00e9ronique Besse. No Senado, a Bruno Retailleau, Philippe Darniche e a Bernard Seillier, o \u00fanico parlamentario do MPF non elixido na Vend\u00e9e.\nEst\u00e1 implantado en toda Francia, a\u00ednda que o seu poder non \u00e9 estable, presentado en solitario acadou o 5% dos votos, e en coalici\u00f3n con outro partido de similares caracter\u00edsticas o 13%. A\u00ednda as\u00ed, o Frente Nacional franc\u00e9s de Le Pen, \u00e9 a punta de lanza dos nacional dem\u00f3cratas franceses."}
{"id": "46989", "revid": "23204", "url": "https://gl.wikipedia.org/wiki?curid=46989", "title": "Amadeu I de Espa\u00f1a", "text": "Amadeu I de Espa\u00f1a ou Amadeu I de Savoia, nado en Tur\u00edn o 30 de maio de 1845 e finado na mesma cidade o 18 de xaneiro de 1890, foi un nobre italiano, pr\u00edncipe da casa de Savoia, con tratamento de Alteza Real, primeiro duque de Savoia, e chegou a ser rei de Espa\u00f1a desde 1871 ata 1873 a consecuencia de ser elixido como tal polas Cortes do Sexenio Democr\u00e1tico.\nTraxectoria.\nAmedeo Ferdinando Maria de Savoia era o segundo fillo do rei V\u00edtor Manuel II de Italia e da arquiduquesa Adelaida de Austria. Amadeu era neto do rei Carlos Alberte I de Sarde\u00f1a e da arquiduquesa Mar\u00eda Tareixa de Austria-Toscana por v\u00eda paterna, mentres que por v\u00eda materna \u00e9rao do arquiduque Rainiero de Austria e da princesa Elisabeth de Savoia-Carignano.\nIngresou no ex\u00e9rcito coa graduaci\u00f3n de capit\u00e1n en 1859, tomando parte na campa\u00f1a da Terceira Guerra de Independencia de Italia (1866), como maior-xeneral, conducindo unha brigada na batalla de Custozza, en Monte Torre, onde foi ferido.\nCasou en primeiras nupcias o 30 de maio de 1867, no seu d\u00eda de anos, en Torino con Maria Del Pozzo della Cisterna, herdeira dunha antiga casa piemontesa. Tiveron tres fillos homes: Manuel Filiberto, II duque de Aosta, nado en X\u00e9nova o 13 de xaneiro de 1869; V\u00edctor Manuel, I conde de Tur\u00edn, nado en Tur\u00edn o 24 de novembro de 1870 e Lu\u00eds Amadeu, I duque dos Abruzos, nado en Madrid o 29 de xaneiro de 1873.\nRei de Espa\u00f1a.\nO 6 de novembro de 1870 as Cortes espa\u00f1olas decidiron a restauraci\u00f3n da monarqu\u00eda, logo de buscar pos\u00edbeis candidatos nas casas reais europeas, elixindo a Amadeu de Aosta. A votaci\u00f3n dos deputados outorgou 191 votos en favor seu, contra 60 pola Rep\u00fablica Federal, 41 ben por outros candidatos ou por rep\u00fablica unitaria e 19 votos foran en branco. Pouco despois unha delegaci\u00f3n parlamentaria achegouse a Florencia, naquel momento capital italiana, para informar a Amadeu, que aceptar\u00eda oficialmente o 4 de decembro de 1870. Desembarcar\u00eda en Cartaxena o 30 de decembro de 1870, chegando a Madrid o 2 de xaneiro de 1871, xurando, no mesmo d\u00eda, a Constituci\u00f3n de 1869.\nEn Espa\u00f1a os Savoia gozaban de gran prestixio entre os liberais, derivado da brillante soluci\u00f3n nacional e constitucional dada ao problema da unidade italiana. Mais sufr\u00edan dunha profunda hostilidade por parte dos partidarios do carlismo, por raz\u00f3ns evidentes -Amadeu interp\u00fa\u00f1ase nas aspiraci\u00f3ns do candidato carlista ao trono espa\u00f1ol- , como tam\u00e9n dos partidarios da Casa de Borb\u00f3n -polos mesmos motivos que os carlistas, ao que cab\u00eda engadir a anexi\u00f3n, en Italia, do Reino de N\u00e1poles no que tam\u00e9n reinaban Borb\u00f3ns emparentados cos da casa espa\u00f1ola-. Ti\u00f1a ademais a oposici\u00f3n dos cat\u00f3licos en xeral, a causa da cuesti\u00f3n romana. Por riba, a elecci\u00f3n de Amadeu coincidiu co sospeitoso asasinato do xeneral Juan Prim, o seu maior sustentador, o 27 de decembro de 1870, mentres o futuro rei navegaba cara Espa\u00f1a.\nAmadeu, por outra banda, non soubo recuperar posici\u00f3ns cerca da Igrexa espa\u00f1ola ou da aristocracia, nin foi quen de conseguir con rapidez un dominio suficiente da lingua castel\u00e1. Contribu\u00edu a complicar a situaci\u00f3n a revolta separatista en Cuba, colonia espa\u00f1ola naquela altura.\nO novo rei baseaba o seu propio poder no apoio do Partido Progresista, que dominaba as Cortes, mais a situaci\u00f3n non foi est\u00e1bel, de xeito que nos dous anos de reinado houbo diversos gobernos. Cando os progresista, se dividiran en mon\u00e1rquicos e constitucionalistas, a inestabilidade aumentou. O 19 de xullo de 1872 o rei sufrir\u00eda unha tentativa de asasinato. Unha forte rebeli\u00f3n carlista estalou no Pa\u00eds Vasco, Navarra e Catalu\u00f1a (Terceira guerra carlista), ao tempo de acci\u00f3ns prorrepublicanas no pa\u00eds enteiro. O corpo de artillar\u00eda montou un mot\u00edn. Dise que Amadeu exclamaba con frecuencia, en italiano, \u00ab\"Ah, per Bacco, non capisco niente!\"\u00bb (\"Ai, por Baco, non entendo nada!\")\nAs\u00ed, apenas con dous anos de reinado, Amadeu proclamou que, sen apoio popular, non era pos\u00edbel reinar. O 11 de febreiro de 1873 abdicou, pronunciando no Pazo das Corte o discurso de renuncia. As dez da tarde dese mesmo foi proclamada a Rep\u00fablica en Espa\u00f1a.\nRegreso a Italia.\nCompletamente incomodado Amadeu tornou a Tur\u00edn onde recibiu o t\u00edtulo de Duque de Aosta. Pouco tempo despois agravouse a sa\u00fade da Duquesa Mar\u00eda Victoria, que falecer\u00eda o 8 de novembro de 1876 debido a unha tuberculose. Nos anos seguintes o Duque de Aosta tivo alg\u00fans cargos representativos baixo o reinado do seu irm\u00e1n, que accedera ao trono italiano en 1878, como Humberto I.\nNo 1888, logo de doce anos de viuvez, casou en segundas nupcias o 11 de setembro de 1888, en Tur\u00edn, coa xove Maria Letizia Bonaparte (Par\u00eds, 20 de novembro de 1866 - Moncalieri, 25 de outubro de 1926), da que tivo dous fillos.\nDous anos despois, en 1890, con corenta e cinco anos, falec\u00eda a causa dunha pulmon\u00eda.\nNa s\u00faa honra, recibiu o seu nome o Lago Amadeus en Australia central."}
{"id": "46993", "revid": "17467", "url": "https://gl.wikipedia.org/wiki?curid=46993", "title": "AVE", "text": ""}
{"id": "46994", "revid": "5863", "url": "https://gl.wikipedia.org/wiki?curid=46994", "title": "Francisco Serrano Dom\u00ednguez", "text": "Francisco Serrano Dom\u00ednguez, nado en Isla de Le\u00f3n (C\u00e1diz) o 17 de decembro de 1810 e finado en Madrid o 25 de novembro de 1885, Duque de la Torre, foi un militar e pol\u00edtico espa\u00f1ol. Capit\u00e1n Xeneral de Cuba (1859-1862), Presidente do Senado (1865-1866 e 1883-1884), Presidente do Consello de Ministros (1868-1868, (1871-1871) e (1872-1872), Rexente (1869-1870) e Presidente do Goberno de Espa\u00f1a (1874-1874).\nTraxectoria.\nSerrano naceu durante o asedio franc\u00e9s de C\u00e1diz, fillo dun militar liberal. Ingresou no ex\u00e9rcito en 1822, ascendendo por m\u00e9ritos propios durante a Primeira Guerra Carlista (1833-1840). En 1839 se incorporou ao Partido Progresista de Espartero.\nDurante a Rexencia de Espartero (1841), foi nomeado por este mariscal e Ministro da Guerra. Despois, por\u00e9n, virouse contra o excesivo poder do rexente, cooperando con Juan Prim para derrocalo (1843). Entre 1846-1848 ser\u00eda amante da ra\u00ed\u00f1a Isabel II, sobre a cal exerceu unha grande influencia pol\u00edtica.\nSerrano espertaba receos entre os pol\u00edticos moderados da \u00e9poca. En 1848, foi nomeado Capit\u00e1n Xeneral de Granada, para telo afastado da Corte. Decidiu apartarse da pol\u00edtica, dimitindo do cargo que ostentaba, casou e ded\u00edcouse a viaxar.\nCando en 1854 estala unha revoluci\u00f3n progresista, Serrano volta a apoiar a Espartero. Ao longo do Bienio Progresista, que ent\u00f3n comezara, foi director xeneral de Artillar\u00eda, ali\u00f1\u00e1ndose cos centristas que impulsa O\u2019Donnell a trav\u00e9s do partido Uni\u00f3n Liberal.\nSer\u00eda m\u00e1is tarde embaixador en Par\u00eds, (1856); Capit\u00e1n Xeneral de Cuba (1859-1862) e Ministro de Estado (1863). Foi nesa altura que a ra\u00ed\u00f1a, Isabel II, o nomea duque de la Torre.\nUn ano despois da morte de O\u2019Donnell (5-XI-1867), Serrano sucederao como xefe da Uni\u00f3n Liberal, sumando este partido \u00e1s conspiraci\u00f3ns antidin\u00e1sticas de progresistas e dem\u00f3cratas. Participar\u00e1 de contado e decisivamente na Revoluci\u00f3n de 1868, que destronar\u00eda a Isabel II, vencendo \u00e1s tropas gobernamentais na batalla de Alcolea.\nPresidente de Goberno e Rexente.\nTriunfante a revoluci\u00f3n, de seguido foi nomeado Presidente do Goberno Provisorio (1868-1869) e, vacante a xefatura do Estado, recaeu sobre el, como Presidente do poder executivo (1869-1870). No tempo no que se aceptou a instauraci\u00f3n dun r\u00e9xime mon\u00e1rquico para Espa\u00f1a e, mentres non chegaba o novo rei, as Cortes nomearon a Serrano como Rexente, con tratamento de Alteza. Unha vez instaurada a monarqu\u00eda democr\u00e1tica coa coroaci\u00f3n de Amadeu de Savoia, Serrano devolveu os poderes de que fora investido. Con Amadeu foi chamado a presidir o goberno en d\u00faas ocasi\u00f3ns (1871 e 1872).\nCando estala a Terceira Guerra Carlista, Serrano derrotar\u00eda ao pretendente Carlos (VII) en Oroquieta, asinando o Acordo de Amorebieta, coa esperanza de acabar co conflito (1872). O rexeitamento deste convenio polas Cortes, provocar\u00eda a ca\u00edda de Serrano do goberno. Admitir\u00eda a proclamaci\u00f3n da Primeira Rep\u00fablica, a\u00ednda que ter\u00eda que exiliarse pola s\u00faa implicaci\u00f3n nunha conspiraci\u00f3n (1873).\nXefe de Estado.\nLogo do golpe de estado do xeneral Pav\u00eda, que disolve as Cortes republicanas o 2 de xaneiro de 1874, Serrano ser\u00e1 nomeado Presidente do goberno e do poder executivo, instaurando unha sorte de ditadura republicana de talante conservador. A s\u00faa ambici\u00f3n era perpetuarse como ditador, a\u00ednda que convidou \u00e1s tarefas gobernamentais tanto a Emilio Castelar como a Antonio C\u00e1novas del Castillo, que refugaron. Ao tempo a destruci\u00f3n das forzas republicanas, e os conflitos carlista e cubano, que continuaban, abrir\u00e1n cami\u00f1o para a restauraci\u00f3n dos Borb\u00f3ns, precipitada a final daquel mesmo ano polo pronunciamento de Mart\u00ednez Campos en Sagunt, 29 de decembro de 1874. Serrano acepta o novo rei, Afonso XII, pretendendo xogar un papel importante no novo r\u00e9xime como xefe do Partido Constitucional. Pero as s\u00faas aspiraci\u00f3ns foran desde\u00f1adas por C\u00e1novas e polo rei, preferindo a Sagasta como l\u00edder liberal, raz\u00f3n pola cal se escindir\u00e1 co grupo da Izquierda Din\u00e1stica (1881).\nO seu labor de goberno, logo de tantas peripecias, resultou insignificante, am\u00e9n de que foi un pol\u00edtico sen ideais nin proxectos, cunha ambici\u00f3n de poder que o far\u00eda mudar frecuentemente de orientaci\u00f3n e de lealdades: ser\u00eda as\u00ed alcumado o \"Xudas de Arjonilla\", pola s\u00faa veleidade e polo lugar onde posu\u00eda unha propiedade."}
{"id": "46996", "revid": "1576", "url": "https://gl.wikipedia.org/wiki?curid=46996", "title": "Inxe\u00f1er\u00eda software", "text": ""}
{"id": "46999", "revid": "25871", "url": "https://gl.wikipedia.org/wiki?curid=46999", "title": "Ciclo de desenvolvemento", "text": "O ciclo de desenvolvemento \u00e9 a formalizaci\u00f3n dunha evoluci\u00f3n que sofren todos os produtos do mundo real. Comunmente ter\u00e1 as fases de nacemento, desenvolvemento, madurez e morte.\nCiclo de vida dun produto inform\u00e1tico.\nO desenvolvemento dun sistema inform\u00e1tico trae consigo tres etapas: a definici\u00f3n, o desenvolvemento e o mantemento. Estes pasos encontraranse sempre, independentemente do tama\u00f1o, da complexidades e da \u00e1rea de aplicaci\u00f3n.\nEstes ciclos de vida son retroalimentados, de forma que, estando nunha das fases, poderemos retroceder se atopamos erros mediante revisi\u00f3ns na documentaci\u00f3n."}
{"id": "47001", "revid": "98629", "url": "https://gl.wikipedia.org/wiki?curid=47001", "title": "Ra\u00fal Dans", "text": "Ra\u00fal Dans Mayor, nado na Coru\u00f1a o 30 de maio de 1964, \u00e9 un dramaturgo, guionista e actor de dobraxe galego.\nTraxectoria.\nIniciou a s\u00faa andaina como escritor nas emisoras de RNE e RCE, das que foi guionista de programas de ficci\u00f3n, integr\u00e1ndose na Compa\u00f1\u00eda Lu\u00eds Seoane, na que actuou en montaxes escritas e dirixidas por Manuel Lourenzo. \nProtagonizou en 1988 \"O mozo que chegou de lonxe\" (CDG), dirixida por Mario Gas. Desde ent\u00f3n continuou como dramaturgo e guionista.\n\u00c9 un dos autores teatrais m\u00e1is destacados da chamada Xeraci\u00f3n dos 90. As s\u00faas obras acadaron os m\u00e1is destacados premios que se convocan na Galiza -o \u00c1lvaro Cunqueiro e o Rafael Dieste-, as\u00ed como, no \u00e1mbito da dramaturxia espa\u00f1ola, o Premi Born coa s\u00faa obra \"Derrota\". A s\u00faa obra non deixou de editarse desde que irrompeu no panorama literario, e \"Lugar\", a s\u00faa peza m\u00e1is sobranceira, foi publicada na Biblioteca Galega 120 de \"La Voz de Galicia\" e representada polo Centro Dram\u00e1tico Galego.\nComo guionista formou parte dos equipos de creaci\u00f3n e escritura da meirande parte das series de ficci\u00f3n da TVG dos \u00faltimos tempos: \"Pratos combinados\", \"A vida por diante\", \"A mi\u00f1a sogra e mais eu\", \"Terra de Miranda\", \"As leis de Celavella\" etc. Traballa tam\u00e9n como actor de dobraxe."}
{"id": "47002", "revid": "89787", "url": "https://gl.wikipedia.org/wiki?curid=47002", "title": "Web 2.0", "text": "O termo Web 2.0 ou Web Social, comprende aqueles lugares web que permiten compartir informaci\u00f3n e intercambiala. At\u00f3panse dese\u00f1adas de xeito intuitivo, centr\u00e1ndose no usuario e colaborando na World Wide Web. A Web 2.0 describe unha evoluci\u00f3n que separa unha primeira etapa na que os suxeitos son pasivos, s\u00f3 reciben informaci\u00f3n..., dunha segunda etapa na que aparecen contribuci\u00f3ns e colaboraci\u00f3ns por parte de todos os usuarios (en portais ou comunidades virtuais de distinto tipo como Twitter, Instagram ou Youtube). Exemplos de Web 2.0 son as comunidades web, os servizos web, as aplicaci\u00f3ns web, os servizos de redes sociais, os servizos de aloxamento de v\u00eddeos, as wikis, blogs, mashups e folcsonom\u00edas.\nHistoria.\nTim Bernes-Lee e Robert Cailliau inventaron a web ao redor do ano 1990 e durante estas d\u00faas \u00faltimas d\u00e9cadas sufriu unha evoluci\u00f3n asombrosa. En outono de 2001 produciuse o estalido da burbulla tecnol\u00f3xica, o que provocou que moitas empresas desaparecesen do mercado ou visen fortemente reducidas as s\u00faas expectativas, pero isto non pasou con todas. Algunhas sobreviviron e outras apareceron con novas ideas e novos modelos de negocio. \u00a0No ano 2004 d\u00faas empresas do sector inform\u00e1tico O\u2019Reilly e MEdiaLive International, realizaron unha tormenta de ideas para analizar aquelas que superaran a crise e poder identificar as caracter\u00edsticas claves do \u00e9xito; as que non o superaron foron denominadas \"Web 1.0\" e as que si, ou estaban tendo \u00e9xito nese momento, denomin\u00e1ronse \"Web 2.0\". Definiron o termo \"Web 2.0\" como unha segunda xeraci\u00f3n na historia da web baseada en comunidades de usuarios e unha gama especial de servizos e aplicaci\u00f3ns de Internet que se modifican grazas \u00e1 participaci\u00f3n social (Palomo, R.; Ruiz, J.; S\u00e1nchez, J., 2008, p.\u00a013).\nNo seu primeiro traballo O\u2019Reilly non d\u00e1 unha definici\u00f3n de Web 2.0, as\u00ed que cando se lle pediu esa definici\u00f3n enviou unha mensaxe ao blog da s\u00faa empresa defin\u00edndoa. Afirmou que as aplicaci\u00f3ns web 2.0 son aquelas que sacan partido \u00e1s vantaxes intr\u00ednsecas da web, ofrecendo un servizo continuamente actualizado que mellora canta m\u00e1is xente o use, empregando e remexendo os datos de m\u00faltiples recursos, inclu\u00edndo os usuarios individuais, \u00e1 vez que ofrecen os seus propios datos e servizos de tal forma que poder ser reempregados por outros, creando unha \u201carquitectura de participaci\u00f3n\u201d na rede, indo m\u00e1is al\u00e1 da p\u00e1xina da Web 1.0 para ofrecer experiencias de usuario cada vez m\u00e1is ricas.\nAntes da chegada das tecnolox\u00edas da Web 2.0 empreg\u00e1banse p\u00e1xinas est\u00e1ticas programadas en HTML (Hyper Text Markup Language) que non eran actualizadas de forma continua. Os sitios Web 2.0 act\u00faan m\u00e1is como puntos de encontro ou webs dependentes de usuarios que como webs tradicionais.\nA Web Social, ou Web 2.0, \u00e9 un concepto que nace no ano 2004 como complemento aos servizos xa existentes en Internet: a web, os servizos e portais de busca de informaci\u00f3n (Google, Yahoo), os sistemas de comunicaci\u00f3n (correo electr\u00f3nico, foros etc.)\u2026\nSegundo o creador do termo 2.0 as diferenzas fundamentais entre a \u00e9poca do PC e a era da Web 2.0 \u00e9 o feito de que Internet se transformou en plataforma. En lugar de engadir unha funci\u00f3n, as novas aplicaci\u00f3ns magnifican os efectos da rede, cantas m\u00e1is persoas as empreguen, m\u00e1is mellorar\u00e1n estas. Por outra parte, todos os servizos da Web 2.0 implican un cambio b\u00e1sico no fluxo de informaci\u00f3n e de datos. Nos servizos baseados na Web 1.0 o fluxo de datos era desde os servidores aos clientes, \u00e9 dicir, o fluxo era de baixada ou intercambio de datos desde o emisor ao receptor. Agora, nos servizos baseados na Web 2.0, a tendencia inv\u00e9rtese e comeza a haber tanto fluxo de baixada de datos e informaci\u00f3n, como fluxo de subida de datos dende o cliente ao servidor; o receptor conv\u00e9rtese tam\u00e9n en emisor.\nPor outro lado, a arquitectura hipertextual ten caracterizado a Web, xa que as ciencias humanas e sociais te\u00f1en acostumado usala como colecci\u00f3n din\u00e1mica de textos e documentos que d\u00e1 paso a novas arquitecturas que fan fincap\u00e9 na interacci\u00f3n e o intercambio de saberes, potenciando a mutaci\u00f3n e ata a confusi\u00f3n de roles entre aqueles que escriben os contidos e aqueles que os len. En consecuencia, todos estes servizos proporcionan un avance tanto tecnol\u00f3xico coma intelectual e ao mesmo tempo permiten a todos os usuarios cunha conexi\u00f3n a Internet participaren neste avance inform\u00e1tico a nivel xeral.\nOrixe do termo.\nO termo foi utilizado por primeira vez por Darcy DiNucci en 1999, no seu artigo \"Frsgmented future\", a\u00ednda que non foi ata 2004 cando Tim O\u00b4Reilly o popularizou. O termo acu\u00f1ado por Darcy DiNucci foi popularizado m\u00e1is tarde por de nunha con Craig Cline de MediaLive para desenvolver ideas para unha conferencia.\nDougherty suxeriu que a web estaba nun renacemento, con regras que cambiaban e modelos de negocio que evolucionaban. Dougherty puxo exemplos \u2014\" era a Web 1.0; AdSense \u00e9 a Web 2.0. \u00e9 Web 2.1: Flickr \u00e9 web 2.0\"\u2014 en vez de definici\u00f3ns, e recrutou a para dar unha perspectiva empresarial, O\u00b4Reilly Media, Battelle, e MediaLive lanzou a s\u00faa primeira conferencia sobre a Web 2.0 en outubro de 2004. A segunda conferencia celebrouse en outubro de 2005.\nEn 2005, Tim O\u00b4Reilly definiu o concepto de Web 2.0. Un mapa mental elaborado por Markus Argermeir concreta a relaci\u00f3n do termo Web 2.0 con outros conceptos. Na s\u00faa conferencia, O\u00b4Reilly, Battelle e Edouard resumiron os principios clave que cren que caracterizan as aplicaci\u00f3ns web 2.0: a comunidade como plataforma; efectos de rede conducidos por unha \"arquitectura de participaci\u00f3n\"; innovaci\u00f3n e desenvolvedores independentes; pequenos modelos de negocio capaces de volver a difundir servizos e contidos; o perpetuo beta; software por encima dun s\u00f3 aparello.\nEn xeral, cando mencionamos o termo Web 2.0 refer\u00edmonos a unha serie de aplicaci\u00f3ns e p\u00e1xinas de Internet que utilizan a intelixencia colectiva (concepto de software social) para proporcionar servizos interactivos en rede.\nCambios con respecto \u00e1 Web 1.0.\nO cambio da Web 1.0 \u00e1 2.0 supuxo un cambio radical na forma de entender estes servizos. Un cambio entendido dende unha perspectiva integradora, coa cal todos os usuarios poder\u00e1n beneficiarse activamente. As caracter\u00edsticas m\u00e1is significativas son as seguintes:\nDifusi\u00f3n audiovisual a trav\u00e9s da Web 2.0.\nCoa chegada do mundo dixital, os medios de comunicaci\u00f3n tradicionais tiveron que traballar duro para adaptarse a estas novas innovaci\u00f3ns. Por este motivo aparecen novos medios que ofrecen todos os seus contidos a trav\u00e9s de Internet.\nAdemais de novas formas de acceder aos medios e de contidos cr\u00e9anse outros h\u00e1bitos entre os usuarios. E \u00e9 que os medios audiovisuais online permiten que a audiencia te\u00f1a unha liberdade de horarios e poida acceder a calquera contido en calquera momento e lugar.\nM\u00fasica.\nCoa chegada da era dixital aparecen televisi\u00f3ns e radios online que colgan na rede todos os seus contidos, que poden ser descargados nun ordenador ou reprodutor multimedia a trav\u00e9s dos podcast. Este sistema de descarga \u00e9 totalmente legal, xa que no fondo sup\u00f3n a parte dunha estratexia de distribuci\u00f3n. Co mesmo, cons\u00e9guese o achegamento a grupos de interese, xa que a interactividade coa audiencia \u00e9 agora posible a trav\u00e9s das subscrici\u00f3ns RSS, onde calquera pode elixir as canles que m\u00e1is lle interesan e recibir todas as novidades.\nAdemais dos usuarios tam\u00e9n os artistas emerxentes te\u00f1en un lugar no audiovisual online, xa que a forma de distribuci\u00f3n dos seus produtos \u00e9 maior. Grazas a estas plataformas, os seus proxectos poden chegar a todas as partes do mundo a trav\u00e9s da rede e de forma m\u00e1is econ\u00f3mica, xa que non hai que investir en canles de distribuci\u00f3n nin gravaci\u00f3n en formatos anal\u00f3xicos.\nYouTube, que comezou sendo unha simple rede social, \u00e9 empregada cada vez m\u00e1is como plataforma de promoci\u00f3n de artistas. Serviu para que grupos musicais se desen a co\u00f1ecer, as\u00ed todos te\u00f1en un perfil na p\u00e1xina, sendo \u00e1s veces m\u00e1is visitada que a p\u00e1xina oficial. M\u00e1is dun mill\u00f3n de artistas e grupos promocionan a s\u00faa m\u00fasica polo sistema de descarga gratu\u00edto en Internet, segundo datos da Asociaci\u00f3n de M\u00fasica en Internet (AMI).\nPero tam\u00e9n outros programas axudan ao descubrimento e distribuci\u00f3n de contidos musicais a trav\u00e9s de aplicaci\u00f3ns que permiten escoitar e ver de forma online. No caso da m\u00fasica \u00e9 moi t\u00edpico o uso do streaming, como \u00e9 o caso do Spotify, Rockolafm ou Goear, entre outros. P\u00f3dese dicir que o acceso \u00e1 m\u00fasica \u00e9 m\u00e1is f\u00e1cil a trav\u00e9s destas aplicaci\u00f3ns que permiten a s\u00faa escoita de forma gratu\u00edta, con anuncios publicitarios polo medio, e compartir listas de reproduci\u00f3ns. A forma de selecci\u00f3n tam\u00e9n mostra moita interactividade, xa que o usuario pode elixir a m\u00fasica que quere o\u00edr segundo \u00e1s s\u00faas preferencias e inclusive segundo o seu estado de \u00e1nimo.\nFotograf\u00eda.\nNa fotograf\u00eda, co uso das c\u00e1maras dixitais, xorde a necesidade dun \u00e1lbum dixital, unha maneira de almacenar e da mesma forma poder compartir con outras persoas as fotos/imaxes. Hai diversos sitios que permiten subir as nosas fotos ou almacenar imaxes para compartir ou darlle diferentes usos. Debido ao crecemento acelerado da rede, f\u00edxose necesario ter sitios espec\u00edficos para gardar a gran cantidade de imaxes que se usaban na rede, \u00e9 as\u00ed como moitas persoas utilizan estes sitios como hospedaxe de imaxes para as p\u00e1xinas webs ou os blogs ou efectivamente \u00fasano coma \u00e1lbums para compartir cos amigos e familiares. Charles Oppenheimer tam\u00e9n defende o uso de determinadas aplicaci\u00f3ns, tales como Youtube, Flickr, Facebook... todo isto relacionado co tema das pol\u00edticas de dereitos de privacidad na Web 2.0. Efectivamente Flickr \u00e9 a idea b\u00e1sica de compartir fotograf\u00edas cunha comunidade de persoas. A rede do Flickr \u00e9 grande, infinidade de persoas xa te\u00f1en conta e comparten as s\u00faas fotos entre eles, xa sexan totalmente desco\u00f1ecidos ou amigos e familiares. P\u00f3dense compartir as fotos con todo o mundo ou soamente compartilas con certas persoas de maneira privada; ademais, permite etiquetar e comentar as fotos e a opci\u00f3n de agregar etiquetas \u00e1s fotos con pequenos comentarios a certas partes da imaxe. Pode que a forma de subir fotograf\u00edas sexa un pouco lenta, pero para iso existe o programa Flickr Uploadr que permite de forma r\u00e1pida escoller as fotograf\u00edas do ordenador para subilas \u00e1 conta de Flickr. Ao posu\u00edr unha conta de Flickr gratu\u00edta, p\u00f3dese cargar ata 100 MB en fotos cada mes. Este \u00e9 un l\u00edmite de ancho de banda e non unha cantidade do espazo nos servidores de Flickr.\nTelevisi\u00f3n.\nA converxencia de medios que se est\u00e1 levando a cabo durante os \u00faltimos anos provocou a cada vez maior fusi\u00f3n entre televisi\u00f3n e Internet. Os soportes para que esta uni\u00f3n se leve a cabo son o ordenador, a televisi\u00f3n e o tel\u00e9fono m\u00f3bil. Ao principio a relaci\u00f3n entre os dous primeiros medios base\u00e1base sobre todo nas p\u00e1xinas webs das canles de televisi\u00f3n, e m\u00e1is adiante f\u00f3ronse creando p\u00e1xinas como Zattoo, Dalealplay o TVgratis nas que se pode ver a programaci\u00f3n da televisi\u00f3n online. A principal consecuencia disto \u00e9 a televisi\u00f3n \u00e1 carta e as novas aplicaci\u00f3ns 2.0 online complementarias a esta.\nA televisi\u00f3n personalizada consiste en que o espectador escolle os programas televisivos que queira ver as\u00ed como a s\u00faa grella, de acordo cos seus gustos e intereses. As p\u00e1xinas das canles de televisi\u00f3n desenvolveron en gran parte esta iniciativa. Por outra parte, hai canles de televisi\u00f3n unicamente dispo\u00f1ibles en Internet, nas que se poden visualizar os programas previamente escollidos, moitos propiedade das canles televisivas. Pero tam\u00e9n hai canles independentes especializadas unicamente en Internet, a maior\u00eda tem\u00e1ticas. Poden ser de pago ou gratu\u00edtas. Normalmente sit\u00faanse nunha web 2.0 na que tam\u00e9n se pode escoller a programaci\u00f3n.\nA maior parte deste tipo de webs son p\u00e1xinas para crear unha canle personalizada. Recollen varias canles, xa sexan de televisi\u00f3n p\u00fablica ou privada, por cable, tem\u00e1ticas etc\u2026 Outras aplicaci\u00f3ns 2.0 son as que permiten ao usuario crear a s\u00faa propia canle de televisi\u00f3n online. Recentemente, apareceu unha rede social, queveo.tv, que filtra e recomenda canles televisivas segundo as preferencias do usuario. Nas webs das canles de televisi\u00f3n aparece a programaci\u00f3n das s\u00faas canles online e incluso se venden produtos relacionados por Internet. Estes son poucos exemplos, pero a aparici\u00f3n destes servizos 2.0 complementario \u00e1 televisi\u00f3n online vai cada d\u00eda en aumento. Todo isto provoca unha evoluci\u00f3n dos produtos audiovisuais que se est\u00e1n adaptando aos cambios. O caso m\u00e1is claro \u00e9 o de series que unicamente se retransmiten por Internet, e que est\u00e1n concibidas para iso, incluso algunhas coa posibilidade de que o espectador infl\u00faa na evoluci\u00f3n da historia. Un exemplo claro \u00e9 \"Malviviendo\". Esta evoluci\u00f3n tam\u00e9n afecta \u00e1 publicidade, que est\u00e1 facendo maior uso de m\u00e9todos alternativos aos convencionais coma o mercadotecnia viral.\nCultura do clip.\nRespecto ao v\u00eddeo, a cultura do clip describe a importancia adquirida en Internet coma fen\u00f3meno cultural e p\u00f3dese definir como a capacidade para ver, buscar, crear, compartir e distribu\u00edr v\u00eddeos de pequeno formato (clip) e baixa resoluci\u00f3n a trav\u00e9s de Internet e de forma viral. A posibilidade de que potencialmente calquera persoa poida colgar v\u00eddeos de curta duraci\u00f3n en espazos que outorgan gran visibilidade sen ter que someterse a uns determinados est\u00e1ndares de calidade, e ademais estimulando a s\u00faa redifusi\u00f3n por parte doutros usuarios abre v\u00eda a un novo tipo de consumo audiovisual.\nInclusive, a cultura do clip acolle ferramentas de afeccionados de produci\u00f3n de imaxes, coma os tel\u00e9fonos m\u00f3biles ou outro tipos de c\u00e1maras que nestes espazos atopan unha perfecta plataforma de experimentaci\u00f3n. Finalmente a cultura do clip rompe coa filosof\u00eda do broadcast (difusi\u00f3n) ao obter partido tanto da distribuci\u00f3n viral dos contidos coma das posibilidades dos sistemas de subscrici\u00f3n, que permiten recibir ao usuario directamente no seu ordenador os contidos que lle interesan. A pr\u00e1ctica do videoblogging e espazos web de enorme popularidade coma Youtube, Veoh, Vimeo, Megavideo, entre outros moitos, son alg\u00fans dos seus principais expo\u00f1entes. As implicaci\u00f3ns da cultura do clip son diversas e complexas.\nMercadotecnia viral.\nAs compa\u00f1\u00edas publicitarias entenderon rapidamente as posibilidades da cultura de clip a trav\u00e9s da difusi\u00f3n viral de contidos promocionais, incorporando os propios usuarios como elemento clave da difusi\u00f3n da campa\u00f1a. As\u00ed, non se trata de ir buscar o v\u00eddeo viral en Youtube, sen\u00f3n estender masivamente o seu impacto a trav\u00e9s do correo electr\u00f3nico ou a telefon\u00eda 3G.\nTr\u00e1tase pois dunha estratexia de mercadotecnia que encaixa directamente coas pr\u00e1cticas que est\u00e1n levando a cabo diferente empresas publicitarias en Internet. A mercadotecnia ou a publicidade viral bas\u00e9ase precisamente en conseguir que sexan os consumidores os que difundan e compartan con outro contido patrocinado por unha marca, sexan bromas visuais, anuncios publicitarios suficientemente atractivos, canci\u00f3ns, xogos ou fotograf\u00edas. As\u00ed os expertos do sector falan de mercadotecnia cidad\u00e1 para definir o interese en integrar o p\u00fablico non s\u00f3 como consumidor, sen\u00f3n tam\u00e9n como produtor.\nDesde un punto de vista cr\u00edtico, Richard Maxwell e Toby Miller advirten que con este tipo de pr\u00e1cticas, os individuos integr\u00e1monos dentro da cadea de produci\u00f3n e promoci\u00f3n de produtos de consumo, convert\u00e9ndonos non s\u00f3 en p\u00fablico obxectivo sen\u00f3n en man de obra cultural.\nAdemais a presenza en Youtube dunha imaxe \u201ccapturada\u201d da televisi\u00f3n convencional sup\u00f3n un excelente \u00edndice de popularidade tanto ou m\u00e1is representativo que os \u00edndices de audiencia. O prop\u00f3sito deste tipo de usuarios non \u00e9 captar a atenci\u00f3n da industria, nin alimentar os zappings, o seu impulso contrib\u00fae \u00e1 apertura dos contidos e a \u201ccaptura\u201d de instant\u00e1neas que rompen o modelo lineal e programado da televisi\u00f3n convencional.\nWeb 2.0 en educaci\u00f3n.\nA educaci\u00f3n at\u00f3pase ligada a este termo case dende os seus inicios. As oportunidades educativas que se derivan da Web 2.0 son innumerables xa que grazas \u00e1s s\u00faas aplicaci\u00f3ns e servizos os docentes e os estudantes poden crear, distribu\u00edr e compartir os contidos cunha gran versatilidade e unha ampla difusi\u00f3n.\nO seu impacto \u00e9 tan extraordinario que xa se fala de Docencia 2.0 ou Educaci\u00f3n 2.0 para facer referencia \u00e1s metodolox\u00edas educativas que empregan esta ferramenta. Concretamente, \u00e9 a partir do 2006 cando \"o apelido\" 2.0 se comeza a utilizar en artigos educativos e xa no 2007 cando o termo \"2.0\" e \"docencia\" figura nos artigos de profesores de universidades espa\u00f1olas.\nA bidireccionalidade desta Web e por conseguinte o seu car\u00e1cter interactivo propicia un avance da educaci\u00f3n. Unha educaci\u00f3n que asenta os seus piares na aprendizaxe en colaboraci\u00f3n na que os estudantes e docentes toman esta ferramenta como unha plataforma virtual para compartiren actividades, informaci\u00f3ns e produtos acordes coa docencia que se est\u00e1 impartindo. Algunhas das plataformas\u2014Blackboard o Moodle\u2014 favorecen a interacci\u00f3n entre estudantes: debates de foros, compartir ideas a trav\u00e9s do chat, baixadas de recursos, env\u00edo de tarefas, creaci\u00f3n de wikis...\nA educaci\u00f3n, polo tanto, crece e cambia. Este concepto do que vimos falando \u2014Educaci\u00f3n 2.0\u2014 desenvolve actitudes, capacidades e competencias a trav\u00e9s de medios e ferramentas como as aplicaci\u00f3ns 2.0. No caso das actitudes, obs\u00e9rvase un paso de xigante deixando atr\u00e1s o individualismo, fomentando actitudes de colaboraci\u00f3n, respecto e altru\u00edsmo. As capacidades que se potencian c\u00e9ntranse en favorecer o pensamento creativo, xesti\u00f3n propia do co\u00f1ecemento ou un pensamento cr\u00edtico e, por outro lado, destacando algunhas competencias como comunicarse, colaborar, producir ou investigar.\nPere Marqu\u00e8s establece alg\u00fans dos valores educativos e pedag\u00f3xicos m\u00e1is importantes desta ferramenta:\nEscola 2.0.\nEscola 2.0 ten un significado moito m\u00e1is al\u00f3 que dixitalizar libros e po\u00f1er m\u00e1is e mellores medios tecnol\u00f3xicos, substitu\u00edr software libre por privado e formar o profesorado en como se conecta un a Internet.\nAspectos b\u00e1sicos que a Escola 2.0 debe cumprir:\nNos centros educativos de Espa\u00f1a implantouse un programa denominado Escola 2.0 coa intenci\u00f3n de integrar as Tecnolox\u00edas da Informaci\u00f3n e da Comunicaci\u00f3n (TIC) mediante a posta en marcha das aulas dixitais, aulas dotadas de infraestruturas tecnol\u00f3xicas e de conectividade.\nO programa Escola 2.0 base\u00e1base nos seguintes eixos de intervenci\u00f3n:"}
{"id": "47003", "revid": "98629", "url": "https://gl.wikipedia.org/wiki?curid=47003", "title": "Virxilio", "text": "Publio Virxilio Mar\u00f3n, en lat\u00edn Publius Vergilius Maro, nado en Pietole o 15 de outubro do 70 a. C. e finado en Brindisi o 21 de setembro do 19 a. C., foi un poeta latino, considerado o maior poeta de Roma e do seu Imperio.\nTraxectoria.\nA biograf\u00eda tradicional de Virxilio consid\u00e9rase que depende dunha obra perdida de Varius, editor de Virxilio, que foi inclu\u00edda nunha biograf\u00eda por Suetonio, e dos comentarios de Servius e Donatus. A\u00ednda que non hai d\u00fabida de que nestes comentarios existe moita informaci\u00f3n real sobre Virxilio, algunha das circunstancias vitais son inferencias feitas a partir da s\u00faa poes\u00eda e alegor\u00eda. Por este motivo, a biograf\u00eda tradicional de Virxilio resulta problem\u00e1tica.\nVirxilio naceu en Andes, localidade identificada tradicional, co actual lugar de Virgilio, en Pietole, ao p\u00e9 de Mantua. A an\u00e1lise do seu nome leva a pensar que descend\u00eda de colonos romanos. Macrobius indica que o pai de Virxilio era de clase humilde, mais os estudosos xeralmente cren que proced\u00eda dunha familia aristocr\u00e1tica que puido ofrecerlle educaci\u00f3n. Pasou os seus primeiros anos na s\u00faa localidade natal, mais ao chegar \u00e1 adolescencia marchou para completar a s\u00faa formaci\u00f3n. Estudou primeiro en Cremona at\u00e9 os dezasete anos; o 15 de outubro de 699 da fundaci\u00f3n de Roma vestiu a toga viril e foi a Mil\u00e1n, a continuar os seus estudos. Un ano despois atop\u00e1molo en N\u00e1poles adicado ao pleno co\u00f1ecemento dos autores gregos, especialmente de Homero, Te\u00f3crito de Siracusa e Hes\u00edodo, os cales soubo asimilar correctamente, tal como se pode ver nas s\u00faas obras. Tam\u00e9n estudou algo de medicina, cosmolox\u00eda, matem\u00e1ticas e filosof\u00eda.\nNa cr\u00f3nica de Eusebio dise que Virxilio foi a Roma despois de estar en Mil\u00e1n, extremo que \u00e9 obxecto de discusi\u00f3n entre os bi\u00f3grafos virxilianos e que non foi esclarecido a\u00ednda. Na capital rematou a formaci\u00f3n en ret\u00f3rica e co\u00f1eceu importantes expo\u00f1entes da pol\u00edtica e da literatura como Cornelio Galo, Alfeno Varo e Asinio Poli\u00f3n, introduc\u00edndose no c\u00edrculo dos \"poetae novi\". A esta \u00e9poca pertencen as s\u00faas primeiras composici\u00f3ns po\u00e9ticas.\nO que si que est\u00e1 plenamente claro \u00e9 que no ano 705 da fundaci\u00f3n de Roma volveu \u00e1s s\u00faas terras de Mantua, onde posu\u00eda a modesta herdanza paterna, que coidaba e administraba. A vida do campo era o seu encanto e m\u00e1is firme afecci\u00f3n.\nA taciturnidade, a observaci\u00f3n continuada, a testalana reflexi\u00f3n, a memoria tenaz e a bondade e sinceridade eran as notas distintivas do seu car\u00e1cter. Os seus bi\u00f3grafos pres\u00e9ntannolo \"corpore et statura grandi, aquilo colore, varia valetudino, facie rusticana\", mentres outros o comparan a un Apolo, \"de branca cara, cabelo louro, corpo esvelto e delicado, voz sonora e maneiras fin\u00edsimas\". Entre estas d\u00faas descrici\u00f3ns opostas non ser\u00eda desacertado decantarse por unha media. Da s\u00faa afecci\u00f3n \u00e1 vida campesi\u00f1a orixin\u00e1ronse os seus dez poemas buc\u00f3licos denominados \"\u00c9glogas\", verdadeiro tesouro de poes\u00eda campesi\u00f1a, que sen ser absolutamente orixinal, \u00e9 un verdadeiro primor art\u00edstico e literario. \nDeixando de lado as carreiras de ret\u00f3rica, medicina e astronom\u00eda, retirouse a N\u00e1poles, a onde chegou en 48 a.C.. Nesta cidade f\u00edxose, xunto con Filodemo de Gadara, disc\u00edpulo do fil\u00f3sofo epic\u00fareo Sir\u00f3n (de quen foi mesmo amante). Por resonancia do seu cognomen coa palabra latina \"virgo\" foi alcumado \"Parthenias\" (en grego \"virxe\"). \nNaquel tempo comezou a guerra civil tralo asasinato de Xulio C\u00e9sar, que tam\u00e9n afectou moi directamente a Virxilio, quen ata viu en perigo as s\u00faas posesi\u00f3ns, a causa da s\u00faa amizade con Octavio antes que se convertese en Augusto. Caio Asinio Poli\u00f3n era legado do triunviro Marco Antonio, e en nome deste gobernaba a rexi\u00f3n de Mantua en 713 (de Roma) cando foron repartidas as terras da rexi\u00f3n entre os soldados de Octavio. A facenda paterna de Virxilio tocou en sorte a un centuri\u00f3n chamado Arrio, e ao verse o poeta desposu\u00eddo do seu fogar e patrimonio, valeuse da s\u00faa amizade con Asinio Poli\u00f3n, e da que o un\u00eda con Cornelius Gal, para que Octavio Augusto devolvese a Virxilio a s\u00faa herdaza paterna. O C\u00e9sar satisfixo os desexos dos amigos do poeta e nomeou a Alfeni Var gobernador da \"Galia Transpadana\", onde radicaban as terras de Virxilio. O novo gobernador fora compa\u00f1eiro do poeta na escola de filosof\u00eda Siro, e esforzouse por satisfacer os desexos do seu amigo, pero a soldadesca volveu apoderarse da leira de Virxilio, e este viuse non soamente desposu\u00eddo novamente, sen\u00f3n que estivo a piques de morrer v\u00edtima da rapacide dos soldados, tendo que pasar nadando o r\u00edo Minci para salvar a vida.\nNaquel tempo, Virxilio ti\u00f1a xa escrito algunha das s\u00faas famosas \u00e9glogas, e os seus amigos aconsell\u00e1ronlle que fose para Roma implorar a clemencia de Augusto. Tanto este como o seu ministro e privado Mecenas acolleron con coidado o poeta, e non soamente lle foron devoltas as s\u00faas posesi\u00f3ns, sen\u00f3n que mesmo se lle outorgou unha alta indemnizaci\u00f3n pecuniaria. En d\u00faas das s\u00faas mellores \u00e9glogas, Virxilio agradece a liberdade dos seus egrexios favorecedores e lamenta de paso os infortunios dos seus compatriotas. Virxilio pasou a residir nunha casa do barrio Esquilino de Roma, moi pr\u00f3xima aos xard\u00edns de Mecenas. Al\u00e1 reuniu unha escollida biblioteca, e viviu constitu\u00eddo no poeta \u00e1ulico por excelencia.\nA corte de Augusto comprac\u00edase de verse rodeada e celebrada polos mellores enxe\u00f1os das letras latinas. Virxilio compart\u00eda con Horacio o favor de Mecenas, e non \u00e9 de marabillar que ao escribir o seu primeiro poema, a Eneida, e ao cantar a xenealox\u00eda da familia de Octavio Augusto tecera unha coroa de encomios e vaticinios tan gratos como hiperb\u00f3licos en prol da familia imperial reinante. Dise que ao ler no fogar de Augusto o canto en que Virxilio fai desfilar os heroes e sucesores da familia Octavia, ao describir o chegada do mozo Marcel (\"morte na flor dos seus anos\"), e declamar aquel \"Tu Marcellus eris\", tan famoso nos gratos vaticinios, o emperador chorou de emoci\u00f3n e regalou ao poeta unha enorme suma de sestercios.\nAdemais de Horacio, Virxilio foi bo amigo de Tibulo, Propercio, Agripa, Mesala e Poli\u00f3. Ga\u00f1ou unha popularidade atronadora e rodeouno unha atmosfera de afecto e veneraci\u00f3n non igualada en ningunha \u00e9poca anterior e posterior. Modelo de candor, de sinceridade, de gratitude e de benevolencia con todo o mundo, Virxilio logrou ser o verdadeiro modelo e prototipo do home perfecto e exemplar, dentro da cosmogon\u00eda pag\u00e1. O seu amor ao estudo foi considerable, e a\u00ednda m\u00e1is foi o seu traballo e o coidado con que corrix\u00eda e emendaba cen veces, se era mester, os seus versos. En todas as s\u00faas obras obs\u00e9rvase o coidado e cordura con que o poeta se esforza en deixar para a posteridade obras que resistisen os embates do tempo.\nAos trinta e catro anos retirouse en N\u00e1poles, para dedicarse a escribir o seu poema xeop\u00f3nico \"As Xeorxianas\", que compuxo por consello de Mecenas, o cal desexaba encami\u00f1ar as enerx\u00edas do pobo romano no exercicio da agricultura, en que v\u00eda unha fonte de riqueza e prosperidade moi esquecida dun pobo guerreiro, que necesitaba, doutra banda, os tesouros escondidos no seo da terra para non fenecer esgotado pola penuria. Virxilio acabou no 714 (da fundaci\u00f3n de Roma) o seu poema \"As Xeorxianas\" e empregou os dez anos seguintes en escribir a \"Eneida\", o poema nacional das orixes, grandeza e esplendor de Roma.\nPor iso encami\u00f1ouse a Grecia, visitando, ademais, todos os lugares e comarcas da Asia Menor, onde Homero encadrou e emprazou as acci\u00f3ns das s\u00faas epopeas. Non lle faltaron a Virxilio ocasi\u00f3ns nin motivos de inspiraci\u00f3n para a s\u00faa epopea. Residiu en Patres, Corf\u00fa, Creta e, sobre todo, en Atenas, onde o atopou Augusto no seu regreso de Oriente. O emperador quixo que o poeta o acompa\u00f1ase de novo a Roma, e as\u00ed o fixo, pero non desembarcou en Brindisi no ano 19 aC xa que morreu a consecuencia da s\u00faa d\u00e9bil e enfermiza complexi\u00f3n, menoscabada polas fatigas dunha turbulenta navegaci\u00f3n. \nAugusto ordenou que, en contra dos desexos do autor, non se destru\u00edse o manuscrito, sen\u00f3n que se publicase cos menores cambios posibles. \nOs seus restos foron trasladados a N\u00e1poles e respectando a s\u00faa derradeira vontade foron incinerados no cami\u00f1o de Puteoli (Pozzuoli) a 3\u00a0km daquela cidade, cerca da gruta de Posillipo, onde hoxe est\u00e1 o Parque da Tumba de Virxilio (\"Parco della Tomba di Virgilio\"). \nNo seu sepulcro p\u00faxose esta inscrici\u00f3n, atribu\u00edda ao mesmo poeta, a\u00ednda que sen unha fonte clara:\nFixo herdeiros en Valeri Procul, a Augusto, Mecenas, Lucio Vario e Plotio Tuca. Estes dous \u00faltimos foron quen coidaron das primeiras transcrici\u00f3ns das s\u00faas obras, sen que se pos\u00faa ning\u00fan c\u00f3dice contempor\u00e1neo, posto que as primeiras co\u00f1ecidas son, como m\u00e1is antigas, do s\u00e9culo V ou VI.\nMotivos para escribir as obras.\nNo ano 37 aC. escribiu as \"\u00c9glogas\" ou \"Buc\u00f3licas\", poemas que exaltan a vida pastoral, a imitaci\u00f3n dos \"Idilios\" do poeta grego Te\u00f3crito. A\u00ednda que estilizados e idealistas dos personaxes campesi\u00f1os, incl\u00faen referencias a feitos e persoas do seu tempo. Na famosa \u00e9gloga IV, c\u00e1ntase a chegada dun neno que traer\u00e1 unha nova idade dourada a Roma. A cultura posterior atopou un vaticinio do nacemento de Cristo.\nEntre o 36 e o 29 aC., compuxo Virgilio as \"Ge\u00f3rgiques\", poema que \u00e9 un tratado da agricultura, destinado a proclamar a necesidade de restablecer o mundo labrador tradicional en Italia.\nFinalmente, o poeta dedicou once anos a escribir a \"Eneida\", un poema en doce libros que relata as peripecias do troiano Eneas desde a s\u00faa fuga de Troia at\u00e9 a s\u00faa vitoria militar en Italia. A intenci\u00f3n evidente da obra era a de dotar dunha \u00e9pica \u00e1 s\u00faa patria, e vincular a s\u00faa cultura coa tradici\u00f3n grega. Eneas foxe da cidade de Troia en chamas traendo o seu pai Anquises ao lombo e o seu fillo Ascanio da man. En Cartago, na costa de \u00c1frica, nam\u00f3rase del a princesa Dido, a cal se suicida despois da partida do heroe. En Italia, Eneas vence a Turno, rei dos r\u00fatulos. O fillo de Eneas, Ascanio, funda Alba Longa, e da familia real de Alba Longa xurdiron os xemelgos R\u00f3mulo e Remo, que fundar\u00edan a cidade de Roma no 753 aC. As\u00ed, segundo Virxilio, os romanos eran descendentes de Ascanio e, por tanto, do mesmo Eneas. O estilo da obra \u00e9 m\u00e1is refinado que o dos cantos gregos en que se inspirou.\nO perfecto verso de Virxilio foi eloxiado e considerado exemplar na Idade Media, \u00e1 vez que a \"Eneida\" era esmiuzada como un tratado de filosof\u00eda e pol\u00edtica, se non considerada a obra dun vidente. O esforzo dos renacentistas para unir o cristianismo coa cultura cl\u00e1sica atopou en Virxilio a s\u00faa principal referencia.\nObras.\nEscribiu varias composici\u00f3ns po\u00e9ticas durante a s\u00faa mocidade, que foran no Medioevo reagrupadas so o nome de \"Appendix Vergiliana\".\nEntre o ano 42\u00a0a.\u00a0C. e o 39\u00a0a.\u00a0C. escribiu as \"Buc\u00f3licas\", unha escolma de dez \u00e9glogas que deixan ver os desexos de pacificaci\u00f3n de Virxilio nuns poemas que exaltan a vida pastoril a imitaci\u00f3n dos \"Idilios\" do poeta grego Te\u00f3crito.\nEntre o 36\u00a0a.\u00a0C. e o 29\u00a0a.\u00a0C., compuxo, a instancia de Mecenas, as \"Xe\u00f3rgicas\", poema didasc\u00e1lico en catro libros, sobre os traballos no campo, destinado a proclamar a necesidade de restablecer o mundo campesi\u00f1o tradicional en Italia.\nA partir do ano 29\u00a0a.\u00a0C., iniciou a composici\u00f3n da s\u00faa obras m\u00e1is ambiciosa, a \"Eneida\", que lle ocupou once anos. \u00c9 un poema en doce libros que narra a historia de Eneas, dende a s\u00faa fuga de Ili\u00f3n ou Troia ata a s\u00faa vitoria militar en Italia. A intenci\u00f3n da obra era a de dotar dunha \u00e9pica \u00e1 s\u00faa patria e ligar a s\u00faa cultura coa tradici\u00f3n grega. Segundo Virxilio, Eneas foi o fundador da dinast\u00eda Xulia). Este poema quedou incompleto, sendo publicado por vontade do Emperador Octavio Augusto.\nO verso perfecto de Virxilio foi eloxiado e considerado exemplar tanto entre os seus contempor\u00e1neos como na Idade Media e nos s\u00e9culos seguintes. A \"Eneida\" foi tratada como un ensaio de filosof\u00eda e pol\u00edtica, cando non era considerada a obra dun vidente. O esforzo dos renacentistas por unir o cristianismo coa cultura cl\u00e1sica encontrou en Virxilio a s\u00faa principal referencia.\nDante tomou a s\u00faa figura como unha das personaxes principais da s\u00faa obra \"Divina Comedia\"; representa a Raz\u00f3n, e ax\u00fadao a atravesar o infierno e o purgatorio. Por outra banda, Hermann Broch, na s\u00faa novela \"Der Tod des Virgil\", narra os seus \u00faltimos d\u00edas.\nAs principais obras de Virxilio son:\nO \"Appendix Vergiliana\" \u00e9 un conxunto de obras menores bautizado as\u00ed en 1573 por Scaligero e que foi atribu\u00edda a Virxilio dende a antig\u00fcidade. Por\u00e9n, a s\u00faa autenticidade \u00e9 dubidosa para os especialistas modernos. Recolle poemas como:\"Culex\", \"Dirae\", \"Aetna\", \"Ciris\", \"Catalepton\", \"Cataleptum\", \"Moretum\", \"Copa\", \"Elegiae in Maecentatem\":\nNunha fase posterior, engad\u00edronse \u00e1 colecci\u00f3n:\nA \"Eneida\".\nRecepci\u00f3n da \"Eneida\".\nOs cr\u00edticos da \"Eneida\" focal\u00edzanse nunha serie de temas. O ton do poema, como un todo, \u00e9 un particular tema de debate, posto que alg\u00fans consideran o poema como definitivamente pesimista e politicamente subversivo co r\u00e9xime de Augusto, mentres que outros o ven como unha celebraci\u00f3n da nova dinast\u00eda imperial. Virxilio fai uso da simbolox\u00eda do r\u00e9xime de Augusto, e alg\u00fans estudosos ven unha estreita relaci\u00f3n entre Augusto e Eneas, un como fundador e o outro como re-fundador de Roma. No poema detectouse unha forte teleolox\u00eda ou a conduci\u00f3n cara a un cl\u00edmax. A \"Eneida\" est\u00e1 chea de profec\u00edas sobre o futuro de Roma, as obras de Augusto, os seus antepasados, e os romanos famosos, e as Guerras p\u00fanicas, o escudo de Eneas, a\u00ednda que representa a vitoria de Augusto na batalla de Accio contra Marco Antonio e Cleopatra VII no 31 aC. Outro foco de estudo \u00e9 o car\u00e1cter de Eneas. Como protagonista do poema, Eneas parece oscilar constantemente entre as s\u00faas emoci\u00f3ns e o seu compromiso co seu deber prof\u00e9tico de fundar Roma, os cr\u00edticos sinalan a ruptura do control emocional de Eneas nas \u00faltimas secci\u00f3ns do poema onde o \"piadoso\" e \"xusto\" Eneas mata a Turno sen piedade.\nA \"Eneida\" parece ser un grande \u00e9xito. Virxilio dise que recitou os libros 2, 4, e 6 a Augusto; o libro 6 parece que causou unha grande impresi\u00f3n \u00e1 irm\u00e1 de Augusto, Octavia, quen estivo a piques de desmaiarse. Por desgraza, o poema quedou inconcluso \u00e1 morte de Virxilio no ano 19 aC.\nA frase \"varium et mutabile semper femina\" \u00e9 probablemente, at\u00e9 hoxe, unha das m\u00e1is citadas da obra.\nAs \"Xe\u00f3rxicas\".\nAs \"Xe\u00f3rxicas\" son uns poemas, os segundos en importancia de entre os que escribiu, a intenci\u00f3n \u00e9 glosar e informar as tarefas agr\u00edcolas, ademais de representar un encomio da vida rural. O poema est\u00e1 dividido en catro libros, ten un car\u00e1cter did\u00e1ctico e consta de 2188 hex\u00e1metros. Ten a s\u00faa orixe en \"Os traballos e os d\u00edas\" de Hes\u00edodo. Virxilio dedicouna de maneira especial aos seus benfeitores, Augusto e Mecenas (ao cal se invoca no inicio de cada \"libro\"). A obra serve de ilustraci\u00f3n dalgunhas das tarefas desenvolvidas no campo (colleita, semente ...), de explicaci\u00f3n do funcionamento das estaci\u00f3ns do ano e das caracter\u00edsticas clim\u00e1ticas.\nVisi\u00f3ns posteriores e recepci\u00f3n.\nNa antig\u00fcidade.\nAs obras de Virxilio case desde o momento da s\u00faa publicaci\u00f3n revolucionaron a poes\u00eda latina. As \"\u00c9glogas\", as \"Xeorxianas\" e sobre todo a \"Eneida\" convert\u00e9ronse en textos est\u00e1ndar nos curr\u00edculos escolares que todos os romanos educados co\u00f1ec\u00edan. Os poetas que seguen a Virgilio ref\u00edrense a mi\u00fado \u00e1s s\u00faas obras para dar sentido \u00e1 s\u00faa propia poes\u00eda. O poeta augustino Ovidio parodia as li\u00f1as de apertura da \"Eneida\" en \"Amores\" 1.1.1\u20132, e o seu resumo da historia de Eneas no libro 14 das \"Metamorfoses\", a chamada \"mini-Eneida\", foi vista como un exemplo especialmente importante da resposta post-virxiliana ao x\u00e9nero \u00e9pico. A \u00e9pica de Lucano, en \"Bellum Civile\" foi considerada unha \u00e9pica anti-virxiliana, disposta co mecanismo divino, tratando os acontecementos hist\u00f3ricos e diverxendo drasticamente da pr\u00e1ctica \u00e9pica virxiliana. O poeta flavio Estacio, na s\u00faa obra \u00e9pica \"Tebaida\" de doce libros, relaciona estreitamente a poes\u00eda de Virxilio; no seu ep\u00edlogo aconsella ao seu poema que non \"rivalizase co divino \"Eneida \", sen\u00f3n que o siga de lonxe e venere os seus pasos.\" En Silio It\u00e1lico, Virxilio atopa a un dos seus m\u00e1is ardentes admiradores. Con case todas as li\u00f1as da s\u00faa \u00e9pica \"Punica\" Silius fai referencia a Virxilio. De feito, Silius \u00e9 co\u00f1ecido por mercar a tumba de Virxilio e adorar o poeta. Parcialmente como resultado da s\u00faa chamada \"mesi\u00e1nica\" \"\u00c9gloga IV\" - amplamente interpretada despois como un progn\u00f3stico do nacemento de Xes\u00fas- Virxilio, na antig\u00fcidade posterior, pens\u00e1base que ti\u00f1a as habilidades m\u00e1xicas dun vidente; o \"Sortes Vergilianae\", o proceso de usar a poes\u00eda de Virxilio como ferramenta de adivi\u00f1aci\u00f3n, at\u00f3pase na \u00e9poca de Hadriano, e continuou ata a Idade Media. Nunha li\u00f1a similar, Macrobio no seu \"Saturnalia\" acredita o traballo de Virxilio como a encarnaci\u00f3n do co\u00f1ecemento e da experiencia humana, reflectindo a concepci\u00f3n grega de Homero. Virxilio tam\u00e9n atopou comentaristas na antig\u00fcidade. Servio, comentarista do s\u00e9culo IV d.C., baseou o seu traballo no comentario de Donato. O comentario de Servius ofr\u00e9cenos unha gran cantidade de informaci\u00f3n sobre a vida, fontes e referencias de Virxilio; por\u00e9n, moitos estudosos modernos consideran frustrante a calidade variable do seu traballo e as interpretaci\u00f3ns a mi\u00fado simplistas.\nFinal da antig\u00fcidade e Idade Media.\nMesmo ao caer o imperio romano occidental, os literatos reco\u00f1eceron que Virxilio era un poeta mestre. Gregorio de Tours leu a Virxilio, ao que citou en varias partes, xunto con outros poetas latinos, a\u00ednda que el advertiu que \"non debemos relacionar as s\u00faas f\u00e1bulas de mentira, para non caer baixo a condena de morte eterna\".\nDante fixo de Virxilio o seu gu\u00eda no Inferno e a maior parte do Purgatorio na \" Divina Comedia\". Dante tam\u00e9n menciona a Virxilio en \"De vulgari eloquentia\", xunto con Ovidio, Lucano e Estacio, como un dos catro \"regulati poetae\" (ii, vi, 7).\nOs manuscritos sobreviventes m\u00e1is co\u00f1ecidos das obras de Virxilio incl\u00faen o \"Vergilius Augusteus\", o \"Vergilius Vaticanus\" e o \"Vergilius Romanus\".\nLendas.\nA lenda de \"Virxilio na s\u00faa cesta\" xurdiu na Idade Media, e \u00e9 frecuentemente vista na arte e mencionada na literatura como parte do poder das mulleres topos literarios, demostrando a forza disruptiva da atracci\u00f3n feminina nos homes. Nesta historia, Virxilio namorouse dunha fermosa muller, \u00e1s veces descrita como filla ou amante do emperador e chamada Lucretia. Pretend\u00eda seguir o xogo e fixo unha cita na s\u00faa casa, onde tivo que colarse a noite subindo a unha cesta grande que baixar\u00eda dunha fiestra. Cando o fixo, a nova s\u00f3 o elevou \u00e1 metade do muro e logo deixouno atrapado ata o d\u00eda seguinte, exposto ao rid\u00edculo p\u00fablico. A historia \u00e9 semellante \u00e1 de Phyllis montando a Arist\u00f3teles. Entre outros artistas que representan a escena, Lucas van Leyden fixo unha xilograf\u00eda e despois un gravado.\nNa Idade Media, a reputaci\u00f3n de Virxilio era tal que inspirou lendas asoci\u00e1ndoo con maxia e profec\u00eda. Virxilio foi visto a un nivel similar aos profetas hebreos da Biblia como aquel que anunciara o cristianismo. De forma relacionada, \"The Jewish Encyclopedia\" argumenta que as lendas medievais sobre o golem se inspiraron en lendas virxilianas sobre o poder ap\u00f3crifo do poeta para dar vida a obxectos inanimados.\nPosiblemente desde o s\u00e9culo II d.C., as obras de Virxilio eran vistas como obras m\u00e1xicas e us\u00e1ronse para a adivi\u00f1aci\u00f3n. No que se co\u00f1eceu como \"Sortes Vergilianae\" (Lote virxiliano), as pasaxes eran seleccionadas ao azar e interpretadas para responder a preguntas. No s\u00e9culo XII, comezando arredor de N\u00e1poles pero finalmente estend\u00e9ndose por toda Europa, desenvolveuse unha tradici\u00f3n na que Virxilio era considerado como un gran mago. As lendas sobre Virxilio e os seus poderes m\u00e1xicos mantiv\u00e9ronse populares durante m\u00e1is de douscentos anos, probablemente chegando a ser tan destacados como os propios escritos. O legado de Virxilio no Gales medieval foi tal que a versi\u00f3n galesa do seu nome, \"Fferyllt\" ou \"Pheryllt\", converteuse nun termo xen\u00e9rico para o traballador da maxia e sobrevive na palabra moderna galesa para farmac\u00e9utico, \"fferyllydd\"."}
{"id": "47005", "revid": "23204", "url": "https://gl.wikipedia.org/wiki?curid=47005", "title": "Proba de Turing", "text": "A Proba de Turing ou Test de Turing \u00e9 o procedemento desenvolvido polo matem\u00e1tico ingl\u00e9s Alan Turing \"para identificar a existencia de intelixencia nunha m\u00e1quina\".\nFundam\u00e9ntase na hip\u00f3tese positivista de que, se unha m\u00e1quina se comportase en todos os aspectos como intelixente, ent\u00f3n debe selo.\nA proba consiste nun desaf\u00edo. A m\u00e1quina debe facerse pasar por humano nunha conversaci\u00f3n cun home a trav\u00e9s dunha comunicaci\u00f3n de estilo chat. O suxeito non ser\u00e1 avisado de que o outro interlocutor \u00e9 unha m\u00e1quina. Para que o test te\u00f1a \u00e9xito, o humano non deber\u00e1 decatarse disto. Consiste nunha serie de preguntas que fai un interrogador a outro humano e a unha m\u00e1quina. O interrogador debe dicir quen \u00e9 o humano e quen a m\u00e1quina. Se non \u00e9 capaz de decidirse, considerar\u00edase esa m\u00e1quina intelixente.\nExiste unha versi\u00f3n modificada do test de Touring proposta por John Searle e popularizada por Roger Penrose, chamada sala chinesa. A\u00ednda que se trata dun problema con enormes propostas filos\u00f3ficas, esta nova proposta non achega nada \u00f3 problema.\nExemplos de aplicaci\u00f3n.\nUnha das aplicaci\u00f3ns da proba \u00e9 o control do spam. A proba de Turing poderase usar para eliminar un correo electr\u00f3nico enviado por unha m\u00e1quina."}
{"id": "47007", "revid": "25871", "url": "https://gl.wikipedia.org/wiki?curid=47007", "title": "Protocolo (inform\u00e1tica)", "text": "En inform\u00e1tica, un protocolo \u00e9 un conxunto de regras predefinidas co prop\u00f3sito de estandarizar as actividades inform\u00e1ticas. \u00d3 seguir un mesmo protocolo, temos por seguro que haber\u00e1 unha compatibilidade, xa sexa falando dunha comunicaci\u00f3n a trav\u00e9s dunha li\u00f1a, de distintos procedementos dun sistema inform\u00e1tico etc.\nO uso m\u00e1is estendido \u00e9 nas comunicaci\u00f3ns a trav\u00e9s da Rede. Alg\u00fans exemplos son HTTP, POP3, TCP/IP, FTP..."}
{"id": "47008", "revid": "114", "url": "https://gl.wikipedia.org/wiki?curid=47008", "title": "Rom\u00e1nico", "text": ""}
{"id": "47009", "revid": "114", "url": "https://gl.wikipedia.org/wiki?curid=47009", "title": "Rom\u00e1nica", "text": ""}
{"id": "47011", "revid": "89787", "url": "https://gl.wikipedia.org/wiki?curid=47011", "title": "Sistema CGS", "text": "O sistema cent\u00edmetro gramo segundo, sistema ceguesimal ou sistema CGS foi un sistema de unidades, un dos antecesores do Sistema Internacional de Unidades, baseado nas tres unidades da Mec\u00e1nica, o cent\u00edmetro (cm), o gramo (g) e mais o segundo (s). Na actualidade seguen a usarse as s\u00faas unidades b\u00e1sicas baixo a ep\u00edgrafe de unidades ou subm\u00faltiplos das correspondentes do Sistema Internacional."}
{"id": "47012", "revid": "22570", "url": "https://gl.wikipedia.org/wiki?curid=47012", "title": "Sistema de unidades", "text": "Un Sistema de Unidades \u00e9 un conxunto consistente de unidades de medida. Definen un conxunto b\u00e1sico de unidades de medida a partir do cal der\u00edvanse o resto. Existen varios sistemas de unidades usados, se ben pode definirse unha infinitude deles:\nAdemais destes, existen unidades pr\u00e1cticas usadas en diferentes campos e ciencias, como as unidades usadas na astronom\u00eda."}
{"id": "47014", "revid": "98629", "url": "https://gl.wikipedia.org/wiki?curid=47014", "title": "Pequena Idade de Xeo", "text": "A Pequena Idade de Xeo (PIX) foi un per\u00edodo de arrefriamento ocorrido despois da era m\u00e1is quente denominada \u00d3ptimo clim\u00e1tico medieval. Meteor\u00f3logos e historiadores non se po\u00f1en de acordo entre si sobre as datas de comezo e final do per\u00edodo. Alg\u00fans limitan a Pequena Idade de Xeo aproximadamente entre o s\u00e9culo XVI e a metade do s\u00e9culo XIX, mentres outros suxiren un per\u00edodo entre o s\u00e9culo XIII e o s\u00e9culo XVII. Hai un certo consenso xeral en que houbo tres m\u00e1ximos e m\u00ednimos, comenzando arredor de 1650, cerca de 1750 e sobre 1850, cada un deses picos separados por intervalos de lixeiro quecemento.\nCreuse, en principio, que a PIX fora un fen\u00f3meno global, mais non est\u00e1 claro se \u00e9 certo. O Intergovernmental Panel on Climate Change (IPCC) (\"Observatorio Intergubernamental sobre o Cambio Clim\u00e1tico\"), baseado en estudos de Bradley e Jones, 1993; Hughes e Diaz, 1994; Crowley e Lowery, 2000, describe a PIX como \"un modesto arrefriamento do Hemisferio Norte durante ese per\u00edodo menor de 1 \u00b0C\", e engade \"as evidencias correntes non apoian a existencia de per\u00edodos sincr\u00f3nicos globalmente de fr\u00edo ou quecemento an\u00f3malo neste marco temporal, e os termos convencionais \"Pequena Idade de Xeo\" e \"Per\u00edodo Quente Medieval\" semellan ter unha utilidade limitada para describir a tendencias dos cambos de temperaturas, hemisf\u00e9ricos ou globais, nos s\u00e9culos pasados\". Hai evidencias, por\u00e9n, de que a PIX afectou o Hemisferio Sur (ver abaixo).\nHemisferio Norte.\nA PIX trouxo amargos invernos fr\u00edos a moitas parte do mundo, pero isto est\u00e1 mellor documentado en Europa e Am\u00e9rica do Norte. A mediados do s\u00e9culo XVII, os glaciares dos Alpes su\u00edzos avanzaron, gradualmente, engulindo granxas e esmagando aldeas completas. O r\u00edo T\u00e1mese, canais e r\u00edos dos Pa\u00edses Baixos, conxel\u00e1ronse a mi\u00fado durante o inverno, de xeito que a xente patinaba e manti\u00f1a diversi\u00f3ns sobre o xeo. O primeiro conxelamento do T\u00e1mese foi en 1607; o derradeiro en 1814. O conxelamento do Corno de Ouro e a secci\u00f3n meridional do B\u00f3sforo ocorreu en 1622. O inverno de 1794-1795 foi particularmente duro cando a invasi\u00f3n francesa con Pichegru tivo que marchar sobre os r\u00edos xeados de Holanda, en tanto a frota holandesa quedou atrapada polo xeo no porto de Den Helder. No inverno de 1780, co porto de Nova York, conxelado, obrigou a xente a cami\u00f1ar desde Manhattan a Staten Island. Xeo mari\u00f1o arrodeou Islandia, estend\u00e9ndose varios quil\u00f3metros por calquera direcci\u00f3n, pechando os portos da illa \u00e1 navegaci\u00f3n.\nOs severos invernos afectaron \u00e1 vida humana de maneiras graves e leves. A poboaci\u00f3n de Islandia caeu \u00e1 metade, mais talvez fora debido a fluorose causada por unha erupci\u00f3n do volc\u00e1n Laki en 1783. As colonias viquingas en Groenlandia, por\u00e9n, claramente desapareceran (cara 1400) porque non pod\u00edan manterse por falta de alimentos. En Am\u00e9rica do Norte os indios crearon ligas en resposta \u00e1 carencia de alimentos.\n\"En moitos anos, as nevadas foran m\u00e1is duras do que se rexistrase antes ou despois, e a neve permaneceu sobre a terra moito m\u00e1is tempo do que o acontece hoxe\". Moitas primaveras e ver\u00e1ns foran excesivamente fr\u00edos e h\u00famidos, a\u00ednda que houbo gran variedade entre anos e per\u00edodos de anos. Os costumes de colleitar, ai longo de Europa, tiveran que ser alterados para adaptalos ao acurtamento, a unha menor estaci\u00f3n de crecemento, aparecendo moitos anos de mortalidade e fame (como a Grande Fame de 1315-1317, a\u00ednda que esta queda f\u00f3ra da PIX propiamente dita). A viticultura desapareceu por enteiro dalgunhas rexi\u00f3ns setentrionais. Violentas tormentas causaron inundaci\u00f3ns enormes e perdas en vidas. Algunhas provocaran a desaparici\u00f3n permanente de grandes treitos de terra nas costas de Dinamarca, Alema\u00f1a e Pa\u00edses Baixos.\nA extensi\u00f3n dos glaciares das monta\u00f1as foi cartografada a fins do s\u00e9culo XIX. Tanto nas zonas temperadas do Norte e do Sur do noso planeta, as li\u00f1as de neve (os l\u00edmites que separan as zonas de acumulaci\u00f3n das de ablaci\u00f3n) estaban 100 m m\u00e1is baixas de como figuraban en 1975. No Glacier National Park (USA) (\"Parque Nacional de Glaciares\"), o \u00faltimo episodio de avance glacial ocorreu a fins do s\u00e9culo XVIII e inicios do XIX. Na Bad\u00eda de Chesapeake, Maryland (USA), as grandes oscilaci\u00f3ns das temperaturas durante a Pequena Idade de Xeo (~1400-1900) e o Per\u00edodo Quente Medieval (~800-1300) posibelmente estean relacionados con cambios na forza do Atl\u00e1ntico Norte circulaci\u00f3n termohalina.\nEn Etiop\u00eda e Mauritania foi rexistrada neve permanente en picos de monta\u00f1as a niveis nos que hoxe non acontece. Tombuct\u00fa, unha importante cidade no Sahel, na ruta das caravanas transaharianas, sufriu inundaci\u00f3ns causadas polo r\u00edo N\u00edxer cando menos 13 veces. Na China, as froitas propias de \u00e9pocas quentes, como as laranxas, foran abandonadas na provincia de Jiangxi, onde se deran durante s\u00e9culos. En Am\u00e9rica do Norte, os primeiros colonos europeos tam\u00e9n rexistraran severos invernos excepcionais. Por exemplo, en 1607-1608 o xeo aguantou sobre o Lago Superior ata xu\u00f1o.\nA vida foi especialmente dura para aqueles que viv\u00edan baixo a constante ameaza do avance dos glaciares nos Alpes franceses. Dun deles, o glaciar Des Bois, sito nas ladeiras do Mont Blanc, dic\u00edase que avanzaba \"\"o tiro dun mosquet\u00f3n cada d\u00eda, a\u00ednda no mes de agosto\". Cando o Des Bois ameazou con desbordar o r\u00edo Arve en 1644, os habitantes de Chamonix preg\u00e1ronlle ao bispo de Xenebra que rogase a Deus axuda. A comezos de xu\u00f1o, o bispo, con 300 alde\u00e1ns reunidos arredor do glaciar, bendiciu o ameazante glaciar e logo outro que hab\u00eda cerca da aldea de Argenti\u00e9re. Por un tempo a salvaci\u00f3n pareceu estar a alcance da man. Os glaciares retrocederon durante 20 anos, ata 1663. Mais deixaran a terra tan desolada que nunca medrar\u00edan colleitas nas terras descubertas. \nPaisaxes invernais na pintura europea.\nWilliam James Burroughs (\"Weather\", 1981) analizou a plasmaci\u00f3n do inverno na pintura. Notou que aconteceu case totalmente no per\u00edodo entre 1565 e 1665, e que estaba asociado coa baixada clim\u00e1tica desde 1550 en adiante. Observou que antes dese per\u00edodo non houbo case pinturas de tema invernal, e lanzou a hip\u00f3tese que o desacostumadamente duro inverno de 1565 inspirou aos grandes artistas para plasmar imaxes altamente orixinais, e que a decadencia do tema na pintura foi unha combinaci\u00f3n do exceso de explotaci\u00f3n do mesmo xunto con suaves invernos que interromperan o fluxo pict\u00f3rico.\nAs famosas pinturas de temas invernais realizadas por Pieter Brueghel o Vello parece que foron pintadas todas en 1565. A neve tam\u00e9n domina moitas \"vistas de aldeas\" do seu fillo Pieter Brueghel o Novo, que viviu entre 1564 e 1638 Burroughs mant\u00e9n que Pieter Brueghel o Novo \"copiaba servilmente os dese\u00f1os do pai. O car\u00e1cter imitativo de moitas destas obras fai dif\u00edcil chegar a conclusi\u00f3ns definitivas sobre a influencia dos invernos entre 1570 e 1600\"\".\nA pintura holandesa con este tema parece comezar con Hendrick Avercamp despois do inverno de 1608. Houbo ent\u00f3n unha interrupci\u00f3n tem\u00e1tica entre 1627 e 1640, cun s\u00fabito retorno despois; isto insin\u00faa un intervalo suave na d\u00e9cada de 1630. O per\u00edodo de 1640 a 1660 cobre a maior \u00e9poca da pintura holandesa de tema invernal, que axusta coa maior porci\u00f3n de invernos fr\u00edos de ent\u00f3n.\nO decaemento final da pintura desta tem\u00e1tica, arredor de 1660, non coincide cun melloramento do clima. Burroughs por iso prev\u00e9n contra a interpretaci\u00f3n na produci\u00f3n art\u00edstica, na que hai unha parte de moda que xoga o seu papel. Observa que a pintura de tema invernal reflorece arredor da d\u00e9cada de 1780 e da de 1810, que de novo marcan per\u00edodos fr\u00edos.\nA Pequena Idade de Xeo na Pen\u00ednsula Ib\u00e9rica.\nSalas e outros (\"El nostre Esdevenidor Clim\u00e0tic\", 2001) mencionan que o r\u00edo Ebro se conxelou sete veces entre 1505 e 1789. En 1788 e en 1789 o r\u00edo permaneceu xeado quince d\u00edas. O libro tam\u00e9n menciona a presenza dunha extensa rede de pozos de neve, que se constru\u00edron e mantiveron os s\u00e9culos XVI e XIX ao longo do Mediterr\u00e1neo oriental, alg\u00fans situados en \u00e1reas onde non neva na actualidade nin un s\u00f3 d\u00eda no ano. O almacenamento e distribuci\u00f3n do xeo era un negocio vivo que involucraba secci\u00f3ns da poboaci\u00f3n rural. \nHai tam\u00e9n evidencia de que durante o per\u00edodo os glaciares se estenderon nos Pireneos. A\u00ednda mais, os restos do glaciar de Serra Nevada, que finalmente desapareceu a fins do s\u00e9culo XX, orixinouse neste per\u00edodo, non sendo, como \u00e1s veces se di, restos da \u00faltima verdadeira Idade glaciar. Os \u00faltimos verdadeiros glaciares de Serra Nevada e os Picos de Europa fund\u00edronse a finais do s\u00e9culo XIX. C\u00f3idase que as temperaturas en Europa durante o denominado \u00d3ptimo clim\u00e1tico medieval entre os s\u00e9culos IX a XIII, deberon subir entre 1 e 1,5\u00a0\u00b0C por encima da media da temperatura actual, suficiente para que estes glaciares, incluso os dos Pireneos, se fundisen. Os actuais glaciares dos Pireneos form\u00e1ronse principalmente durante o per\u00edodo fr\u00edo da PIX e l\u00e9vanse fundindo lentamente desde ent\u00f3n. A \u00e1rea da superficie total dos glaciares da vertente espa\u00f1ola dos Pireneos diminu\u00edu de 1.779 hect\u00e1reas en 1894 a 290 ha, no ano 2000.\nMartin e mais Olcina en \"Clima i Temps\" sinalan para Espa\u00f1a catro per\u00edodos de sucesos catastr\u00f3ficos (mediados do s\u00e9culo XV, 1570-1610, 1769-1800 e 1820-1860) marcados por choivas intensas, nevadas e tempestades mari\u00f1as. Estes per\u00edodos mest\u00faranse con interludios de severas secas.\nNoutro estudo de A. Sousa e P. Garc\u00eda-Murillo en 2003 f\u00edxase nos cambios das zonas h\u00famidas de Andaluc\u00eda (especialmente Do\u00f1ana) no final da PIX. Os autores achan que a Pequena Idade de Xeo se caracteriza por per\u00edodos m\u00e1is pluviosos alternando con outros de seca. Outros autores cren que a PIX se caracteriza no Sur da Pen\u00ednsula Ib\u00e9rica por un aumento das choivas, maior frecuencia das inundaci\u00f3ns e da sedimentaci\u00f3n.\nHemisferio Sur.\nUn n\u00facleo de sedimentos oce\u00e1nicos do oriente da Cunca de Bransfield, Pen\u00ednsula Ant\u00e1rtica mostra acontecementos centenarios que os autores ligan coa Pequena Idade do Xeo e o Per\u00edodo Quente. A PIX dist\u00ednguese doadamente na capa de xeo de Quelccaya, nos Andes do Per\u00fa, en Am\u00e9rica do Sur."}
{"id": "47019", "revid": "98629", "url": "https://gl.wikipedia.org/wiki?curid=47019", "title": "Giovanni Battista Sammartini", "text": "Giovanni Battista Sammartini, nado en Mil\u00e1n cara a 1700 ou 1701 e finado na mesma cidade o 15 de xaneiro de 1775, foi un organista e compositor italiano.\nTraxectoria.\nFillo dun obo\u00edsta franc\u00e9s trasladado a Mil\u00e1n. O seu irm\u00e1n Giuseppe Sammartini era obo\u00edsta e tam\u00e9n compositor.\nOrganista na Sant'Ambrogio de Mil\u00e1n e noutras igrexas, xogou un papel de primeiro plano na vida musical milanesa. Tivo como disc\u00edpulo a Christoph Willibald Gluck e influ\u00edu en Mozart.\nCompuxo m\u00fasica sacra, teatral e unha boa cantidade de m\u00fasica instrumental: sonatas, tr\u00edos, cuartetos, quintetos, concertos e sobre todo sinfon\u00edas, nas que anticipar\u00eda a forma que se desenvolver\u00eda no per\u00edodo cl\u00e1sico. Destas \u00faltimas foron rexistradas m\u00e1is de setenta."}
{"id": "47020", "revid": "1131", "url": "https://gl.wikipedia.org/wiki?curid=47020", "title": "Narciso Tom\u00e9", "text": "Narciso Tom\u00e9, nado en Toro (provincia de Zamora) en 1690 e finado en Toledo en 1742, foi un arquitecto e escultor castel\u00e1n.\nTraxectoria.\nXunto a seu irm\u00e1n Diego esculpiu en 1715 a fachada da Universidade de Valladolid. En 1721 foi nomeado mestre maior da catedral de Toledo, substitu\u00edndo a Teodoro Ardemans. Para a S\u00e9 toledana constru\u00edu, axudado polos seus fillos, o c\u00e9lebre Transparente (1721-1732), un dos mellores exemplos do barroco / rococ\u00f3 espa\u00f1ol."}
{"id": "47021", "revid": "15490", "url": "https://gl.wikipedia.org/wiki?curid=47021", "title": "Antonio Canova", "text": "Antonio Canova, nado en Possagno o 1 de novembro de 1757 e finado en Venecia o 13 de outubro de 1822, foi un escultor italiano, considerado como o m\u00e1ximo expo\u00f1ente do Neoclasicismo, e o \u00faltimo dos grandes artistas da escultura italiana.\nTraxectoria.\nIniciouse moi novo a\u00ednda no aprendizado, e desenvolveuno exclusivamente na cidade de Venecia, distante uns 80\u00a0km do seu lugar natal, Possagno. Foi na cidade dos canais, onde Canova realizou as s\u00faas primeiras obras. Nese primeiro per\u00edodo ficou fascinado polo grande escultor do XVII: Gian Lorenzo Bernini, indiscut\u00edbel mestre do estilo barroco.\nFoi, especialmente, o cantor da beleza ideal feminina, pero sen afectaci\u00f3ns: basta lembrar a tal prop\u00f3sito a obras inspiradas nas Tres Gracias e a Hebe, no Museo de Forl\u00ed, ou ben algunha das s\u00faas obras como Venus sa\u00edndo do ba\u00f1o, a Venus It\u00e1lica ou a estatua dedicada a Paulina Borghese. A s\u00faa arte e o seu xenio tiveran influencia decisiva na escultura da \u00e9poca.\nInfancia e adolescencia.\nMoi novi\u00f1o a\u00ednda, apenas catro anos, Antonio ficou orfo de pai. A mai, Angela Zardo, contraeu novo matrimonio e trasladouse a pr\u00f3xima vila de Crespano del Grappa. Mentres o neno quedou en Possagno cun av\u00f3, Pasino Canova, canteiro e escultor local, que vistas as aptitudes do neto guiouno nos primeiros pasos art\u00edsticos. Estes feitos deixaron sinal en Canova para o resto da s\u00faa vida.\nAos once anos Canova comezou a traballar en Pagnano d'Asolo, preto de Possagno, no estudo de escultura de Giuseppe Bernardi Torretti. Por medio de Torretti, o pequeno \"Tonin\", foi introducido no prestixioso mundo veneciano, onde predominaba naquela altura o gusto Rococ\u00f3. En Venecia profundou e estudou debuxo, frecuentando a escola de nus da Academia de Venecia, onde se inspiraba.\nA tenda de arte.\nNo 1775, a busca de novos est\u00edmulos e experiencias, deixou o estudo de Torretti e independizouse, abrindo unha propia tenda ou \"bottega d\u2019arte\", desde onde comezou o ascenso art\u00edstico, primeiro en Venecia, despois o V\u00e9neto e Lombard\u00eda, e logo toda Europa. As primeiras obras que produciu foron: \"Orfeo e Eur\u00eddice\" (1776) e \"D\u00e9dalo e \u00cdcaro\" (1779), logo o \"procuratore\" Pietro Vittor Pisani.\nA parte da influencia da escultura setecentista, inspirar\u00edase no clasicismo grego, pero sen caer nunca na imitaci\u00f3n.\nTraslado a Roma.\nNo 1779, decide partir para Roma, sa\u00edndo o 9 de outubro dese ano.\nAl\u00ed, estuda a estatuaria antiga e frecuenta a escola de nus da Academia de Francia e dos Museos Capitolinos, e puido encontrar e co\u00f1ecer os maiores protagonistas da arte neocl\u00e1sica e facer propia a teor\u00eda art\u00edstica, da \u201cnobile semplicit\u00e0\u201d e \u201cquieta grandezza\u201d de Winckelmann.\nEn Roma viviu no Palazzo Venezia, como h\u00f3spede do embaixador veneciano Girolamo Zulian, un apaixonado da arte e grande mecenas de artistas, particularmente dos v\u00e9netos, desde o arquitecto Giannantonio Selva, a Francesco Piranesi, desde o pintor Pier Antonio Novelli e Giacomo Quarenghi, aos gravadores Raffaello Morghen e Giovanni Volpato.\nZulian propicioulle as primeiras encomendas e, persoalmente, pediulle as estatuas de \"Teseo e o Minotauro\" (1781) e a \"Psiche\" (1793), que mostraron como o artista se empe\u00f1a en crear formas nas que se encarna o ideal neocl\u00e1sico de beleza, eliminando torsi\u00f3ns, vestimentas e todos aqueles elementos excesivos t\u00edpicos do barroquismo, obtendo unha forma pura, capaz de transmitir sentimentos e acci\u00f3n, mais en \u201cquieta grandezza\u201d.\nDurante a estancia romana co\u00f1ece a filla do gravador Giovanni Volpato, chamada Domenica Volpato, iniciando amizade con ela. \nEn Roma o Canova executar\u00e1 as s\u00faas obras m\u00e1is fermosas: \"Amor e Psiche\", \"As tres Gracias\" etc. En 1795, o artista por encargo de Onorato Gaetani dos condes de Aragoni, realizou o grupo con \"H\u00e9rcules e Lica\". Nesta obra Canova afronta a representaci\u00f3n da acci\u00f3n no seu desenvolvemento pleno, representando a H\u00e9rcules mentres vai lanzar lonxe a Lica, arque\u00e1ndose como un lanzador antigo de disco; la escena est\u00e1 contida nun esquema circular que pecha a acci\u00f3n e o priva de todo o seu dramatismo.\nEntre os anos 1795-1797 realizar\u00eda numerosas, varias das cales ser\u00edan copias de pezas anteriores. Un foi o grupo representando a \"Despedida de Venus e Adonis\", que ser\u00eda enviado a N\u00e1poles.\nCando a Revoluci\u00f3n francesa se estendeu por Italia, buscou agocho e repouso na s\u00faa aldea nativa de Possagno, onde se retirar\u00eda en 1798, permanecendo al\u00ed por un ano, especialmente dedicado a pintar, arte do que tam\u00e9n posu\u00eda co\u00f1ecementos. Como os acontecementos pol\u00edticos se remansasen, Canova retornou a Roma, m\u00e1is a s\u00faa sa\u00fade fora afectada polo traballo arduo, de xeito que emprendeu unha viaxe a Alema\u00f1a, en compa\u00f1a do seu amigo o pr\u00edncipe Rezzonico. Volveu da viaxe moi mellorado, recomezando as s\u00faas tarefas con vigor e entusiasmo.\nPer\u00edodo napole\u00f3nico.\nNo per\u00edodo napole\u00f3nico Canova foi escollido e designado polo emperador Napole\u00f3n Bonaparte como o seu retratista oficial. O artista executou de el moitos retratos, a\u00ednda que s\u00f3 un en bronce, actualmente na Academia de Brera.\nA prop\u00f3sito desta obra c\u00f3ntase a an\u00e9cdota da irritaci\u00f3n de Bonaparte pola audacia de Canova, e que estivera a punto de rexeitar a estatua porque o representaba nu, como personificaci\u00f3n de \"Marte Pacificador\".\nO per\u00edodo napole\u00f3nico foi para Canova moi fecundo artisticamente, a\u00ednda que non quer\u00eda ser o artista da corte do emperador franc\u00e9s.\nUn dos retratos que fixo para a familia imperial, e un dos m\u00e1is famosos e belos, \u00e9 o que representa a Paolina Bonaparte, irm\u00e1 de Napole\u00f3n, semin\u00fa, estricada nun triclinio romano, cunha maz\u00e1 na man, como alegor\u00eda de \"Venus vencedora\" (en relaci\u00f3n co Xu\u00edzo de Par\u00eds).\nNesta representaci\u00f3n s\u00e9ntese tam\u00e9n a influencia dunha iconograf\u00eda cara a Tiziano, pois, na mente de Canova, estaba o desexo de representar a tentaci\u00f3n da beleza feminina como orixe do pecado.\nNo entanto a s\u00faa fama medraba a\u00ednda m\u00e1is, en Italia e no exterior dela, aumentando considerabelmente os encargos desde toda Europa.\nAl\u00e9n de exercitar a actividade de escultor, Canova recibiu a\u00ednda o encargo da tutela e valorizaci\u00f3n do patrimonio art\u00edstico o que lle ocupaba un tempo parello, tarefa que por outra parte xa vira realizando como xefe da Academia de San Lucas. No 1802 foi ademais nomeado \u201cIspettore Generale delle Antichit\u00e0 e delle Arti dello Stato della Chiesa\u201d (Inspector xeral das Antig\u00fcidades e das Artes do Estado da Igrexa).\nNo 1815, despois da desfeita de Waterloo e a ca\u00edda de Napole\u00f3n, Canova, que se encontraba naquela altura en Par\u00eds, en compa\u00f1a do seu medio-irm\u00e1n Giovanni Battista Sartori, fillo da mesma mai, e un dos seus colaboradores m\u00e1is v\u00e1lidos, que o segu\u00eda a todas partes, fac\u00e9ndolle de secretario e amigo fiel, empe\u00f1ouse en obter, con Dominique Vivant Denon e a trav\u00e9s dunha h\u00e1bil acci\u00f3n diplom\u00e1tica, a devoluci\u00f3n e repatriaci\u00f3n de numerosas e preciosas obras de arte, que foran traladadas de xeito ilegal desde Italia para Francia polos ex\u00e9rcitos napole\u00f3nicos.\nO papa P\u00edo VII, como sinal de reco\u00f1ecemento e gratitude por este grande labor na defensa da arte italiana, concedeulle o t\u00edtulo nobiliario de Marqu\u00e9s de Ischia.\nMorte.\nAntonio Canova faleceu en Venecia a ma\u00f1\u00e1 do 13 de outubro de 1822, mentres estaba de h\u00f3spede na casa do seu amigo Francesconi, nunha etapa intermedia da viaxe de volta a Roma.\nDeixou como herdeiro universal o seu medio-irm\u00e1n o \"abate\" Giovanni Battista Sartori.\nO sepulcro que custodia os seus despoxos est\u00e1 en Possagno, o seu lugar natal, na provincia de Treviso, onde el mesmo, tres anos antes de morrer, en xullo do 1819, proxectou e fixo edificar as expensas \"Il Tempio\" (O Templo), pondo persoalmente a primeira pedra.\nEste edificio maxestoso, dedicado \u00e1 Santa Trindade, \u00e9 unha igrexa parroquial, que non ser\u00eda rematada ata dez anos despois da s\u00faa morte. Neste \"Tempio\", en 1832, por vontade do seu medio-irm\u00e1n, foron trasladados os restos do grande artista desde a antiga igrexa parroquial.\nO seu coraz\u00f3n cons\u00e9rvase nun cenotafio, que lle dedicaron os seus disc\u00edpulos, na nave da esquerda de Santa Maria Gloriosa dei Frari, en Venecia."}
{"id": "47026", "revid": "336", "url": "https://gl.wikipedia.org/wiki?curid=47026", "title": "Miliarios", "text": ""}
{"id": "47028", "revid": "55340", "url": "https://gl.wikipedia.org/wiki?curid=47028", "title": "Chip", "text": ""}
{"id": "47030", "revid": "1987", "url": "https://gl.wikipedia.org/wiki?curid=47030", "title": "Carnivore", "text": "Carn\u00edvore \u00e9 un dos proxectos m\u00e1is pol\u00e9micos na historia da espionaxe norteamericana. Tr\u00e1tase dunha enorme \"aplicaci\u00f3n inform\u00e1tica\" (software) coa misi\u00f3n de \"interceptar comunicaci\u00f3ns a trav\u00e9s de Internet\", como por exemplo correos electr\u00f3nicos.\nPol\u00e9mica.\nA pol\u00e9mica viu \u00f3 ser esta unha aplicaci\u00f3n sen un control propio (permitindo \u00f3s seus usuarios un uso inapropiado), e \u00f3 haber constancia de erros, nos que invadiu a privacidade de mill\u00f3ns de cidad\u00e1ns inocentes."}
{"id": "47031", "revid": "15490", "url": "https://gl.wikipedia.org/wiki?curid=47031", "title": "Luis Pastor", "text": "Luis Pastor, nado en Berzocana (C\u00e1ceres o 9 de xu\u00f1o de 1952 e criado en Vallecas (Madrid), \u00e9 un cantautor espa\u00f1ol.\nEn decembro de 2022 foi Medalla de Ouro ao M\u00e9rito nas Belas Artes do Goberno de Espa\u00f1a.\nTraxectoria.\nComezou coa canci\u00f3n protesta, pero a partir de 1981 deu un cambio no seu estilo cara a unha m\u00fasica m\u00e1is variada. Un dos discos que o lanzou \u00e1 fama foi \"vallecas\" co tema \"vengan a ver\", onde se describ\u00eda a situaci\u00f3n precaria do barrio onde se criou."}
{"id": "47034", "revid": "98629", "url": "https://gl.wikipedia.org/wiki?curid=47034", "title": "Antropolox\u00eda filos\u00f3fica", "text": "A antropolox\u00eda filos\u00f3fica \u00e9 a parte da filosof\u00eda que ten como obxecto de estudo o ser humano (\"anthropos\", en Grego). Como xa apuntou Kant, as cuesti\u00f3ns fundamentais da filosof\u00eda p\u00f3dense reunir todas baixo a pregunta: Que \u00e9 o ser humano? En consecuencia, a antropolox\u00eda filos\u00f3fica \u00e9 unha disciplina na que o ser humano reflexiona sobre si mesmo tratando de determinar a s\u00faa esencia. Esta constit\u00fae unha estrutura com\u00fan a todos os humanos, homes e mulleres, con independencia do contorno social e cultural no que vivan. Diferenciase doutras disciplinas que tam\u00e9n te\u00f1en por obxecto de estudo \u00f3 ser humano, como poden son a psicolox\u00eda, paleoantropolox\u00eda, antropolox\u00eda cultural e sociolox\u00eda. Mentres estas \u00faltimas s\u00f3 queren co\u00f1ecer \u00f3 ser humano baixo un determinado aspecto (psicol\u00f3xico, anat\u00f3mico, biol\u00f3xico, cultural ou social) a antropolox\u00eda filos\u00f3fica inter\u00e9sase por comprender \u00f3 ser humano no seu conxunto.\nAs preguntas da antropolox\u00eda filos\u00f3fica.\nTradicionalmente tense definido \u00f3 ser humano como \"animal rationale\". Polo tanto, a racionalidade ser\u00eda a caracter\u00edstica determinante da condici\u00f3n humana. En torno \u00e1s implicaci\u00f3ns filos\u00f3ficas do plano racional do ser humano xorden os problemas espec\u00edficos da antropolox\u00eda filos\u00f3fica: \u00bfp\u00f3dese explicar a racionalidade ou pensamento exclusivamente en termos biol\u00f3xicos? \u00bfdesigna a racionalidade unha dimensi\u00f3n espiritual? \u00bfsobrevive o esp\u00edrito \u00e1 morte do corpo? \u00bfen tanto que seres espirituais estamos dotados de liberdade? etc.\nNo s\u00e9culo XX o existencialismo introduciu no \u00e1mbito da reflexi\u00f3n antropol\u00f3xica certos temas vivenciais, relacionados coa dimensi\u00f3n sentimental e pasional da vida humana, que as antropolox\u00edas cl\u00e1sicas deixaran de lado: a angustia, o sufrimento, a morte, o sentido da vida humana etc. As\u00ed mesmo, xunto co existencialismo, aparecen tam\u00e9n outras tendencias fenomenol\u00f3xicas e personalistas que po\u00f1en de relevo o concepto de \u201cpersoa\u201d, entendendo por esta un ser cun valor e dignidade propias. As\u00ed, o ser humano \u00e9 o portador e realizador de valores, fundamentalmente vitais, \u00e9ticos e relixiosos: vida, sa\u00fade, amizade, liberdade, transcencendencia etc. A trav\u00e9s destes config\u00farase a idea de que o ser humano non soamente necesita vivir, sen\u00f3n que ademais necesita vivir ben, con dignidade. Deste xeito supera a mera condici\u00f3n animal abr\u00edndose as\u00ed cara a transcendencia.\nFronte a estas tendencias, debedoras dun ideal relixioso, hai tam\u00e9n outras orientaci\u00f3ns de car\u00e1cter materialista e cientificista que se propo\u00f1en explicar \u00f3 ser humano s\u00f3 desde o \u00e1mbito das ciencias particulares ( biolox\u00eda, psicolox\u00eda, sociolox\u00eda etc.). Nestas posturas presc\u00edndese da suposta dimensi\u00f3n espiritual humana independente do corpo e suxeita a leis propias. De todas formas, o ser humano segue a ser un enigma, quizais irresoluble."}
{"id": "47035", "revid": "98629", "url": "https://gl.wikipedia.org/wiki?curid=47035", "title": "Antivirus", "text": "Un antivirus \u00e9 unha aplicaci\u00f3n inform\u00e1tica que ten coma obxectivo detectar e limpar programas malintencionados e virus do equipo no que estea instalado.\nA actividade dun antivirus \u00e9 de dous tipos:\nTipos de antivirus.\nExisten dous tipos de software antivirus:\nEvoluci\u00f3n.\nCada d\u00eda, os virus fanse m\u00e1is perigosos. O que antes era unha serie de programas coa intenci\u00f3n de facer dano, agora conv\u00e9rtense en ferramentas coas que atopar informaci\u00f3n confidencial, suplantar a persoas lex\u00edtimas etc. Coa interconexi\u00f3n total que estamos vivindo e o intercambio constante de informaci\u00f3n, a propagaci\u00f3n destes programas \u00e9 moito m\u00e1is doada. Pero tam\u00e9n o \u00e9 a obtenci\u00f3n dun programa antivirus (temos no mercado multitude de antivirus gratu\u00edtos e de pago) e unha actualizaci\u00f3n constante destes."}
{"id": "47043", "revid": "111586", "url": "https://gl.wikipedia.org/wiki?curid=47043", "title": "Cable", "text": "O cable ou cabo \u00e9 un elemento f\u00edsico coa misi\u00f3n de conducir ou guiar enerx\u00eda. Tr\u00e1tase normalmente dun elemento cil\u00edndrico recuberto por unha cuberta pl\u00e1stica ou doutro material, cun n\u00facleo por onde circula a enerx\u00eda. Esta poder\u00e1 ser el\u00e9ctrica ou luminosa.\nCables el\u00e9ctricos.\nA s\u00faa misi\u00f3n \u00e9 conducir electricidade, xa sexa coa intenci\u00f3n de alimentar dispositivos el\u00e9ctricos ou establecer unha comunicaci\u00f3n entre terminais ou outros dispositivos.\nFibras \u00f3pticas.\nO uso deste tipo de cables est\u00e1 cada d\u00eda m\u00e1is estendido. Tr\u00e1tase dun elemento que transporta sinais luminosas polo seu n\u00facleo, o que o fai ideal para as comunicaci\u00f3ns, coa \u00fanica desvantaxe de que os impulsos el\u00e9ctricos (usados polos dispositivos, terminais, ordenadores...) deber\u00e1n ser traducidos, na emisi\u00f3n e recepci\u00f3n, por sinais luminosas. As s\u00faas vantaxes son:"}
{"id": "47048", "revid": "54336", "url": "https://gl.wikipedia.org/wiki?curid=47048", "title": "Ministerio de Transportes e Mobilidade Sostible (Espa\u00f1a)", "text": "O Ministerio de Transportes e Mobilidade Sostible (antes chamado Ministerio de Transportes, Mobilidade e Axenda Urbana) \u00e9 o \u00f3rgano de goberno da Administraci\u00f3n Xeral do Estado, encargado da preparaci\u00f3n e execuci\u00f3n da pol\u00edtica do goberno en materia de infraestruturas de transporte terrestre, a\u00e9reo e mar\u00edtimo de competencia estatal, e o control, a ordenaci\u00f3n e a regulaci\u00f3n administrativa dos servizos de transporte correspondentes en Espa\u00f1a. As\u00ed mesmo ten como outros obxectivos, o impulso e direcci\u00f3n de temas relativos \u00e1 astronom\u00eda, xeodesia, xeof\u00edsica e cartograf\u00eda.\n\u00c9 abreviado MITMS. O actual ministro \u00e9 \u00d3scar Puente Santiago.\nEstrutura org\u00e1nica b\u00e1sica.\nA estrutura org\u00e1nica b\u00e1sica dende xullo de 2020 \u00e9:\nMinistro de Transportes e Mobilidade Sostible: \u00d3scar Puente Santiago"}
{"id": "47051", "revid": "83328", "url": "https://gl.wikipedia.org/wiki?curid=47051", "title": "Consignatario, consignataria", "text": "Axente consignatario \u00e9 a figura portuaria que se dedica \u00e1 ligaz\u00f3n do armador ou fretador de buques coas autoridades e con outras instancias relacionadas coa presenza dun buque en porto.\nAct\u00faa como representante do armador ou fretador cara as autoridades e xestiona todos os aspectos relativos \u00e1 operativa do buque, sexa carga ou descarga, estiba ou desestiba, fornecemento, xesti\u00f3n de residuos, e outros servizos relativos ao buque, \u00e1 carga, ao pasaxe ou \u00e1 tripulaci\u00f3n.\nO consignatario asina e cru\u00f1a o Aviso de alistamento (NOR), Folla de tempos (TS), Relatorio de feitos (SOF), Manifesto e Co\u00f1ecimento de embarque (B/L)."}
{"id": "47057", "revid": "1131", "url": "https://gl.wikipedia.org/wiki?curid=47057", "title": "Licenza de documentaci\u00f3n libre GNU", "text": ""}
{"id": "47061", "revid": "1131", "url": "https://gl.wikipedia.org/wiki?curid=47061", "title": "Diego Pel\u00e1ez", "text": "Diego Pel\u00e1ez ou Diego P\u00e1ez nado en Arag\u00f3n en data desco\u00f1ecida e finado desterrado de Galicia, en Arag\u00f3n, en data tam\u00e9n desco\u00f1ecida, foi unha das figuras m\u00e1is salientables da nobreza eclesi\u00e1stica da Galicia medieval. Nomeado polo rei Sancho II de Castela, foi bispo de Iria e Compostela do 1071 ao 1088, e contribu\u00edu \u00e1 grandeza da diocese e do Se\u00f1or\u00edo de Santiago no s\u00e9culo XI.\nGoberno en Compostela.\nFoi designado como bispo logo de ser apreixado o rei Garc\u00eda de Galicia polo seu irm\u00e1n o rei de Le\u00f3n Afonso VI. Por\u00e9n, foi sempre sospeitoso de apoiar o malfadado rei galego.\nAcometeu a reorganizaci\u00f3n dos extensos territorios do Se\u00f1or\u00edo feudal de Santiago. Este posesi\u00f3n feudal abrangu\u00eda as terras entre o r\u00edo Iso e o Atl\u00e1ntico. Esforzouse por mellorar a xustiza, a administraci\u00f3n e a defensa militar fronte os ataques normandos e os conflitos interiores.\nAcu\u00f1ou moeda e deu un importante pulo ao intercambio comercial.\nAplicou medidas contra a indisciplina do clero, chegou a acordos co mosteiro de San Paio de Antealtares plasmados na Concordia de Antealtares e limitou a expansi\u00f3n do poder\u00edo bieito do Mosteiro de San Marti\u00f1o Pinario.\nIniciou, ao redor do ano 1075, as obras da gran catedral rom\u00e1nica de Santiago. A anterior fora destru\u00edda polas incursi\u00f3ns devastadoras do caudillo musulm\u00e1n Almanzor durante os d\u00edas do rei galego Vermudo II. A trav\u00e9s da escola catedralicia atraer\u00eda o m\u00e1is florido da cultura europea do momento. Puxo as obras baixo a direcci\u00f3n do mestre Bernardo. Impulsou as peregrinaci\u00f3ns a trav\u00e9s do Cami\u00f1o de Santiago ata facer delas un fen\u00f3meno de escala continental.\nConsid\u00e9raselle un dos impulsores da reforma gregoriana nos reinos hisp\u00e1nicos.\nLiortas pol\u00edticas.\nDende a s\u00faa fasqu\u00eda de figura pol\u00edtica, salienta o seu enfrontamento co rei de Le\u00f3n Afonso VI. Ao reconquistar este monarca a taifa de Toledo (1085), Pel\u00e1ez tentou que a vella capital visig\u00f3tica non fose a nova cabeceira eclesi\u00e1stica e pol\u00edtica dos reinos cristi\u00e1ns. Santiago de Compostela arelaba ocupar esa posici\u00f3n como s\u00e9 apost\u00f3lica e meta de cristiandade xacobea dende Armenia ata Fisterra. Pero nin a galega s\u00e9 de Braga, nin a castel\u00e1 de Toledo estaban dispostas a ceder o que entend\u00edan que eran os seus dereitos hist\u00f3ricos. Braga fora restaurada polo rei Garc\u00eda de Galicia; Toledo \u00e9rao agora por Afonso VI de Le\u00f3n.\nSemella que se viu envolto no levantamento do l\u00edder da nobreza galega Rodrigo Ov\u00e9quiz. Este foi un conflito violento que o rei leon\u00e9s tardou dous anos en sufocar. Estas axitaci\u00f3ns, animadas tanto dende a nobreza laica como eclesi\u00e1stica, determinaron ao monarca a dividir o reino de Galicia en d\u00faas tenzas feudais. Unha, en 1090, baixo o mando do conde Raimundo de Borgo\u00f1a e a s\u00faa filla Urraca (\"totia Gallecia Imperatrix\") ao norte do r\u00edo Mi\u00f1o. Outra, en 1095, baixo Henrique de Borgo\u00f1a e a s\u00faa filla ilex\u00edtima Tareixa nas terras portucalenses.\nAcusaci\u00f3n e ca\u00edda.\nNeste clima de inestabilidade pol\u00edtica, Diego Pel\u00e1ez sofre a acusaci\u00f3n de traiz\u00f3n. Semella que conspirou para restaurar a independencia do reino de Galicia coa alianza do caudillo normando Guillerme o Conquistador.\nEsta acusaci\u00f3n tivo como consecuencia a s\u00faa deposici\u00f3n no Concilio de Husillos (1088). Asemade foi encarcerado e humillado por Afonso VI. O papa Urbano II desautorizou fulminantemente o monarca e confirmou o bispo na s\u00faa s\u00e9 de Santiago de Compostela.\nAs presi\u00f3ns da corte castel\u00e1-leonesa e do arcebispo Bernardo de Toledo acadaron que Pel\u00e1ez fose finalmente despoxado da s\u00faa diocese. O Papa, por\u00e9n, dispuxo que pod\u00eda exercer o ministerio episcopal no caso de que outra diocese o chamase. En 1904 escapou da prisi\u00f3n e refuxiouse en Arag\u00f3n. Ese mesmo ano, nomeouse ao cluniaco franc\u00e9s Dalmacio, bispo de Iria e Compostela. Dalmacio fora enviado polo poderoso abade Hugo de Cluny coa misi\u00f3n encuberta de arranxar os desacordos entre os condes Raimundo e Henrique de Borgo\u00f1a. Tras a morte de Urbano II, o novo papa Pascual II reco\u00f1eceu que fora xustamente deposto."}
{"id": "47062", "revid": "56817", "url": "https://gl.wikipedia.org/wiki?curid=47062", "title": "Cresconio", "text": "Cresconio (fl. 1037-1067) foi bispo de Iria Flavia e Santiago de Compostela durante o s\u00e9culo XI.\nDefensa do Reino de Galicia.\nNo contexto das loitas entre Fernando I o Magno de Castela e o rei galaico-leon\u00e9s Bermudo III, Galicia foi arrasada pola invasi\u00f3n dos normandos do conde dan\u00e9s Ulv Galiciefarer. Ante tal ameaza, Cresconio asumiu o liderado da nobreza galega, reuniu un ex\u00e9rcito e derrotou aos viquingos persegu\u00edndoos ata a s\u00faa expulsi\u00f3n.\nFortificou o \"Castellum Honesti\", hoxe Torres de Oeste en Catoira no nacemento da r\u00eda de Arousa por mor de bloquear futuras incursi\u00f3ns a trav\u00e9s do r\u00edo Ulla.\nErgueu, asemade, con id\u00e9ntica finalidade as murallas da cidade de Santiago de Compostela.\nNas sagas escandinavas \"Jacobsland\" (pa\u00eds de Santiago) era o nome que recib\u00eda o Reino de Galicia. O seu car\u00e1cter de cidade santa estimulaba a cobiza por apoderarse dos seus tesouros.\nEngrandecemento de Santiago de Compostela.\nCresconio procurou o engrandecemento da diocese de Iria Flavia-Santiago. Como tesoureira do sartego de Ap\u00f3stolo Santiago, entend\u00eda que lle correspond\u00eda un lugar punteiro entre os reinos da cristiandade occidental. Deste xeito, titul\u00e1base \"Episcopus Iriensis et Apostolicae Sedis\".\nA autoproclamaci\u00f3n de Santiago como s\u00e9 apost\u00f3lica, estando recente o cisma de Oriente coa s\u00e9 apost\u00f3lica de Santo Andr\u00e9 (Constantinopla) provocou a r\u00e1pida reprensi\u00f3n de Roma. O papa Le\u00f3n X reaccionou contra o \"episcopus galliciensis\" e o Concilio de Reims de 1049 excomungouno. Por\u00e9n, Cresconio, sen ver minguada a s\u00faa autoridade en Galicia e Le\u00f3n, seguiu utilizando o t\u00edtulo de bispo da s\u00e9 apost\u00f3lica, e as\u00ed o fixeron todos os seus sucesores.\nGoberno da Igrexa galega.\nEn 1056 presidiu o Concilio de Compostela. Nel prohibiuse o uso de armas aos cregos e obrig\u00f3uselles a se afastaren das s\u00faas mulleres. Ordenou a apertura de escolas en igrexas e parroquias e combateu as superstici\u00f3ns galaicas de ra\u00edz c\u00e9ltica ou prerromana. Isto \u00faltimo con escaso \u00e9xito. Reco\u00f1ec\u00edan a s\u00faa autoridade os bispos de Lugo, Dumio, Oviedo e Porto.\nFigura pol\u00edtica.\nGa\u00f1ouse a confianza de Fernando I de Castela, logo de que este se fixera co territorio de Galicia tras as batallas de Tamar\u00f3n contra Bermudo III e Monterroso contra a nobreza galega. O monarca castel\u00e1n confioulle a educaci\u00f3n do seu fillo Garc\u00eda de Galicia. Disque Cresconio convenceuno para restaurar un reino de Galicia independente. Tal como for Cresconio acabou coroando como monarca do Reino de Galicia a Garc\u00eda \u00e1 morte do seu pai."}
{"id": "47064", "revid": "1131", "url": "https://gl.wikipedia.org/wiki?curid=47064", "title": "Revoluci\u00f3n rusa", "text": ""}
{"id": "47068", "revid": "98629", "url": "https://gl.wikipedia.org/wiki?curid=47068", "title": "Pieter Brueghel o Vello", "text": "Pieter Brueghel \"o Vello\", nado en Breda entre 1525 e 1530 e finado en Bruxelas o 9 de setembro de 1569, foi un pintor flamengo, c\u00e9lebre polos seus cadros retratando paisaxes e escenas campestres.\nTraxectoria.\nPieter Brueghel, co\u00f1ecido como Pieter Brueghel \"o Vello\" (para distinguilo de seu fillo m\u00e1is vello), foi o primeiro dunha familia de pintores flamengos. Asinou como Brueghel ata 1559, despois de que os seus fillos retiraron o \"h\" do apelido.\nPieter Brueghel o Vello, considerado como un dos mellores pintores flamengos do s\u00e9culo XVI \u00e9 o membro mais importante da familia. Probabelmente naceu en Breda (Pa\u00edses Baixos).\nFoi admitido como mestre na Guilda de San Lucas con 26 anos, en 1551. Foi aprendiz de Coecke Van Aelst, artista de Antuerpen, escultor, arquitecto, dese\u00f1ador de tapicer\u00edas e vitrais. Foi nesa altura que Brueghel viaxa a Italia, onde produce unha serie de pinturas, a maior parte das cales representan paisaxes. A s\u00faa primeira obra asinada e datada foi producida en Roma, no 1553.\nEn 1553 estableceuse en Antuerpen e dez anos despois mudouse para Bruxelas, de xeito permanente. Dez anos despois casou con Mayken, filla de Van Aelst, o seu antigo mestre.\nOs seus cadros, que realzan o absurdo na vulgaridade, est\u00e1n no entanto plenos de animaci\u00f3n e pequenos detalles, expondo as fraquezas e loucuras humanas. A s\u00faa fama creceu a trav\u00e9s dos gravados publicados por Cock, mais a s\u00faa paix\u00f3n pola figura humana tornouno o m\u00e1is representativo pintor flamengo do s\u00e9culo XVI.\nObra.\nExisten a\u00ednda 45 pinturas sobreviventes que se dan por aut\u00e9nticas, e outras que se co\u00f1ecen mais est\u00e1n perdidas. Unha terceira parte destas obras \u00e1chase no Kunsthistorisches Museum de Viena. Existe tam\u00e9n un gran n\u00famero de debuxos e gravados."}
{"id": "47070", "revid": "98629", "url": "https://gl.wikipedia.org/wiki?curid=47070", "title": "Hendrick Avercamp", "text": "Hendrick Avercamp, nado en \u00c1msterdan o 27 de xaneiro de 1585 e finado en Kampen o 15 de maio de 1634, foi un pintor neerland\u00e9s, especializado en pintura paisax\u00edstica de tema invernal.\nTraxectoria.\nEra xordo e co\u00f1ecido como \u201co mudo de Kampen\". Estudou na s\u00faa cidade natal co pintor Pieter Hendrick (1569-1625). Foi un dos primeiros pintores paisax\u00edsticos da escola holandesa do s\u00e9culo XVII, especializ\u00e1ndose nas paisaxes invernais do seu pa\u00eds. As obras de Avercamp est\u00e1n cheas de colorido e vivacidade, cunha atenta colocaci\u00f3n das personaxes na escena.\nO traballo de Avercamp gozou de gran popularidade e vendendo moitas das s\u00faas obras, en boa parte realizadas \u00e1 acuarela. A mesma ra\u00ed\u00f1a Isabel II de Inglaterra tivo unha excepcional colecci\u00f3n das s\u00faas pinturas no castelo de Windsor.\nContinuadores.\nAs pinturas de paisaxes invernais de Hendrick Avercamp tiveron continuadores como Jan van Goyen, Aart van der Neer, Antonie van Stralen e Jan van de Capelle."}
{"id": "47072", "revid": "5863", "url": "https://gl.wikipedia.org/wiki?curid=47072", "title": "Pieter Brueghel o Novo", "text": "Pieter Brueghel O Novo, nado en Bruxelas en 1564 e finado en Antuerpen en 1638, foi un pintor flamengo do Renacemento tard\u00edo, fillo de Pieter Brueghel o Vello e irm\u00e1n de Jan Bruegel (I). Foi alcu\u00f1ado como \u00ab Brueghel do Inferno \u00bb por mor dun dos seus temas favoritos: os incendios. Formouse en Antuerpen no estudio de Gillis van Coninxloo e f\u00edxose mestre independente en 1585. Moi logo se encontrou \u00e1 direcci\u00f3n dun taller moi produtivo e con numerosos disc\u00edpulos (como o seu fillo Pieter III). Foi un imitador da obra do seu pai, da que executou numerosas copias para responder \u00e1 demanda de coleccionistas (est\u00e1n rexistrados non menos de 13 nomes); grazas a este labor co\u00f1ecemos algo de orixinais do pai que desapareceran. Toda a s\u00faa vida conservou o estilo real\u00edstico flamengo. "}
{"id": "47078", "revid": "74806", "url": "https://gl.wikipedia.org/wiki?curid=47078", "title": "St\u00e9phane Mallarm\u00e9", "text": "\u00c9tienne Mallarm\u00e9, co\u00f1ecido como St\u00e9phane Mallarm\u00e9, nado o 18 de marzo de 1842 en Par\u00eds e finado o 9 de setembro de 1898 en Valvin, Vulaines-sur-Seine, preto de Fontainebleau, foi un escritor franc\u00e9s. Os seus poemas consid\u00e9ranse as obras mestras do simbolismo. \u00c9 considerado, xunto con Rimbaud e Baudelaire coma un dos m\u00e1is importantes precursores da l\u00edrica moderna.\nTraxectoria.\nMallarm\u00e9 foi o primeiro fillo dunha familia de funcionarios de Sens. Despois da morte de s\u00faa nai en 1847 foi criado polos av\u00f3s. Dende 1850 viviu nun internado, do que foi expulsado por mal comportamento. No 1856 entrou nun internado en Sens. En 1857 morreu a s\u00faa irm\u00e1 m\u00e1is nova. Entre 1858 e 1860 escribiu as s\u00faas primeiras obras (64 poemas co t\u00edtulo \"Entre quatre murs\", (\"Entre catro paredes\"). Pouco despois de pasar os exames de Bacharelato co\u00f1eceu \u00f3s poetas Emmanuel des Essarts, Jean Lahor e Eug\u00e8ne Lef\u00e9bure. Neses anos entrou en contacto por primeira vez co libro de Charles Baudelaire \"Les fleurs du mal\" (\"As flores do mal\") e publicou os seus primeiros artigos de cr\u00edtica literaria en diversas revistas e, m\u00e1is tarde, empezou a publicar os seus propios poemas. Co\u00f1eceu \u00e1 institutriz alem\u00e1 Marie Gebhard Kennen, coa que casou en 1863 en Inglaterra, antes de comezar a traballar como profesor de ingl\u00e9s en Tournon-sur-Rh\u00f4ne, no departamento de Ard\u00e8che, o que ser\u00eda o seu traballo ata 1893, ano no que se xubilou. En 1863 naceu a s\u00faa filla Genevi\u00e8ve. Entre os amigos e co\u00f1ecidos da \u00e9poca figuran os escritores f\u00e9libres Th\u00e9odore Aubanel, Joseph Roumanille e Fr\u00e9d\u00e9ric Mistral, que escriben en provenzal as\u00ed como Catulle Mend\u00e8s e Mathias Villiers de l'Isle-Adam.\nDurante unha crise persoal e literaria comezou o \"proxecto da s\u00faa vida\": \"H\u00e9rodiade\", no que o material de orixe, o relato b\u00edblico de Salom\u00e9, \u00e9 reelaborado como tematizaci\u00f3n de procura da pureza e a beleza do verso. O seu poema longo (110 versos alexandrinos) \"L'apr\u00e8s-midi d'un faune\" (\"A sesta dun fauno\") foi redactado en 1865 coa esperanza de que fose escenificado no Teatro Franc\u00e9s de Par\u00eds, do que foi, por\u00e9n, rexeitado. En 1866 publicou por primeira vez dez poemas na revista \"Le Parnasse Comtemporain\", o principal \u00f3rgano do c\u00edrculo dos parnasianos que ti\u00f1a como centro a Th\u00e9ophile Gautier. Mallarm\u00e9 compart\u00eda na \u00e9poca os postulados literarios do grupo, no que se inclu\u00edan tam\u00e9n poetas como Leconte de Lisle e o cubano-franc\u00e9s Jos\u00e9-Mar\u00eda de Heredia. \nNesta \u00e9poca o poeta cambiou varias veces de residencia: en 1866 mudouse a Besan\u00e7on, desde onde iniciou unha correspondencia con Paul Verlaine, en 1867, a Avignon, onde empezou a dar a co\u00f1ecer os seus poemas en prosa.\nEn xullo de 1871 naceu en Sens o seu fillo Anatole. Pouco despois Mallarm\u00e9 conseguiu o seu desexo de ser trasladado a Par\u00eds. Nesa \u00e9poca traballou na traduci\u00f3n de poemas de Edgar Allan Poe. O ano 1872 co\u00f1eceu \u00f3 novo poeta Arthur Rimbaud. A partir de 1873 as s\u00faas relaci\u00f3ns co grupo dos impresionistas, favorecidas pola s\u00faa amizade co pintor \u00c9douard Manet, fix\u00e9ronse m\u00e1is estreitas. Foi tam\u00e9n Manet quen lle presentou a \u00c9mile Zola. En 1874 publicou sen \u00e9xito alg\u00fans n\u00fameros da revista \"La Derni\u00e8re Mode\", da que era o \u00fanico redactor. Despois de ser rexeitado por diversos editores, publ\u00edcouse por fin en 1876 \"L'apr\u00e8s-midi d'un faune\" con ilustraci\u00f3ns de Manet.\nA partir de 1877 Mallarm\u00e9 organiza os seus lendarios \"Mardis\" (encontros dos martes) nos que \u00f3 longo dos anos tomaron parte poetas como \u00c9mile Verhaeren, Maurice Maeterlinck, Oscar Wilde, Joris-Karl Huysmans, Paul Val\u00e9ry, Andr\u00e9 Gide, W. B. Yeats, Rainer Maria Rilke ou Stefan George, que eran recibidos na residencia de Mallarm\u00e9 da \"Rue de Rome\". En 1878 co\u00f1eceu a Victor Hugo.\nNo ano 1879 morreu, a\u00ednda neno, o seu fillo Anatole. En 1883, grazas \u00e1 edici\u00f3n por Verlaine de \"Poetes maudits\" (\"Poetas malditos\") o traballo de Mallarme alcanza unha meirande difusi\u00f3n. Entre 1884 e 1889 o poeta mantivo unha relaci\u00f3n amorosa con M\u00e9ry Laurent. En 1886 deu a co\u00f1ecer o seu primeiro poema sen signos de puntuaci\u00f3n, \"M'introduire dans ton histoire\", e foi escollido, despois da morte de Verlaine, Pr\u00edncipe dos Poetas. Xa xubilado mudouse en 1894 a Valvin, onde traballou en diversos proxectos literarios e te\u00f3ricos ata a s\u00faa morte en 1898. Foi enterrado no cemiterio de Samoreau (Hauts-de-Seine).\nCaracter\u00edsticas e importancia.\nDa lectura de Hegel extraeu Mallarm\u00e9 a idea de que, \"morto o Ceo\" o nada debe ser o punto de partida da Beleza e do Ideal. Partindo da idea da \"Arte pola arte\" do grupo \u00f3 redor de Gautier, viu na lingua po\u00e9tica da poes\u00eda pura a \u00fanica posibilidade de chegar \u00e1s Ideas puras. Rexeitou a representaci\u00f3n da l\u00edrica realista, considerando a suxesti\u00f3n como base da nova poes\u00eda.\nO seu concepto de literatura \u00e9 moi pr\u00f3ximo \u00f3 dos impresionistas no campo das artes pl\u00e1sticas. Debido \u00e1 importancia da linguaxe \"suxestiva\" na obra de Mallarm\u00e9, foi considerado \"o m\u00e1is simbolista dos simbolistas\". A s\u00faa influencia renovadora na l\u00edrica francesa contin\u00faa a se facer sentir a\u00ednda hoxe. As s\u00faas d\u00fabidas sobre a funci\u00f3n da lingua serviron para abrir cami\u00f1os \u00e1 l\u00edrica moderna. Moitas das s\u00faas ideas foron retomadas por representantes do dada\u00edsmo, o surrealismo, o futurismo ou o decontrutivismo (coma, por exemplo Jacques Derrida).\nA causa da escuridade (moitas veces deliberada) do estilo e das sut\u00eds relaci\u00f3ns entre escritura, son e significado, os seus poemas adoitan ser considerados como dificilmente traducibles. Lendo os seus poemas en voz alta, desc\u00f3brense asociaci\u00f3ns e significados que non se poden apreciar coa simple lectura. Por exemplo, as palabras \"ses purs ongles\" (\"as s\u00faas unllas puras\") \u00f3 ser pronunciadas soan tam\u00e9n coma \"c\u2019est pur son\" (\"\u00e9 puro son\").\nA calidade sonora e musical da linguaxe de Mallarm\u00e9, incitou a diversos compositores a po\u00f1er m\u00fasica \u00f3s seus versos. Unha das obras mestras do impresionismo musical \u00e9 \"Pr\u00e9lude \u00e0 l\u2019apr\u00e8s-midi d\u2019un faune para orquestra\" (1894) de Claude Debussy, baseada no poema do mesmo t\u00edtulo de Mallarm\u00e9, composici\u00f3n que entusiasmou \u00f3 propio poeta e que foi tomada como base para o ballet \"L\u2019Apr\u00e8s-midi d\u2019un faune\" coregrafiada en 1912 por Wazlaw Fomitsch Nischinski para o Ballet Ruso. Claude Debussy, Maurice Ravel, Darius Milhaud, Pierre Boulez e outros compositores musicaron poemas de Mallarm\u00e9 para seren interpretados como Lieder. Hai tam\u00e9n unha aproximaci\u00f3n musical de Michael Denhoff \u00f3 poema \"Un coup de d\u00e9s jamais n'aboulira l'hasard\" e \u00f3 fragmento \"Igitur\".\nObras.\nEscribiu abundantes artigos de teor\u00eda literaria. Postumamente public\u00e1ronse, entre outros, \"Po\u00e9sies\" (1899), \"Pour un tombeau d'Anatole\" (1962) e \"Cartas\" (1959-1971)."}
{"id": "47079", "revid": "98629", "url": "https://gl.wikipedia.org/wiki?curid=47079", "title": "\u00c1lxebra", "text": "Xunto coa xeometr\u00eda e a an\u00e1lise matem\u00e1tica, a \u00e1lxebra constit\u00fae unha das ramas principais da matem\u00e1tica.\nAntigamente por \u00e1lxebra entend\u00edase a serie de co\u00f1ecementos te\u00f3ricos e de t\u00e9cnicas nas que se empregan as operaci\u00f3ns elementais da aritm\u00e9tica para atopar valores num\u00e9ricos que solucionen unha ecuaci\u00f3n matem\u00e1tica, na que os n\u00fameros desco\u00f1ecidos son representados por letras. Isto \u00e9 o que hoxe en d\u00eda se co\u00f1ece como \u00e1lxebra elemental, que incl\u00fae tam\u00e9n o estudo dos polinomios e o das s\u00faas ra\u00edces.\nCo tempo a \u00e1lxebra elemental deu lugar a desenvolvementos m\u00e1is complexos no que se deu en chamar \u00e1lxebra abstracta ou \u00e1lxebra moderna. A xeneralizaci\u00f3n ven da man da definici\u00f3n de distintos tipos de estruturas alx\u00e9bricas, isto son, conxuntos de elementos non necesariamente de tipo num\u00e9rico, nos que se definen operaci\u00f3ns con propiedades inspiradas nas das operaci\u00f3ns elementais de n\u00fameros. As\u00ed pois, poder\u00edase dicir que a \u00e1lxebra \u00e9 a rama da matem\u00e1tica que estuda as propiedades das estruturas.\nEtimolox\u00eda.\nO termo \u00e1lxebra deriva da obra \"\" ou \"Al-jabr wa 'l-muq\u0101bala\", isto \u00e9, \"Compendio do c\u00e1lculo mediante restituci\u00f3n e reduci\u00f3n\" (ou \"Ensaio da Computaci\u00f3n de Transferencia e da Ecuaci\u00f3n\"), que foi traducido ao lat\u00edn coma \"Liber algebrae et almucabala\". O texto foi escrito no s\u00e9culo IX polo matem\u00e1tico persa Mohammed ibn-Musa al-Khwarizmi. Os cristi\u00e1ns introduciron este libro en Europa traducido ao lat\u00edn no s\u00e9culo XII. O termo \u00e1lxebra \u00e9 a traduci\u00f3n literal de \"restituci\u00f3n\" (transferencia da soluci\u00f3n num\u00e9rica no lugar das letras da ecuaci\u00f3n) feita polos tradutores ao lat\u00edn da obra.\nClasificaci\u00f3n.\nPodemos dividir a \u00e1lxebra en:\n\u00c1lxebra elemental.\nNa \u00e1lxebra elemental, a adici\u00f3n, a subtracci\u00f3n, a multiplicaci\u00f3n, e a divisi\u00f3n son utilizadas para encontrar n\u00fameros (valores dunha variable) nun problema de matem\u00e1ticas (ecuaci\u00f3n) cando non se co\u00f1ecen.\nNoutras palabras: \nA \u00e1lxebra pode ser utilizada para resolver problemas da vida real porque as regras da \u00e1lxebra funcionan no mundo real e os n\u00fameros poden ser utilizados para representar fielmente os valores das cousas reais.\nNotaci\u00f3n na \u00e1lxebra elemental.\nNa \u00e1lxebra, a adici\u00f3n de \"z\" e \"y\" (ou \"z\" mais \"y\") escr\u00edbese formula_14. \nNa \u00e1lxebra, a subtracci\u00f3n de \"z\" a \"y\" (ou \"y\" menos \"z\") escr\u00edbese formula_15.\nNa \u00e1lxebra, a multiplicaci\u00f3n de \"y\" por \"z\" (ou \"y\" veces \"z\") p\u00f3dese escribir de 4 maneiras diferentes: y \u00d7 z, \"y\"*\"z\", \"y\"(\"z\"), ou \"yz\", sendo esta \u00faltima a forma m\u00e1is com\u00fan.\nCando multiplicamos un n\u00famero por unha letra, o n\u00famero escr\u00edbese diante da letra.\nCando o n\u00famero \u00e9 o 1, ent\u00f3n non se escribe porque 1 multiplicado por unha cousa calquera \u00e9 esa mesma cousa.\nEn \u00e1lxebra, a divisi\u00f3n: \"y\" dividido por \"z\" escr\u00edbese \"y\" */* \"z\" ou \"y\"/\"z\". Esta \u00faltima forma \u00e9 a m\u00e1is empregada.\nRepresentaci\u00f3ns gr\u00e1ficas na \u00e1lxebra elemental.\nNa \u00e1lxebra elemental tam\u00e9n \u00e9 \u00fatil o uso de gr\u00e1ficas, como a da f\u00f3rmula b\u00e1sica da recta \"y\"=\"mx\"+\"b\" onde \"b\" \u00e9 o valor no que a recta corta o eixo de ordenadas da gr\u00e1fica e \"m\" \u00e9 a pendente da recta. Esta f\u00f3rmula verif\u00edcase para \u00e1s coordenadas do grafo ou pares ordenados (\"x\",\"y\").\nHistoria.\nA orixe da \u00e1lxebra pode atoparse nos babilonios, que desenvolveron un sistema de numeraci\u00f3n posicional co que lograron realizar c\u00e1lculos avanzados mediante algoritmos. Polo contrario, civilizaci\u00f3ns como os exipcios, os chineses e os gregos s\u00f3 realizaban c\u00e1lculos base\u00e1ndose en m\u00e9todos xeom\u00e9tricos. Por\u00e9n, as matem\u00e1ticas gregas tiveron un gran cambio cando co inicio da \u00e1lxebra xeom\u00e9trica, e Diofanto de Alexandr\u00eda en \"Arithmetica\" estudou as soluci\u00f3ns de ecuaci\u00f3ns alx\u00e9bricas. O persa Mu\u1e25ammad ibn M\u016bs\u0101 al-Khw\u0101rizm\u012b (c. 780\u2013850) foi quen converteu a \u00e1lxebra nunha disciplina independente da xeometr\u00eda e da aritm\u00e9tica.\nA finais do s\u00e9culo XVI, os traballos Fran\u00e7ois Vi\u00e8te deron pulo \u00e1 nova \u00e1lxebra, e en 1637, Ren\u00e9 Descartes publicou \"La G\u00e9om\u00e9trie\", creando a \u00e1lxebra anal\u00edtica e introducindo a notaci\u00f3n moderna. A busca das soluci\u00f3ns de ecuaci\u00f3ns de grao superior a tres desenvolveu a idea de determinante, introducida de xeito independente por matem\u00e1ticos xaponeses e por Gottfried Leibniz no s\u00e9culo XVII. A resoluci\u00f3n de ecuaci\u00f3ns tam\u00e9n foi a base para o desenvolvemento da teor\u00eda de permutaci\u00f3ns por parte de Joseph-Louis Lagrange e Paolo Ruffini.\nA \u00e1lxebra abstracta foi desenvolvida no s\u00e9culo XIX, grazas ao estudo da teor\u00eda de Galois. Josiah Willard Gibbs desenvolveu a \u00e1lxebra de vectores no espazo tridimensional e Arthur Cayley a \u00e1lxebra de matrices, que non \u00e9 conmutativa."}
{"id": "47080", "revid": "5863", "url": "https://gl.wikipedia.org/wiki?curid=47080", "title": "Protocolo de Internet", "text": "O Protocolo de Internet (IP, das s\u00faas siglas en ingl\u00e9s \"Internet Protocol\") \u00e9 un protocolo non orientado \u00e1 conexi\u00f3n, usado tanto pola orixe como polo destino para a comunicaci\u00f3n destes a trav\u00e9s dunha rede (Internet) de paquetes conmutados.\nOs datos nunha rede que se basea en IP son enviados en bloques co\u00f1ecidos como paquetes ou datagramas (no protocolo IP estes termos ad\u00f3itanse usar indistintamente). En particular, en IP non se necesita ningunha configuraci\u00f3n antes de que un equipo intente enviar paquetes a outro co que non se comunicara antes.\nO Protocolo de Internet prov\u00e9 un servizo de datagramas non fiable (tam\u00e9n chamado do \"mellor esforzo\" (\"best effort\"), farao o mellor posible pero garantindo pouco). IP non prov\u00e9 ning\u00fan mecanismo para determinar se un paquete alcanza ou non o seu destino e unicamente proporciona seguridade (mediante \"checksums\" ou sumas de comprobaci\u00f3n) das s\u00faas cabeceiras e non dos datos transmitidos. Por exemplo, ao non garantir nada sobre a recepci\u00f3n do paquete, este poder\u00eda chegar danado, noutra orde con respecto a outros paquetes, duplicado ou simplemente non chegar. Se se necesita fiabilidade, esta \u00e9 proporcionada polos protocolos da capa de transporte, como TCP.\nSe a informaci\u00f3n a transmitir (\"datagramas\") supera o tama\u00f1o m\u00e1ximo \"negociado\" (MTU) no tramo de rede polo que vai circular poder\u00e1 ser dividida en paquetes m\u00e1is pequenos, e reensamblada logo cando sexa necesario. Estes fragmentos poder\u00e1n ir cada un por un cami\u00f1o diferente dependendo de como estean de congestionadas as rutas en cada momento.\nAs cabeceiras IP conte\u00f1en os enderezos das m\u00e1quinas de orixe e destino (enderezos IP), enderezos que ser\u00e1n usadas polos enrutadores (routers) para decidir o tramo de rede polo que reenviar\u00e1n os paquetes.\nEnderezamento IP e enrutamento.\nOs aspectos m\u00e1is complexos de IP son o enderezamento e o enrutamento. O enderezamento ref\u00edrese \u00e1 forma como se asigna un enderezo IP e como se dividen e agr\u00fapanse subredes de equipos.\nO enrutamento consiste en atopar un cami\u00f1o que conecte unha rede con outra e a\u00ednda que \u00e9 levado a cabo por todos os equipos, \u00e9 realizado principalmente por enrutadores que non son m\u00e1is que computadores especializados en recibir e enviar paquetes por diferentes interfaces de rede, as\u00ed como proporcionar opci\u00f3ns de seguridade, redundancia de cami\u00f1os e eficiencia na utilizaci\u00f3n dos recursos.\nEnderezo IP.\nUn enderezo IP \u00e9 un n\u00famero que identifica de xeito l\u00f3xico e xerarquicamente a unha interface dun dispositivo (habitualmente unha computadora) dentro dunha rede que utilice o protocolo IP (\"Internet Protocol\"), que corresponde ao nivel de rede ou nivel 3 do modelo de referencia OSI. Devandito n\u00famero non se ha de confundir co enderezo MAC que \u00e9 un n\u00famero f\u00edsico que \u00e9 asignado ao cart\u00f3n ou dispositivo de rede (v\u00e9n imposta polo fabricante), mentres que o enderezo IP p\u00f3dese cambiar.\nSempre que un usuario con\u00e9ctase a Internet utiliza un enderezo IP. Este enderezo pode cambiar ao reconectar; e a esta forma de asignaci\u00f3n de enderezo IP denom\u00ednase un enderezo IP din\u00e1mico (normalmente abrev\u00edase como \"IP din\u00e1mico\").\nOs sitios de Internet que pola s\u00faa natureza necesitan estar permanentemente conectados, xeralmente te\u00f1en un enderezo IP fixo (apl\u00edcase a mesma reduci\u00f3n por \"IP fixo\" ou \"IP est\u00e1tico\"), \u00e9 dicir, non cambia co tempo. Os servidores de correo, dns, ftp p\u00fablicos, servidores web necesariamente deben contar cun enderezo IP fixo ou est\u00e1tico, xa que desta forma facil\u00edtase a s\u00faa localizaci\u00f3n. As m\u00e1quinas te\u00f1en unha gran facilidade para manipular e xerarquizar a informaci\u00f3n num\u00e9rica, e son altamente eficientes para facelo e situar enderezos IP, con todo, os seres humanos debemos utilizar outra notaci\u00f3n m\u00e1is f\u00e1cil de recordar e utilizar, tal \u00e9 o caso URLs e resoluci\u00f3n de nomes de dominio DNS.\nExiste un protocolo para asignar enderezos IP din\u00e1micos chamado DHCP (\"Dynamic Host Configuration Protocol\").\nEnrutamento.\nEn comunicaci\u00f3ns, o encami\u00f1amento (\u00e1s veces co\u00f1ecido polo anglicismo ruteo ou enrutamento) \u00e9 o mecanismo polo que nunha rede os paquetes de informaci\u00f3n fanse chegar desde a s\u00faa orixe ao seu destino final, seguindo un cami\u00f1o ou ruta a trav\u00e9s da rede. Nunha rede grande ou nun conxunto de redes interconectadas o cami\u00f1o a seguir ata chegar ao destino final pode supor transitar por moitos nodos intermedios.\nAsociado ao encami\u00f1amento existe o concepto de m\u00e9trica, que \u00e9 unha medida do \"bo\" que \u00e9 usar un cami\u00f1o determinado. A m\u00e9trica pode estar asociada a distintas magnitudes: distancia, custo, retardo de transmisi\u00f3n, n\u00famero de saltos etc., ou ata a unha combinaci\u00f3n de varias magnitudes. Se a m\u00e9trica \u00e9 o retardo, \u00e9 mellor un cami\u00f1o cuxo retardo total sexa menor que o doutro. O ideal nunha rede \u00e9 conseguir o encaminamiento \u00f3ptimo: ter cami\u00f1os de distancia (ou custo, ou retardo, ou a magnitude que sexa, segundo a m\u00e9trica) m\u00ednimos. Tipicamente o encami\u00f1amento \u00e9 unha funci\u00f3n implantada na capa 3 (capa de rede) do modelo de referencia OSI.\nVersi\u00f3ns.\nNa actualidade, a maior\u00eda das m\u00e1quinas conectadas a Internet operan sobre a versi\u00f3n 4 do protocolo IP: IPv4. Con todo, \u00e9 inevitable e necesaria a progresiva migraci\u00f3n \u00e1 versi\u00f3n 6 deste protocolo: IPv6, tam\u00e9n co\u00f1ecida como \"IP Next Generation\" (IPng).\nA principal causa desta migraci\u00f3n \u00e9 a escaseza de enderezos IPv4 dispo\u00f1ibles, que ter\u00eda soluci\u00f3n empregando os 128 bits de enderezamento IPv6.\nAdemais da s\u00faa escalabilidade, IPv6 presenta outra serie de vantaxes fronte a IPv4 como, por exemplo, melloras en seguridade e calidade de servizo.\nAs versi\u00f3ns da 0 \u00e1 3 est\u00e1n reservadas ou non foron usadas. A versi\u00f3n 5 foi usada para un protocolo experimental. Outros n\u00fameros foron asignados, usualmente para protocolos experimentais, pero non foron moi estendidos."}
{"id": "47081", "revid": "56817", "url": "https://gl.wikipedia.org/wiki?curid=47081", "title": "Protocolo Tunelizado", "text": "O Protocolo tunelizado \u00e9 unha pr\u00e1ctica na que un protocolo se encapsula dentro doutro para envialo a trav\u00e9s dunha rede, que doutra forma o rexeitar\u00eda.\nA creaci\u00f3n de redes privadas virtuais ou a actividade maligna de ocultar c\u00f3digo malicioso dentro doutro limpo como HTML (e as\u00ed evitar a devasa do ordenador) son exemplos de tunelizaci\u00f3n.\nTipos"}
{"id": "47084", "revid": "83328", "url": "https://gl.wikipedia.org/wiki?curid=47084", "title": "Crism\u00f3n", "text": "O crism\u00f3n \u00e9 a representaci\u00f3n do l\u00e1baro, co\u00f1ecido coma cruz de Constantino. \u00c9 o monograma das d\u00faas primeiras letras da verba Cristo en grego, e pendurando o alfa en mai\u00fascula e o omega en min\u00fascula, que representan o principio e o fin de todo. Posteriormente, \u00e1 representaci\u00f3n do monograma engad\u00eduselle un S na \u00e9poca rom\u00e1nica na metade baixa da \u00e1rbore vertical, na que se quere representar o Esp\u00edrito Santo, e todo iso pechado nun c\u00edrculo.\nCaracter\u00edsticas.\nA este c\u00edrculo t\u00e9nselle dado moitas explicaci\u00f3ns. Dende a s\u00faa orixe celta, e a s\u00faa rodela celta, xa que moitas ocasi\u00f3ns a representaci\u00f3n do crism\u00f3n leva motivos florais coma fac\u00edan os celtas nas s\u00faas rodelas, ata orixes pag\u00e1s e cultos solares.\nPero o que o crism\u00f3n representa na s\u00faa explicaci\u00f3n m\u00e1is plausible \u00e9 o triunfo do cristianismo sobre o orbe, o triunfo do redentor sobre o paganismo imperante, sendo o c\u00edrculo no que est\u00e1 inscrito o reforzo do car\u00e1cter triunfal do monograma simb\u00f3lico.\nEstes simbolismos eran moi com\u00fans nos primeiros intres do cristianismo, xa que s\u00f3 eran co\u00f1ecidos por eles o que representaban, coma o Agnus Dei, o Cordeiro de Deus, as\u00ed como os peixes, moitos anos antes de que a cruz fose o s\u00edmbolo esencial do cristianismo. Hai que entendelo no clima de persecuci\u00f3ns que viv\u00edan, xa que eran utilizados nos sartegos e catacumbas dos primitivos cristi\u00e1ns.\nA s\u00faa expansi\u00f3n representativa m\u00e1xima acadouna no Rom\u00e1nico, xa que est\u00e1 representado nos t\u00edmpanos das portadas das igrexas do Cami\u00f1o de Santiago, polo que \u00e9 bastante numeroso en Navarra e Arag\u00f3n. No crism\u00f3n da Catedral de Santiago de Compostela as letras alfa e omega est\u00e1n trocadas de sitio, intercambi\u00e1ndoo, e parece querer representar o fin da peregrinaci\u00f3n \u00e9 o principio de todo. No \"C\u00f3dice Calixtino\" tam\u00e9n aparece no Libro I Folio II un pequeno crism\u00f3n con estas verbas \"quod est IHS XPS\", na que IHS significa \"Iesus Hominun Salvator\", verbas e representaci\u00f3n que pouco a pouco \u00edan desprazar a do crism\u00f3n."}
{"id": "47085", "revid": "23204", "url": "https://gl.wikipedia.org/wiki?curid=47085", "title": "L\u00e1baro c\u00e1ntabro", "text": "O l\u00e1baro c\u00e1ntabro, tam\u00e9n co\u00f1ecido como l\u00e1baru c\u00e1ntabru ou soamente l\u00e1baro ou l\u00e1baru, \u00e9 o nome co cal se co\u00f1ece a recreaci\u00f3n moderna e contempor\u00e1nea dun antigo estandarte militar co\u00f1ecido polos romanos como cantabrum. No presente, repres\u00e9ntase cun fondo de cor maxenta sobre o cal est\u00e1 bordado un c\u00edrculo rodeado dunha decoraci\u00f3n xeom\u00e9trica con catro medias l\u00faas enfrontadas d\u00faas a d\u00faas que combina o estandarte militar coa simbolox\u00eda das estelas c\u00e1ntabras.\nNas \u00faltimas d\u00e9cadas o seu uso popularizouse na comunidade aut\u00f3noma de Cantabria, sendo visible especialmente en eventos deportivos e festas rexionais. No ano 2016, o Parlamento de Cantabria reco\u00f1eceuno como \u00abs\u00edmbolo identitario do pobo c\u00e1ntabro\u00bb, a\u00ednda que sen substitu\u00edr a bandeira oficial de Cantabria.\nHistoria.\nSabemos polos escritos de Tertuliano e Minucio F\u00e9lix que exist\u00eda entre as lexi\u00f3ns romanas un estandarte chamado \"cantrabrun\", que consist\u00eda nun pend\u00f3n de tea vermella que estaba suxeito nun traveseiro fixado perpendicularmente ao mastro de subxecci\u00f3n do estandarte. Coma as lexi\u00f3ns ti\u00f1an outro pend\u00f3n parecido chamado \"vexillum\", \u00e9 de supo\u00f1er que o que os diferenciaba era o motivo do bordado.\nEste tipo de estandartes estaba bastante difundido entre os pobos c\u00e9lticos e aparece representado no Arco de Orange e en acusaci\u00f3ns celtib\u00e9ricas. Suponse que o seu uso se tomou das tropas auxiliares c\u00e1ntabras que serviron nas lexi\u00f3ns romanas, como tam\u00e9n tomaron as t\u00e1cticas militares da cabaler\u00eda co\u00f1ecidas coma \"circulus cantabricus\" e \"cantabricus impetus\".\nEtimoloxicamente, l\u00e1baro procede de \"lab\" (falar), voz amplamente representada nas linguas celtas. \"Llafar\" \u00e9 falar, falador, idioma, voz, mentres que no antigo c\u00f3rnico e bret\u00f3n, \"lavar\" \u00e9 palabra e, en irland\u00e9s antigo, \"labar\" \u00e9 charlatan e \"labrad\" significa fala.\nNo fragor da batalla, os estandartes eran utilizados para enviar ordes e sinais, xa que era imposible escoitar a voz de mando, de a\u00ed o seu nome que significa \"o que fala\".\nVarios autores d\u00e9ronse conta dunha influencia indirecta dos c\u00e1ntabros a trav\u00e9s do seu estandarte militar \"cantabrum\". Polo non resulta moi descabellado pensar que os antigos c\u00e1ntabros posu\u00edran un estandarte chamado \"l\u00e1barum\" de tea vermella e cun bordado de forma cruciforme. \u00c9 moi amplo o estudo realizado por Montes Neira, onde coida atopar o l\u00e1baro c\u00e1ntabro en varias estelas discoideas xigantes de Cantabria, especialmente a de Zurita, a\u00ednda que estas estelas xigantes son tipicamente c\u00e1ntabras. Tam\u00e9n hai algunha representaci\u00f3n en Biscaia e Asturias (Coa\u00f1a). Est\u00e1 formada por catro crecentes lunares rematadas en c\u00edrculo e cun punto central, o que lle d\u00e1 forma de cruz. A representaci\u00f3n deste s\u00edmbolo non \u00e9 exclusivo de Cantabria, xa que hai achados en toda a Pen\u00ednsula Ib\u00e9rica e mais en Europa, especialmente na zona de Aquitania, onde var\u00edan os motivos ornamentais, pero a s\u00faa representaci\u00f3n astral \u00e9 exclusiva de Cantabria. Pero non se pode afirmar con total seguridade que a representaci\u00f3n da estela sexa a mesma que \u00eda bordada na tea do l\u00e1baro c\u00e1ntabro e moito menos que sexa o \"cantabrum\" romano, xa que o uso de estandartes durante as batallas era unha pr\u00e1ctica moi estendida entre os pobos celtas e xerm\u00e1nicos. A cor vermella da tea ten a s\u00faa raz\u00f3n, xa que os pobos indoeuropeos relacionaban esta cor coas s\u00faas deidades guerreiras e cazadoras."}
{"id": "47090", "revid": "5863", "url": "https://gl.wikipedia.org/wiki?curid=47090", "title": "Alejandro Mac\u00edas", "text": "Alejandro Mac\u00edas, nado en Ponferrada en 1977, \u00e9 un xornalista e presentador de televisi\u00f3n.\nTraxectoria.\nAlejandro Mac\u00edas comezou a relacionarse cos medios de comunicaci\u00f3n locais dende moi novo, pero non adquire unha formaci\u00f3n ata que se licencia en Xornalismo na Universidade Antonio de Nebrija de Madrid.\nEntre 1999 e 2000 presentou \"Conexi\u00f3n 01\", un divulgativo sobre inform\u00e1tica e novas tecnolox\u00edas emitido a diario por Telemadrid SAT e semanalmente por Canal Sur 2.\nComezou a desenvolver tarefas de infomaci\u00f3n en Televisi\u00f3n Ponferrada e en Cadena SER no Bierzo. En 2000 trasladouse a Santiago de Compostela, onde presentou informativos e dirixiu o departamento de programas en Localia. Entre os espazos que presentou e dirixiu durante os seis anos que permaneciu na canle local destaca \"Plat\u00f3 Abierto\", un magazine diario de hora e media en directo. En febreiro de 2007 debutou como presentador do programa da TVG \"Criaturas\", un docu-show sobre as relaci\u00f3ns entre persoas e animais en Galicia.\nO espazo emitiuse en prime time durante varias temporadas con \u00e9xito de audiencia e reco\u00f1ecemento da cr\u00edtica. Estivo nomeado a mellor programa d\u00faas veces nos Premios Mestre Mateo do Audiovisual Galego e unha a mellor comunicador."}
{"id": "47092", "revid": "22570", "url": "https://gl.wikipedia.org/wiki?curid=47092", "title": "Horacio", "text": "Horacio (\"Quintus Horatius Flaccus\" en lat\u00edn) naceu en Venosa o 8 de decembro do 65 a. C. e morreu en T\u00edvoli o 27 de novembro do 8 a. C. C\u00f3ntase entre os m\u00e1is ilustres poetas de todos os tempos. A s\u00faa obra ten un dobre nivel de escritura, obxecto de malentendidos e de contrasentidos f\u00e1ciles, como o testemu\u00f1a por exemplo a famosa divisa \"carpe diem\", ou a non menos c\u00e9lebre f\u00f3rmula \"aurea mediocritas\", tiradas respectivamente das \"Odas\", I, 11 e II, 10.\nTraxectoria.\nNado en Venosa no 65 a. C., nos conf\u00edns entre a Apulia e a Lucania, fillo dun liberto que se trasladou a Roma para traballar como exactor nas poxas p\u00fablicas, tarefa pouco estimada mais rend\u00edbel. O poeta era por tanto de humilde orixe, mais gozaba de boa posici\u00f3n econ\u00f3mica.\nSeguiu cursos regulares de estudos en Roma e despois en Atenas, onde estudar\u00eda filosof\u00eda. Cando estalou a guerra civil Horacio enrolouse no ex\u00e9rcito de Bruto, combatendo como tribuno militar na batalla de Filipos (42 a. C.).\nNo 41 a. C. volveu a Italia grazas a unha amnist\u00eda e, co\u00f1ecida a noticia da confiscaci\u00f3n dos bens paternos, ga\u00f1ou o sustento como secretario dun cuestor. En 38 a. C. foi presentado a Mecenas por Virxilio e Varo. Nove meses despois Mecenas admitiuno no seu c\u00edrculo. Daquela Horacio dedicouse enteiramente \u00e1 literatura. Nin casou nin tivo fillos.\nMecenas dooulle unha vila en Sabinia, que foi moi pracenteira para o poeta, que non gustaba da vida cidad\u00e1. Coa s\u00faa poes\u00eda fixo intensa propaganda a favor do Emperador Augusto. Temos un exemplo claro nas \"Odas\" e no \"Carmen saeculare\".\nFaleceu en novembro do 8 a. C.; foi sepultado no outeiro do Esquilino, \u00f3 p\u00e9 do seu amigo Mecenas, morto tan s\u00f3 dous meses antes."}
{"id": "47093", "revid": "12452", "url": "https://gl.wikipedia.org/wiki?curid=47093", "title": "Principio da acci\u00f3n e reacci\u00f3n", "text": ""}
{"id": "47094", "revid": "12452", "url": "https://gl.wikipedia.org/wiki?curid=47094", "title": "Lei da inercia", "text": ""}
{"id": "47095", "revid": "22570", "url": "https://gl.wikipedia.org/wiki?curid=47095", "title": "Downgrade", "text": "O downgrade ref\u00edrese a acci\u00f3n de \"baixar a versi\u00f3n do firmware\".\nUso.\nO uso m\u00e1is com\u00fan \u00e9 para facilitar posibles pirateos, xa que instalar na memoria ROM do aparello unha versi\u00f3n anterior, m\u00e1is antiga, s\u00f3 ten sentido se a nova incorpora novas medidas de seguridade.\nFacer un downgrade dun aparello electr\u00f3nico (videoconsola, placa de ordenador etc.) acostuma ser excesivamente perigoso."}
{"id": "47097", "revid": "1131", "url": "https://gl.wikipedia.org/wiki?curid=47097", "title": "Interface", "text": "A interface \u00e9 unha das partes dos sistemas inform\u00e1ticos que permite a comunicaci\u00f3n co sistema, xa sexa de entrada ou de sa\u00edda.\nAlg\u00fans elementos de entrada son o rato, teclado, micr\u00f3fono etc. Alg\u00fans elementos de sa\u00edda son o monitor ou a impresora. Serven \u00f3 sistema para mostrarnos a informaci\u00f3n, a sa\u00edda dos procesos."}
{"id": "47098", "revid": "5863", "url": "https://gl.wikipedia.org/wiki?curid=47098", "title": "Terceiro Principio de Newton", "text": ""}
{"id": "47099", "revid": "23204", "url": "https://gl.wikipedia.org/wiki?curid=47099", "title": "Claude Nicolas Ledoux", "text": "Claude Nicolas Ledoux, nado en Dormans o 21 de marzo de 1736 e finado en Par\u00eds o 18 de novembro de 1806, foi un dos primeiros representantes da Arquitectura neocl\u00e1sica francesa.\nTraxectoria.\nUsou os seus co\u00f1ecementos arquitect\u00f3nico non s\u00f3 para a arquitectura corrente sen\u00f3n para planificaci\u00f3n urbana. Como consecuencia do seu plano visionario da Cidade Ideal de Chaux, tornouse famoso como un ut\u00f3pico. As s\u00faas maiores obras foron apoiadas pola monarqu\u00eda francesa, sendo visto como un s\u00edmbolo do Antigo R\u00e9xime antes que como un ut\u00f3pico. A Revoluci\u00f3n francesa estorbou a s\u00faa carreira. Boa parte da s\u00faa obra foi destru\u00edda durante o s\u00e9culo XIX.\nEn 1804 publicou unha colecci\u00f3n dos seus proxectos so o t\u00edtulo de \"A Arquitectura considerada en relaci\u00f3n \u00e1 Arte, a Moral e a Lexislaci\u00f3n\" (\"L'Architecture consid\u00e9r\u00e9e sous le rapport de l'art, des m\u0153urs et de la l\u00e9gislation\"). Neste libro tivo a oportunidade de revisar os seus primeiros dese\u00f1os, volv\u00e9ndoos m\u00e1is rigorosamente neocl\u00e1sicos e p\u00f3ndoos ao d\u00eda. Esta revisi\u00f3n, por\u00e9n, distorsionou a perspectiva do seu papel na evoluci\u00f3n da Arquitectura neocl\u00e1sica. A s\u00faa obra m\u00e1is ambiciosa foron, sen d\u00fabida as incompletadas, Salinas Reais de Arc-en-Senans, unha cidade ideal e visionaria mostrando moitos exemplos de arquitectura parlante. Por contra, outra parte das s\u00faas obras e encargos incl\u00faen unha arquitectura m\u00e1is mundana e coti\u00e1 como as cerca de sesenta elaboradas \"portas de alf\u00e1ndegas\" no Muro de Farmer General arredor de Par\u00eds.\nObras.\nProxectos.\nAlg\u00fans do seus proxectos \"visionarios\":"}
{"id": "47101", "revid": "23204", "url": "https://gl.wikipedia.org/wiki?curid=47101", "title": "Pierre Cuypers", "text": "Petrus Josephus Hubertus Cuypers, nado en Roermond o 16 de maio de 1827 e finado o 3 de marzo de 1921, foi un arquitecto neerland\u00e9s.\n\u00c9 recordado sobre todo polas s\u00faas d\u00faas obras m\u00e1is not\u00e1beles: a estaci\u00f3n Amsterdam Centraal, inaugurada en 1889 e o edificio do Rijksmuseum de \u00c1msterdam iniciado en 1877 e rematado en 1885. Entre as s\u00faas realizaci\u00f3ns c\u00f3ntanse 100 edificacios e numerosas restauraci\u00f3ns."}
{"id": "47102", "revid": "1822", "url": "https://gl.wikipedia.org/wiki?curid=47102", "title": "Rosendo de Celanova", "text": "Rosendo de Celanova, Rudesindus Guterri ou Rosendo Gut\u00e9rrez, nado en S\u00e3o Miguel do Couto (Santo Tirso) o 26 de novembro de 907 e finado en Celanova o 1 de marzo de 977, m\u00e1is co\u00f1ecido como san Rosendo, foi un nobre e relixioso galego, bispo de Mondo\u00f1edo, abade fundador do mosteiro de San Salvador de Celanova e administrador da S\u00e9 Iriense, foi unha figura pol\u00edtica e relixiosa sobranceira no reino de Galicia durante o s\u00e9culo X.\nFigura relixiosa.\nFillo dunha santa, santa Ilduara, a s\u00faa vida est\u00e1 envolta en mito. Cun carisma espiritual reco\u00f1ecido e o prestixio de pertencer a unha familia da alta nobreza galaica deu un pulo decisivo ao monacato no noroeste peninsular baixo a regra de San Bieito. A s\u00faa pegada notouse no mosteiro de Caaveiro, no de Lourenz\u00e1 e no de Portomar\u00edn. Fundou o mosteiro de San Salvador de Celanova espello dos mosteiros galegos e dinamizador da cultura e o desenvolvemento dos reinos cristi\u00e1ns no limiar do ano mil ademais de participar na fundaci\u00f3n doutros cenobios.\nSucedeu ao seu t\u00edo Ga\u00f3n na diocese de Mondo\u00f1edo (na s\u00e9 vella de San Marti\u00f1o de Mondo\u00f1edo), e tras un fecundo mandato e p\u00f3r orde na instituci\u00f3n, abdicou no seu sobri\u00f1o para retirarse ao mosteiro da s\u00faa fundaci\u00f3n, que deixara en mans de Fr\u00e1nquila, o abade de San Pedro de Rocas. Foi ponderado por monxes de Celanova polo seu car\u00e1cter paternal e a s\u00faa solicitude cara \u00f3s febles e desvalidos. Morto en aura de santidade, foi reco\u00f1ecido moi cedo como santo polo pobo galego e a Orde de San Bieito, antes da s\u00faa canonizaci\u00f3n por Roma.\nL\u00edder pol\u00edtico.\nFillo dos poderosos arist\u00f3cratas galegos Gutier Menendiz e Ilduara Eriz (Santa Aldara de Celanova), foi a m\u00e1xima figura da familia nobre galega emparentada cos reis de Galiza dende os tempos de Ordo\u00f1o II e a princesa galega Elvira Men\u00e9ndez.\nOrdo\u00f1o III, tal como consta no \"Tombo de Celanova\", confioulle o goberno do territorio da actual Galicia \"de sorte que todos concorran al\u00ed a obedecervos nas cousas do noso servizo e canto dispo\u00f1ades o cumpran sen escusa ningunha\". Mediou nas loitas entre os reis Ordo\u00f1o IV e Sancho I , \u00e1mbolos dous coroados en Santiago de Compostela. Cando Ordo\u00f1o IV dep\u00f3n o bispo de Mondo\u00f1edo Arias I, Rosendo volveu a esa s\u00e9 nun segundo pontificado (955-958). Durante o segundo reinado de Sancho I, o bispo de Iria-Santiago de Compostela, Sisnando, cae en desgraza. \"O Cronic\u00f3n Iriense\" e a \"Historia Compostel\u00e1\" soste\u00f1en que a diocese foi ocupada ent\u00f3n por Rosendo. Os reis galaico-leoneses confi\u00e1ronlle o goberno dunha terra axitada pola rebeli\u00f3n e a conspiraci\u00f3n da nobreza contra a figura mon\u00e1rquica e entre as familias nobres de Men\u00e9ndez e Odoario.\nSendo Ramiro III un meni\u00f1o, Rosendo protexeu os territorios galegos contra a invasi\u00f3n dos normandos de Gunderedo (968). No ano 943 d\u00e1lle a liberdade \u00e1 s\u00faa escrava Muzalla, que fora ama de leite s\u00faa. En 969 asiste a un concilio no que subscribe a fundaci\u00f3n do mosteiro de Lourenz\u00e1 polo Conde Santo, no 974 confirma un privilexio de Ramiro III \u00e1 Igrexa de Astorga e, nese mesmo ano, \u00e9 o presidente e primeiro asinante das actas dun concilio en Le\u00f3n ao que o acompa\u00f1ou o abade de Antealtares Pedro de Mezonzo e no que se decide a supresi\u00f3n do bispado de Simancas.\nFinalmente, retirouse de xeito definitivo a Celanova onde segundo o cronista Ordo\u00f1o se caracterizou pola defensa dos desvalidos, a s\u00faa dozura, misericordia e amor entra\u00f1ables. Al\u00ed encontrou a morte no ano 977, tras ditar o seu denominado \"testamento mon\u00e1stico\" datado a 17 de xaneiro.\nVeneraci\u00f3n.\nSan Rosendo recibe veneraci\u00f3n como santo na Igrexa cat\u00f3lica, logo da s\u00faa canonizaci\u00f3n polo papa Celestino III en 1195. A s\u00faa festividade cel\u00e9brase o 1 de marzo.\nCorre a lenda de que San Rosendo, sendo a\u00ednda un simple frade, decidiu facer penitencia e colocouse un cilicio, mandou tirar a chave \u00f3 Eume e prometeu non quitarse tal trebello ata que aparecera a chave. Tempo despois, uns pescadores pediron aloxamento no convento e ofreceron uns salm\u00f3ns \u00f3s frades. E \u00f3 abrir o seu salm\u00f3n, Rosendo atopou a chave do seu cilicio .\nLegado.\nO mosteiro de Celanova quedou como dono do antigo territorio que hoxe comprende os concellos da Bola, A Merca, A Arnoia, Barbad\u00e1s, Cartelle, Celanova, Cortegada, Gomesende, Padrenda, Pontedeva, Quintela de Leirado e Rairiz de Veiga, desde o s\u00e9culo X ata o XIX, mantendo foros e estend\u00e9ndose fronte a outros se\u00f1ores feudais e outros mosteiros (mosteiro feminino de Ramir\u00e1s e Santa Comba) tendo conflitos con eles (preito de 20 anos cos veci\u00f1os de Refoxos pola suba dos foros e conflito co conde amarante pola barca de Filgueira). Asemade, ergueu priorados para controlar as s\u00faas posesi\u00f3ns d\u00e1ndolle un pulo \u00e1 agricultura na zona (obras de canalizaci\u00f3n e de cr\u00e9dito agr\u00edcola no 1020).\nActualmente o mosteiro de Celanova amosa unha obra propia do estilo Barroco e da construci\u00f3n orixinal s\u00f3 fica a capela prerrom\u00e1nica, l\u00e1pida dun bispo do s. XI e o testemu\u00f1o dun frade acerca das celas \"de teito vermello e a torre de defensa do mosteiro\"\nNo Museo Catedralicio da catedral de Ourense custodiase o co\u00f1ecido como o \"Tesouro de San Rosendo\". Entre as pezas que o compo\u00f1en destaca o chamado B\u00e1culo de San Rosendo e un anel coa figura do deus X\u00fapiter tallada na pedra que talvez usou el. O tesouro incl\u00fae tam\u00e9n o Xadrez de San Rosendo, oito pezas (torre, bispo, cabalo e cinco pe\u00f3ns) labradas en seixo, que se contan entre as m\u00e1is antigas conservadas en Europa.\nLogo da s\u00faa morte, Rosendo (\"Rudesindus\") mantivo a s\u00faa importancia. Ao pouco de finar comezou espontaneamente un culto popular \u00e1 s\u00faa figura que deu en ser reco\u00f1ecido polo propio Vaticano, douscentos anos m\u00e1is tarde o monxe Ordo\u00f1o de Celanova escribiu a \"Vita Rudesindi\" (Vida de Rosendo). Deste xeito, foi canonizado no s\u00e9culo XII. Seguramente a nivel popular xa hab\u00eda crenzas nos seus milagres e culto \u00e1s s\u00faas reliquias. A santificaci\u00f3n contribu\u00edu a pregoar a sona de Rosendo. A s\u00faa memoria incrementou e deulle moito prestixio a Celanova, xa que parte significativa dos tesouros das igrexas era posu\u00edr os restos de santos. A cabeza do santo foi para Roma completa. A existencia dunha fundaci\u00f3n asistencial que leva o seu nome ou o xeito en que se lembra a s\u00faa figura ou se lle pon o seu nome a nenos despois de mil cen anos son boas mostras de como o legado do santo contin\u00faa vivo."}
{"id": "47104", "revid": "23204", "url": "https://gl.wikipedia.org/wiki?curid=47104", "title": "Pascual Madoz", "text": "Pascual Madoz Ib\u00e1\u00f1ez, nado en Pamplona o 17 de maio de 1806 e finado en X\u00e9nova o 13 de decembro de 1870, foi un pol\u00edtico espa\u00f1ol de tendencia liberal. Tivo diversos cargos como gobernador de Barcelona, ministro de Facenda, deputado e presidente da Xunta Provisional Revolucionaria durante a revoluci\u00f3n de 1868. \u00c9 moi co\u00f1ecido pola s\u00faa obra \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" tam\u00e9n co\u00f1ecido como Dicionario Madoz.\nTraxectoria.\nNado nunha familia humilde, en 1813 a s\u00faa familia trasl\u00e1dase a Barbastro (Huesca) onde comeza os estudos no Colexio San Lorenzo dos Pais das Escolas P\u00edas (ou escolapios). Posteriormente, a partir de 1821 comeza os estudos de Dereito na Universidade de Zaragoza conseguindo, en 1825, o t\u00edtulo de bacharel en Leis.\nDurante o segundo per\u00edodo absolutista do reinado de Fernando VII, a D\u00e9cada Ominosa, a defensa dos seus ideais liberais levarao a participar, en 1823, na Milicia Nacional, para a defensa de Zaragoza e de Monz\u00f3n fronte os Cen Mil Fillos de San Lu\u00eds, e onde ser\u00e1 collido prisioneiro e encarcerado. M\u00e1is tarde en 1831, tivo que se exiliar en Francia. Al\u00ed, en Par\u00eds e en Tours adicouse ao estudo da Xeograf\u00eda e da estat\u00edstica. \nEn 1832, puido volver a Espa\u00f1a tras a amnist\u00eda decretada pola ra\u00ed\u00f1a Mar\u00eda Cristina de Borb\u00f3n, fixando a s\u00faa residencia en Barcelona, onde, a inicios de 1833, comeza a s\u00faa traxectoria profesional e pol\u00edtica na que foi apoiado por liberais que despois formar\u00edan o Partido Progresista.\nTraxectoria en Catalu\u00f1a.\nConsegue dirixir as oficinas do \"Diccionario geogr\u00e1fico universal\" (Barcelona, 1829\u20131834), que estaba a se publicar nesa cidade e onde chegou a dirixir de outubro a maio de 1835 o peri\u00f3dico \"El Catal\u00e1n\". Tam\u00e9n foi presidente da sociedade de Amigos Colaboradores, redactor da Colecci\u00f3n de Causas C\u00e9lebres, editou o seu primeiro libro titulado \"Rese\u00f1a sobre el Clero\" e foi alcalde Maior de Barcelona, gobernador militar do Val de Ar\u00e1n e deputado en 1836.\nLicenciado en Dereito en 1834, ese ano concibe xa un plano para crear un \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\", que lograr\u00eda ver culminado en 1850.\nEn 1843, p\u00faxose \u00e1 fronte dunha coalici\u00f3n progresista de oposici\u00f3n a Espartero. Tras a Vicalvarada de 1854, o 9 de agosto foi nomeado gobernador de Barcelona. Volveu logo ao seu escano de deputado; presidiu as Cortes, e o 21 de xaneiro de 1855 confi\u00f3uselle o Ministerio de Facenda. Nesta ocasi\u00f3n, presentou o famoso proxecto de lei de Desamortizaci\u00f3n, que conseguiu ver aprobado e que se publicou o 1 de maio de 1855 na \"Gaceta de Madrid\" e, posteriormente, o 31 de maio publicouse tam\u00e9n a Instruci\u00f3n para levala a cabo.\nTras a revoluci\u00f3n de 1868 (a \u00abGloriosa\u00bb) foi gobernador de Madrid, cargo ao que tam\u00e9n renunciou ao pouco tempo. Formou parte da oposici\u00f3n ao goberno provisional, e despois de votar a candidatura de Amadeu de Savoia para o vacante trono de Espa\u00f1a, formou parte da legaci\u00f3n enviada a Florencia para ofrecerlle a ese pr\u00edncipe a coroa, mais finou en X\u00e9nova repentinamente."}
{"id": "47105", "revid": "56817", "url": "https://gl.wikipedia.org/wiki?curid=47105", "title": "-8", "text": ""}
{"id": "47106", "revid": "85894", "url": "https://gl.wikipedia.org/wiki?curid=47106", "title": "Fran V\u00e1zquez", "text": "Francisco V\u00e1zquez Gonz\u00e1lez, co\u00f1ecido habitualmente como Fran V\u00e1zquez, nado en Saramagal (Veasc\u00f3s, Carballedo, Lugo) o 1 de maio de 1983, \u00e9 un ex xogador profesional de baloncesto galego. \nXogou en sete equipos da Liga ACB, competici\u00f3n que ga\u00f1ou en tres ocasi\u00f3ns co FC Barcelona, co que conquistou ademais tres Copas do Rei, tres Supercopas de Espa\u00f1a e unha Euroliga. Foi un pivote ou ala-pivote con grande mobilidade, a pesar de medir 2,09 metros. Entre as s\u00faas principais virtudes estaban a potencia de salto, o acerto nos lanzamentos desde f\u00f3ra da zona, os mates e, sobre todo os tap\u00f3ns. Neste \u00faltimo aspecto pos\u00fae varios r\u00e9cords: m\u00e1ximo n\u00famero de tap\u00f3ns na historia da Liga ACB, nos playoffs da ACB e na Euroliga, ademais de m\u00e1ximo n\u00famero de tap\u00f3ns nun partido da ACB, con 12.\nTraxectoria.\nEstudou no Grupo Escolar da Barrela e aos 13 anos foi para Chantada, onde comezou a s\u00faa vida deportiva como porteiro do equipo de f\u00fatbol das categor\u00edas inferiores do Chantada. Ao cabo dun tempo, deixou a pr\u00e1ctica do f\u00fatbol e decantouse polo baloncesto, dado o seu impo\u00f1ente f\u00edsico. Logo de comezar no deporte da canastra nas escolas deportivas do seu concello, no 1999 foi vivir e instru\u00edrse \u00e1 desaparecida residencia de rendemento deportivo Siglo XXI, en Lugo.\nAl\u00ed foi visto polos observadores do Unicaja, os que tempo despois o levar\u00edan para M\u00e1laga. Dende equipos filiais do Unicaja, foi cedido durante un ano (temporada 2003-2004) ao Auna Gran Canaria. Neste equipo comezou a despuntar como xogador profesional, o cal propiciou que o seu equipo de orixe o chamase de volta. De novo na escuadra malague\u00f1a, conquistou con Unicaja a Copa do Rei de Baloncesto 2005 ante o Joventut de Badalona.\nNo ver\u00e1n do 2005 acudiu ao Draft da NBA, sendo seleccionado por Orlando Magic na primeira rolda no posto n\u00famero 11. Esta era, pois, a segunda mellor posici\u00f3n que lograba un xogador peninsular neste evento, superado soamente polo catal\u00e1n Pau Gasol, elixido no posto n\u00famero 3 no ano 2002. Mais V\u00e1zquez renunciou \u00e1 liga estadounidense para fichar polo club catal\u00e1n Akasvayu Girona, sendo, xunto con Ra\u00fal L\u00f3pez, a incorporaci\u00f3n estrela para o curso baloncest\u00edstico 2005-2006. Tras unha temporada pouco gloriosa neste equipo, o chantadino pasou a formar parte do cadro de xogadores do F\u00fatbol Club Barcelona, onde conseguiu ga\u00f1ar a Copa do Rei en febreiro de 2007 ante o Real Madrid.\nO 7 de xaneiro do 2007 pasou a formar parte da historia da ACB, ao conseguir o r\u00e9cord de tap\u00f3ns nun mesmo partido, nada menos que 12, ademais de conseguir un triplo-dobre nese mesmo partido, \u00e9 dicir, tivo m\u00e1is de 10 en tres apartados diferentes: puntos, rexeitamentos e tap\u00f3ns. Foi internacional coa selecci\u00f3n de baloncesto de Espa\u00f1a, quedando f\u00f3ra do cadro campi\u00f3n do mundo por mor dunha lesi\u00f3n pouco antes da disputa do campionato, como xa lle sucedera a Jose Calder\u00f3n, cando non puidera xogar cos \"J\u00faniors de Ouro\" o europeo de Lisboa'99, cando Espa\u00f1a quedara campioa.\nFoi requirido polos Orlando Magic para xogar con eles na tempada 2008-2009, catro anos m\u00e1is tarde de ser elixido no Draft da NBA, para formar parella de xogo interior co pivote americano Dwight Howard, o \u00faltimo campi\u00f3n do concurso de mates da NBA, logo de que xa se dera por perdida a s\u00faa oportunidade de atravesar o charco para iniciar o so\u00f1o americano. Con todo decidiu ficar no Bar\u00e7a, conseguindo no 2010 a Euroliga.\nEn maio de 2020, durante a crise do coronaviurus, anunciou a s\u00faa retirada. \nCon cerca dos 5000 puntos, 3000 rebotes e 738 tap\u00f3ns na s\u00faa conta, deixou as competici\u00f3ns tras 19 tempadas disputadas en M\u00e1laga, Bilbao, Gran Canaria, Girona, Barcelona, Tenerife e finalmente Zaragoza; e tendo o honor de ter sido o m\u00e1ximo taponador tanto da ACB como da Euroliga."}
{"id": "47107", "revid": "98629", "url": "https://gl.wikipedia.org/wiki?curid=47107", "title": "Carlos IV de Espa\u00f1a", "text": "Carlos IV de Borb\u00f3n, nado no Palacio Real de Portici (Reino de N\u00e1poles) o 11 de novembro de 1748 e finado en Roma (Estados Pontificios) o 20 de xaneiro de 1819, foi rei de Espa\u00f1a desde o 14 de decembro de 1788 at\u00e9 o 19 de marzo de 1808 cando, como consecuencia do golpe de Estado que pasou \u00e1 historia como o mot\u00edn de Aranjuez, abdicou en favor do seu fillo Fernando, pr\u00edncipe de Asturias.\nEra fillo e sucesor de Carlos III e da s\u00faa esposa Mar\u00eda Amalia de Saxonia.\nPrimeiros anos.\nCando naceu, seu pai era o rei das D\u00faas Sicilias. Foi bautizado co nome de \"Carlos Antonio Pascual Francisco Javier Juan Nepomuceno Jos\u00e9 Januario Serafin Diego\".\nNo ver\u00e1n de 1765 foi chamado polo seu pai, sendo xa rei de Espa\u00f1a, para informalo do noivado que lle fora decidido, como Pr\u00edncipe de Asturias, coa s\u00faa prima irm\u00e1 a princesa Mar\u00eda Lu\u00edsa de Parma.\nAcceso ao trono.\nSucedeu ao seu pai, Carlos III, ao morrer este o 14 de decembro de 1788.\nAccedeu ao trono cunha ampla experiencia nos asuntos de Estado, a\u00ednda que o seu reinado foi desastroso, porque se viu superado pola repercusi\u00f3n dos sucesos acaecidos en Francia en 1789 e tam\u00e9n pola s\u00faa falta de enerx\u00eda persoal, que fixo que deixara o goberno en mans da s\u00faa esposa Mar\u00eda Lu\u00edsa de Parma e do seu valido, Manuel Godoy, de quen se dic\u00eda que era amante da ra\u00ed\u00f1a. Por\u00e9n, hoxe en d\u00eda esas afirmaci\u00f3ns foron desmentidas por varios historiadores. \nEstes acontecementos frustraron as expectativas coas que iniciou o seu reinado. \u00c1 morte de Carlos III, o empeoramento da econom\u00eda e a desorde da administraci\u00f3n revelaban os l\u00edmites do reformismo, mentres que a Revoluci\u00f3n francesa po\u00f1\u00f3a enriba da mesa unha alternativa ao Antigo R\u00e9xime.\nPode dicirse, por tanto, que coa morte de Carlos III rematou a historia do reformismo ilustrado en Espa\u00f1a, pois o estalido case inmediato da Revoluci\u00f3n francesa ao ano seguinte provocou unha reacci\u00f3n de terror que converteu o reinado do seu fillo e sucesor, Carlos IV, nun per\u00edodo moito m\u00e1is conservador.\nAo final do reinado deste \u00faltimo, a invasi\u00f3n francesa arrastrar\u00eda ao pa\u00eds a un ciclo de revoluci\u00f3n e reacci\u00f3n que marcar\u00eda todo o s\u00e9culo XIX, sen deixar espazo para continuar un reformismo sereno como o que desenvolvera Carlos III.\nReinado.\nGoberno do conde de Floridablanca.\nAs primeiras decisi\u00f3ns de Carlos IV mostraron uns prop\u00f3sitos reformistas. Confirmou no seu posto (por consello do seu pai) como primeiro Secretario de Estado e de Despacho a Xos\u00e9 Mo\u00f1ino e Redondo, conde de Floridablanca, un ilustrado que iniciou a s\u00faa xesti\u00f3n con medidas como a condonaci\u00f3n do atraso das contribuci\u00f3ns, a limitaci\u00f3n do prezo do pan, a restrici\u00f3n da acumulaci\u00f3n de bens das mans mortas, a supresi\u00f3n de vinculeiros e morgados e o impulso do desenvlvemento econ\u00f3mico. O propio monarca tomou a iniciativa de derrogar a lei s\u00e1lica imposta polo seu antecesor Filipe V, medida ratificada polas Cortes de 1789, pero que non se chegou a promulgar (esta falta da promulgaci\u00f3n foi un dos motivos alegados polos tradicionalistas que emprenderon, \u00e1 morte de Fernando VII, as Guerras carlistas).\nO estalido da Revoluci\u00f3n francesa en 1789 cambiou radicalmente a pol\u00edtica espa\u00f1ola. Conforme \u00edan chegando as noticias de Francia, o nerviosismo da Corona crece e acaba por pechar as Cortes que, controladas por Floridablanca, se reuniran para reco\u00f1ecer ao pr\u00edncipe de Asturias.\nO illamento parece ser a receita para evitar a propagaci\u00f3n das ideas revolucionarias a Espa\u00f1a. Floridablanca, ante a gravidade dos feitos deixou en suspenso os Pactos de Familia, establecieu controus na fronteira para impedir a expansi\u00f3n revolucionaria e efectuo unha forte presi\u00f3n diplom\u00e1tica en apoio a Lu\u00eds XVI.\nTam\u00e9n puxo fin aos proxectos reformistas do reinado anterior e substitu\u00ednos polo conservadorismo e a represi\u00f3n (fundamentalmente a cargo da Inquisici\u00f3n, que detivo a Cabarr\u00fas, desterrou a Jovellanos e despoxou dos seus cargos a Campomanes).\nGoberno do conde de Aranda.\nEn 1792, Floridablanca foi substitu\u00eddo polo conde de Aranda, amigo de Voltaire e doutros revolucionarios franceses. O Rei encomendoulle a tarefa de salvarlle-la vida ao rei Lu\u00eds XVI tralo fracaso da fuga de Varennes e a aceptaci\u00f3n da Constituci\u00f3n francesa de 1791.\nPor\u00e9n, a radicalizaci\u00f3n revolucionaria a partir de 1792 e a sa\u00edda do trono de Luis XVI coa proclamaci\u00f3n da Primeira Rep\u00fablica Francesa provocou a ca\u00edda do conde de Aranda e a chegada ao poder de Manuel Godoy o 15 de novembro de 1792.\nPrimeiro goberno de Manuel Godoy.\nManuel Godoy era un garda de corps que ascendeu rapidamente na Corte grazas \u00e1 amizade e confianza que lle outorgaron os reis. En poucos anos pasou de ser un fidalgo a converterse en duque de Alcudia e de Sueca, capit\u00e1n xeneral e, desde finais de 1792, en \u00abministro universal\u00bb de Carlos IV, cun enorme poder.\nDe pensamento ilustrado impulsou medidas reformistas como as disposici\u00f3ns para favorecer a ensinanza das ciencias aplicadas, a protecci\u00f3n das Sociedades Econ\u00f3micas de Amigos do Pa\u00eds e a chamada desamortizaci\u00f3n de Godoy de bens pertencentes a hospitais, casas de misericordia e hospicios rexentados por comunidades relixiosas.\nPero a Revoluci\u00f3n francesa condicionou a s\u00faa actuaci\u00f3n na pol\u00edtica espa\u00f1ola. As s\u00edas primeiras medidas encami\u00f1\u00e1ronse a salvar a vida de Lu\u00eds XVI, procesado e condenado a morte. Pese aos esforzos de todas as Cortes europeas, o monarca franc\u00e9s foi guillotinado en xaneiro de 1793, o que xeneralizou unha guerra das potencias europeas contra a Francia revolucionaria co\u00f1ecida como a guerra da Convenci\u00f3n, na que Espa\u00f1a participou e foi derrotada pola Francia republicana, froito do desastroso abastecemento, a p\u00e9sima preparaci\u00f3n do ex\u00e9rcito e a escasa moral da tropa fronte aos enardecidos \"sans culottes\" franceses.\nUn ex\u00e9rcito de 25.000 homes dirixido polo xeneral Ricardos entrou no Rosell\u00f3n e logrou alg\u00fans \u00e9xitos (como a toma de Perpi\u00f1\u00e1n). Pero a partir de 1794 as tropas espa\u00f1olas v\u00edronse forzadas \u00e1 retirada. Os franceses, pola s\u00faa parte, ocuparon Figueres, Ir\u00fan, San Sebasti\u00e1n, Bilbao, Vitoria e Miranda de Ebro.\nGodoy subscribiu ent\u00f3n con Francia a Paz de Basilea, en 1795. A Rep\u00fablica francesa devolveu a Espa\u00f1a as prazas ocupadas, a cambio do territorio espa\u00f1ol da illa A Espa\u00f1ola \u2014colonia de Santo Domingo\u2014. En agradecemento, o rei Carlos IV concedeulle a Godoy o t\u00edtulo de pr\u00edncipe da Paz.\nEn 1796, conclu\u00edda a fase m\u00e1is radical da Revoluci\u00f3n, Godoy asinou o Tratado de San Ildefonso, polo que Espa\u00f1a se converteu en aliada de Francia. Este cambio de postura buscaba o enfrontamento con Gran Breta\u00f1a, principal adversario da Francia revolucionaria e tradicional inimiga de Espa\u00f1a, coa que disputaba a hexemon\u00eda mar\u00edtima e, concretamente, o comercio con Am\u00e9rica.\nLa escuadra espa\u00f1ola sufriu unha severa derrota fronte ao cabo de San Vicente en 1797, pero C\u00e1diz e Santa Cruz de Tenerife resistiron os ataques do almirante Nelson. En Am\u00e9rica, os brit\u00e1nicos ocuparon a illa Trinidad, e sufriron unha derrota en Porto Rico. Isto provocou a ca\u00edda de Godoy, en maio de 1798.\nGobernos de Saavedra e Urquijo.\nTras isto, dous ilustrados, Francisco de Saavedra e Mariano Lu\u00eds de Urquijo, suced\u00e9ronse \u00e1 fronte do goberno entre 1798 e 1800.\nSegundo goberno de Manuel Godoy.\nA chegada ao poder de Napole\u00f3n en 1799 e a s\u00faa proclamaci\u00f3n como emperador en 1804 alterou as relaci\u00f3ns internacionais, e Espa\u00f1a renovou a alianza con Francia. Napole\u00f3n necesitaba, na s\u00faa loita contra os brit\u00e1nicos, contar coa colaboraci\u00f3n de Espa\u00f1a, sobre todo da s\u00faa escuadra. Por iso, premeu a Carlos IV para que restablecera a s\u00faa confianza en Godoy. Este asumiu de novo o poder en 1800 asinou o Convenio de Aranjuez de 1801 polo que po\u00f1\u00eda a disposici\u00f3n de Napole\u00f3n a escuadra espa\u00f1ola, o que implicaba de novo a guerra contra Gran Breta\u00f1a.\nGodoy declarou en 1801 a guerra a Portugal, principal aliado brit\u00e1nico no continente, antes de que o fixera Francia. Este conflito, co\u00f1ecido como a guerra das Laranxas, significou a ocupaci\u00f3n de Olivenza por Espa\u00f1a que, ademais obtivo o compromiso de Portugal de impedir o atraque de buques brit\u00e1nicos nos seus portos.\nPero en 1805 a derrota da escuadra franco-espa\u00f1ola na batalla de Trafalgar pola armada brit\u00e1nica modificou a situaci\u00f3n radicalmente. Fronte \u00e1 hexemon\u00eda de Gran Breta\u00f1a nos mares, Napole\u00f3n decretou o bloqueo continental, medida \u00e1 que se sumou Espa\u00f1a. E en 1807 foi subscrito o Tratado de Fontainebleau que establec\u00eda a repartici\u00f3n de Portugal entre Francia, Espa\u00f1a e o propio Godoy, ademais de conceder o dereito de paso por Espa\u00f1a das tropas francesas encargadas da ocupaci\u00f3n dese pa\u00eds.\nCrise final.\nCon tal sucesi\u00f3n de guerras agravpise at\u00e9 o extremo a crise da facenda, e os ministros de Carlos IV mostr\u00e1ronse incapaces de solucionala; entre outras cousas, porque o temor \u00e1 revoluci\u00f3n lles imped\u00eda introducir as necesarias reformas, que lesionar\u00edan os intereses dos estamentos privilexiados, alterando a orde tradicional.\nA presenza de soldados franceses en territorio espa\u00f1ol (moitos m\u00e1is dos permitidos polo tratado de Fontainebleau, e que, ademais, no canto de ir cara a Portugal ocuparan numerosas prazas) aumentou a oposici\u00f3n cara a Godoy, enfrontado cos sectores m\u00e1is tradicionais pola s\u00faa pol\u00edtica reformista e entreguista cara a Bonaparte. \nA finais de 1807 produciuse a conxura de El Escorial, conspiraci\u00f3n encabezada por Fernando, pr\u00edncipe de Asturias, que pretend\u00eda a substituci\u00f3n de Godoy e o destronamento do rei. Pero, frustrado o intento, o propio Fernando, no chamado proceso de El Escorial, delatou aos seus colaboradores. \nEn marzo de 1808, ante a evidencia da ocupaci\u00f3n francesa, Godoy aconsellou aos reis que, imitando \u00e1 Familia Real portuguesa, abadoaran Espa\u00f1a. Pero produciuse o Mot\u00edn de Aranjuez, levantamento popular (instigado, unha vez m\u00e1is, polo pr\u00edncipe Fernando e a s\u00faa \"camarilla\") en contra dos reis, aproveitando a s\u00faa presenza no Palacio Real de Aranjuez. Godoy fue apresado polos amotinados. Carlos IV, ante o cariz dos acontecementos, abdicou no seu fillo Fernando, que se convert\u00eda as\u00ed en Fernando VI.\nNapole\u00f3n, receoso ante o cambio de monarca, e vendo o comportamento e debilidade da Famlia Real, convocou a toos os seus membros a un encontro na localidade francesa de Baiona.\nFernando VII, baixo a presi\u00f3n do emperador e dos seus pais, devolveu a Coroa a Carlos IV o d\u00eda 6 de maio, sen saber que a v\u00e9spera Carlos IV pactara a cesi\u00f3n dos seus dereitos en favor de Napole\u00f3n quen, finalmente, designou como novo rei de Espa\u00f1a ao seu irm\u00e1n Xos\u00e9.\nFinal.\nCarlos permaneceu prisioneiro de Napole\u00f3n, residindo en Marsella, at\u00e9 a derrota final do emperador en 1814. Nese mesmo ano Fernando VII foi reposto no trono espa\u00f1ol pola Xunta Central. Pero Fenando mantivo ao seu pai desterrado por temor a que lle disputara o poder. Carlos e a s\u00faa esposa continuaron o exilio na Corte papal, residindo no palazzo Borghese.\nCarlos IV morreu en Roma o 20 de xaneiro de 1819, poucos d\u00edas despois de que falecera a s\u00faa esposa Mar\u00eda Lu\u00edsa. Posteriormente os restos mortais da parella foron trasladados \u00e1 Cripta Real do mosteiro do Escorial.\nMecenado.\nCarlos interesouse desde a s\u00faa xuventude pola arte.\nViolinista afeccionado, en 1775 comprou para a Corte o quinteto de instrumentos Stradivarius conservado no Palacio Real de Madrid (os chamados \"Stradivarius Palatinos\") rode\u00e1ndose dun grupo de not\u00e1beis m\u00fasicos dirixido polo violinista e compositor Gaetano Brunetti.\nTam\u00e9n se interesou pola pintura, encargando obras a Luis Mel\u00e9ndez, Claude Joseph Vernet e Luis Paret, e nomeando a Francisco de Goya pintor de c\u00e1mara en 1789.\nMatrimonio e fillos.\nCarlos IV contraeu matrimonio en 1765 coa s\u00faa prima Mar\u00eda Lu\u00edsa de Borb\u00f3n-Parma (era filla de Filipe I, duque de Parma, fillo de Filipe V).\nTiveron 14 fillos das vinte e catro veces que Mar\u00eda Lu\u00edsa estivo embarazada, pero s\u00f3 sete chegaron \u00e1 idade adulta:"}
{"id": "47108", "revid": "22570", "url": "https://gl.wikipedia.org/wiki?curid=47108", "title": "TWAIN", "text": "O TWAIN \u00e9 unha tecnolox\u00eda desenvolta polos fabricantes de software e hardware para imaxes. Tr\u00e1tase dunha interface multiplataforma para tomar imaxes electr\u00f3nicas adquiridas mediante c\u00e1maras dixitais, esc\u00e1neres...\nConseguese unha estandarizaci\u00f3n, de forma que asegurase a compatibilidade a\u00ednda que sexan diferentes fabricantes."}
{"id": "47110", "revid": "5745333", "url": "https://gl.wikipedia.org/wiki?curid=47110", "title": "Esperante, Lugo", "text": "Santalla de Esperante \u00e9 unha parroquia do concello de Lugo, distribu\u00edda nos seguintes n\u00facleos de poboaci\u00f3n: A Airexe, Carballido, Esperante, Papoi de Abaixo, O Torr\u00f3n e A Travesa.\nDende a capital, Lugo, hai 3 quil\u00f3metros \u00f3 n\u00facleo m\u00e1is pr\u00f3ximo (O Torr\u00f3n) e entre 7 e 8 a Carballido.\nPoboaci\u00f3n.\nSegundo o censo municipal de 2014, a poboaci\u00f3n da parroquia ti\u00f1a de 211 habitantes (96 homes e 115 mulleres). Tradicionalmente foi unha parroquia, como a maior\u00eda, dedicada \u00e1 agricultura e \u00e1 gander\u00eda. Esta actividade foi evolucionando cara a produci\u00f3n leiteira, da que na actualidade tan s\u00f3 quedan tres explotaci\u00f3ns.\nParte da poboaci\u00f3n complementa a agricultura de autoconsumo (fundamentalmente de horta) con outro tipo de traballos, por conta propia ou allea.\nXen\u00e9tica Fontao.\nNesta parroquia radica o Centro de Escolma e Reproduci\u00f3n de Galicia de Xen\u00e9tica Fontao, que \u00e9 o principal centro de mellora xen\u00e9tica das razas Holstein e Rubia galega de Espa\u00f1a.\nFestas.\nA patroa de Esperante \u00e9 Santa Eulalia, cuxa festividade se celebra o 8 de setembro. A igrexa est\u00e1 no lugar da Airexe."}
{"id": "47115", "revid": "839", "url": "https://gl.wikipedia.org/wiki?curid=47115", "title": "Ivan Pavlov", "text": "Ivan Petrovi\u010d Pavlov, nado en Riazan o 14 de setembro de 1849 e finado en San Petersburgo o 27 de febreiro de 1936, foi un m\u00e9dico fisi\u00f3logo ruso.\nTraxectoria.\nO seu nome est\u00e1 ligado ao descubrimento do reflexo condicionado, que deu a co\u00f1ecer en 1903. Tal descubrimento consiste en aplicar os m\u00e9todos obxectivos da fisiolox\u00eda ao estudo dos procesos nerviosos superiores. Pavlov chegou a este descubrimento mentres, utilizando cans, desenvolv\u00eda investigaci\u00f3ns sobre a dixesti\u00f3n, campo no que realizou contribuci\u00f3ns importantes que o levaron a que lle fose concedido o premio Nobel de Medicina e Fisiolox\u00eda no ano 1904.\n\u00c9 ben co\u00f1ecido o seu cl\u00e1sico experimento: asociando, un certo n\u00famero de veces, un son de camp\u00e1 \u00e1 presentaci\u00f3n de carne a un can, ao final a badalada determina a salivaci\u00f3n (o vulgar \"facerse a boca auga\") no can, que antes de certo non se produc\u00eda; xa que o can se comporta as\u00ed a causa dun \"reflexo condicionado\" provocado artificialmente.\nOs reflexos condicionados naturais e artificiais, a s\u00faa modalide de formaci\u00f3n e de acci\u00f3n, son asunto de grande importancia en fisiolox\u00eda, psicolox\u00eda e psiquiatr\u00eda, a\u00ednda que con resultados alternos.\nO goberno sovi\u00e9tico preparoulle a Pavlov un magn\u00edfico laboratorio en Koltushing, preto de Leningrado."}
{"id": "47117", "revid": "1093", "url": "https://gl.wikipedia.org/wiki?curid=47117", "title": "Matt Chamberlain", "text": "Matthew Chamberlain, nado o 17 de abril de 1967 no barrio portuario de San Pedro, na cidade dos \u00c1nxeles (California), \u00e9 un bater\u00eda estadounidense. \u00c9 un dos bater\u00edas de sesi\u00f3n m\u00e1is famosos do mundo e traballou con artistas como Pearl Jam, Tory Amos, Morrissey, Fiona Apple, Christina Aguilera ou Garbage entre moitos outros."}
{"id": "47118", "revid": "5863", "url": "https://gl.wikipedia.org/wiki?curid=47118", "title": "Ermitage", "text": "O Ermitage ou Museo Estatal do Ermitage (en ruso \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u042d\u0440\u043c\u0438\u0442\u0430\u0436 / \"Gosudarstvenniy Ermita\u017e\") en San Petersburgo, Rusia, \u00e9 unha das maiores, m\u00e1is antigas, importantes e famosas galer\u00edas de arte e museos da historia humana e da cultura do mundo. As vastas colecci\u00f3ns do Ermitage est\u00e1n despregadas en seis edificios, sendo un dos principais o Palacio de Inverno que fora a residencia oficial do Tsar das Rusias.\nHistoria.\nInaugurado en 1852, o museo ocupa catro pazos contiguos, sendo o maior deles o antigo Palacio de Inverno - residencia oficial dos tsares. En 1764 (ano oficial de fundaci\u00f3n do Museo) a emperatriz Catarina II de Rusia adquiriu a colecci\u00f3n de Johann Ernst Gotzkowsky, a primeira do Museo. En 1865 o Ermitage adquiriu a obra \"Madona con Neno\" (\"Litta Madona\"), de Leonardo da Vinci. Cinco anos despois, a obra \"Madona e o Neno\" (\"Madona Conestabile\"), de Rafael, realizada en 1504, en Italia. En 1914, fixo unha nova adquisici\u00f3n de Leonardo da Vinci: a \"Madona cunha Flor\" (\"Madonna Benois\").\nO importante legado do Ermitage sobre a Arte Occidental comprende obras de Michelangelo, Leonardo da Vinci, Rubens, van Dyck, Rembrandt, Poussin, Claude Lorrain, Watteau, Tiepolo, Canaletto, Canova, Rodin, Monet, Pissarro, Renoir, Cezanne, van Gogh, Gauguin, Picasso e Matisse. Hai moitas m\u00e1is colecci\u00f3ns, por\u00e9n, inclu\u00edndo artistas da Rusia imperial, unha selecci\u00f3n de xoiar\u00eda de Faberg\u00e9, e a maior colecci\u00f3n existente de antiga ourivar\u00eda de Europa oriental e Asia occidental."}
{"id": "47120", "revid": "98629", "url": "https://gl.wikipedia.org/wiki?curid=47120", "title": "Billie Joe Armstrong", "text": "Billie Joe Armstrong, nado o 17 de febreiro de 1972 en Oakland (California), \u00e9 o principal compositor, vocalista e guitarrista da banda de punk rock Green Day. Nos seus discos toca tam\u00e9n o piano, o saxo, a bater\u00eda, a harm\u00f3nica e m\u00e1is a mandolina.\nTraxectoria.\nInfancia e adolescencia.\n\u00c9 o menor dunha familia de seis fillos que viv\u00edan en Rodeo (California). Seu pai, Andy Armstrong, era camioneiro e bater\u00eda de jazz que finou de cancro de es\u00f3fago cando Billie ti\u00f1a dez anos. Antes de finar, regaloulle a Billie a s\u00faa primeira guitarra \u00e1 cal lle chamou \"Blue\" e cubriuna de calcoman\u00edas, adhesivos e pinturas, moitas roturas e as iniciais do seu nome (BJ) pintadas en vermello. Esta guitarra \u00e9 unha copia dunha Fender Stratocaster. Hoxe en d\u00eda, Billie ten centos de copias desta guitarra as cales usa nos concertos, a maior\u00eda das veces, para tocar en medio ton m\u00e1is baixo do normal, e en canci\u00f3ns pertencentes aos discos Dookie e Insomniac, Blue p\u00f3dese ver no videoclip de Basket Case. A perfeci\u00f3n das copias, segundo Billie, \u00e9 impresionante. S\u00faa nai, Ollie, era camarera no restaurante \"Rod's Hickory Pit\", onde Billie e o seu amigo Mike Dirnt traballaron na s\u00faa adolescencia. Seu nome se escribe con 'ie' (en feminino), en vez de Billy, porque s\u00faa nai cando foi facer a partida de nacemento, estaba baixo os efectos da medicaci\u00f3n do parto, ou como se di nas notas de 1,039/Smoothed Out Slappy Hours, \"A nai de Billie escrib\u00edu mal seu nome na partida de nacemento porque estaba colocada\". \u00c9 o \u00fanico membro da banda que usa o seu aut\u00e9ntico nome. Sendo xove, foise vivir a unha casa okupa xunto co seu moi amigo Mike Dirnt, onde se criou e se deu co\u00f1ecer na escena punk rock.\nA paix\u00f3n pola m\u00fasica v\u00ed\u00f1alle dende pequeno. Cando rondaba a idade dos 5 anos, s\u00faa nai lev\u00e1bao a cantar e a repartir ovos de Pascua aos enfermos do hospital de Berkeley (California), e inclusive gravou un \"single\", no cal sona un anaco na introduci\u00f3n de \"Mar\u00eda\" en \"International Superhits\". Cham\u00e1base \"Look For Love\".\nEn 1982, cando el ti\u00f1a 11 anos, co\u00f1eceu a Mike Dirnt na cafeter\u00eda da escola, e comprobaron que compart\u00edan gustos musicais. Xuntos tocaban canci\u00f3ns de Ozzy Osbourne, Queen, Def Leppard, e Van Halen.\nCando ti\u00f1a 15 anos era fan das bandas de hard rock e heavy metal do momento, pero seus irm\u00e1ns Allan e David segu\u00edan \u00e1s bandas de punk da zona. Cando escoitou \"Holidays the Sun\", primeira pista do \u00e1lbum \"Never Mind the Bollocks, Here's the Sex Pistols\" dos Sex Pistols, na casa dunha amiga, converteuse nun \"punk-rocker\".\nCarreira.\nEn 1987 Armstrong formou unha banda chamada Sweet Children co seu amigo da infancia Mike Dirnt. Ao principio Dirnt e Armstrong tocaban a guitarra, con John Kiffmeyer, co\u00f1ecido tam\u00e9n coma Al Sobrante, na bater\u00eda. Despois duns poucos concertos e da gravaci\u00f3n dunha demo Hughes deixou a banda en 1988; Dirnt ent\u00f3n comezou a tocar o baixo convert\u00e9ndose no terceiro membro do grupo. Cambaron o seu nome para o de Green Day en abril de 1989, elix\u00edndoo pola s\u00faa afecci\u00f3n \u00e1 marihuana. Ese mesmo ano editaron o seu EP de estrea, \"1,000 Hours\", a trav\u00e9s do selo Lookout! Records.\nGreen Day gravou o seu primeiro \u00e1lbum de estudio, \"39/Smooth\", e o EP \"Slappy\" en 1990 (os cales ser\u00edan posteriormente combinados con \"1,000 Hours\" con recompilatorio \"1,039/Smoothed Out Slappy Hours\" en 1991). Tr\u00e9 Cool converter\u00edase finalmente no bater\u00eda de Green Day a finais de 1990, cando Sobrante deixou a banda para ir \u00e1 universidade. Tim Armstrong, o vocalista da banda californiana de punk rock Rancid, pediulle a Armstrong que se unise ao seu grupo, pero Billie Joe rexeitou a invitaci\u00f3n debido aos avances de Green Day. Cool realizou a s\u00faa estrea no segundo \u00e1lbum da banda, \"Kerplunk\". Co seu seguinte traballo, \"Dookie\" (1994), Green Day chegou ao gran p\u00fablico, e grazas a el \u00e9 recordada como unha das bandas de rock m\u00e1is populares dos anos 90 e 2000, con m\u00e1is de 60 mill\u00f3ns de discos vendidos en todo o mundo."}
{"id": "47121", "revid": "23204", "url": "https://gl.wikipedia.org/wiki?curid=47121", "title": "F\u00e9lix Guattari", "text": "Pierre-F\u00e9lix Guattari, nado en Villeneuve-les-Sablons (Oise) o 30 de abril de 1930 e finado en Cour-Cheverny (Loir e Cher) o 29 de agosto de 1992, foi un psicanalista, fil\u00f3sofo e pol\u00edtico comunista franc\u00e9s, pioneiro da \"psicoterapia institucional\" e fundador da \"esquizoan\u00e1lise\" e da \"ecosofia\".\nTraxectoria.\nComezou a estudar Farmacia, pero cambiouse moi logo \u00e1 psiquiatr\u00eda. Como psicanalista prosegue a s\u00faa formaci\u00f3n na escola do m\u00e1is famoso dos psicanalistas franceses, Jacques Lacan, fac\u00e9ndose membro da \"Escola Freudiana de Par\u00eds\".\nMilitante pol\u00edtico de orientaci\u00f3n comunista, estar\u00e1 por\u00e9n lonxe do Partido Comunista Franc\u00e9s pola s\u00faa postura radical e anti-stalinista. Ser\u00e1 redactor do bolet\u00edn de oposici\u00f3n esquerdista \"La voie communiste\" (A v\u00eda comunista).\nComo psicoterapeuta foi un expo\u00f1ente do movemento da antipsiquiatr\u00eda, fundando xunto a outros (como o Dr. Jean Oury, que continuando a experiencia do Dr. Fran\u00e7ois Tosquelles no hospital Saint-Alban, puxo as bases da denominada \"Psicoterapia Institucional\"), en 1953, a \"Cl\u00ednica psiqui\u00e1trica de avangarda\" para psic\u00f3ticos de La Borde, en Cour-Cheverny, onde traballou durante corenta anos, ata a s\u00faa morte en 1992.\nComo psicanalista, fil\u00f3sofo, e como militante pol\u00edtico, Guattari adquiriu notoriedade especialmente pola s\u00faa asociaci\u00f3n, tras o maio do 1968, co fil\u00f3sofo franc\u00e9s, prestixioso expo\u00f1ente do \"renacemento nietzscheano\", Gilles Deleuze con quen escribiu \"O Anti-Edipo. Capitalismo e esquizofrenia\" en 1973, que critica a psican\u00e1lise, acus\u00e1ndoa de \"familiarismo\", sobre todo de agochar o desexo como \"romance familiar\": \"Edipo\". En 1980 publican a segunda parte do Anti-Edipo: \"Mil mesetas. Capitalismo e esquizofrenia\".\nEn 1987 fundou, con Deleuze, a revista \"Chim\u00e8res\" (bolet\u00edn de esquizoan\u00e1lise)."}
{"id": "47122", "revid": "1131", "url": "https://gl.wikipedia.org/wiki?curid=47122", "title": "Patricio de Irlanda", "text": "San Patricio, nado co nome de Maewyin Succat en Old Kilpatrick (Dumbarton, Escocia) cara ao 387 e finado en Saul (Condado de Down, Irlanda do Norte) un 17 de marzo cara ao 460 ou cara ao 492, foi un misioneiro cristi\u00e1n, \u00e9 venerado como santo pola Igrexa cat\u00f3lica.\nPatricio \u00e9 venerado non s\u00f3 como ap\u00f3stolo, sen\u00f3n como santo patr\u00f3n, da Irlanda. \u00c9 festexado por toda a comunidade cat\u00f3lica irlandesa no mundo o 17 de marzo, data da s\u00faa morte.\nTraxectoria.\nMaewyin Succat, que m\u00e1is tarde tomar\u00e1 o nome cristi\u00e1n de Patricio, era fillo de Calpurnio e Conchessa, nobres brito-romanos. Raptado na s\u00faa xuventude por piratas irlandeses, foi vendido como escravo \u00f3 rei do Norte Dal Riada, na actual Irlanda do Norte. Aqu\u00ed aprendeu a lingua ga\u00e9lica e a relixi\u00f3n c\u00e9ltica. Na obra que escribiu, \"Confesi\u00f3n\", relata a s\u00faa vida de escravo en terra irlandesa coidando raba\u00f1os nos bosques de Fochoill, en Mayo. Da s\u00faa narraci\u00f3n transl\u00f3cese a s\u00faa rexa tenacidade. \u00c1 idade de vinte anos, disposto a tornar \u00e1 s\u00faa patria, foxe do seu amo e percorre duascentas millas en territorio completamente desco\u00f1ecido ata atopar unha pasaxe nunha barca con m\u00e1is viaxeiros.\nTras arribaren \u00e1 Escocia atopan unha terra completamente erma e abandonada. Durante d\u00edas vagan coa s\u00faa pouca equipaxe en busca de sinais de vida e de algo que comer. Despois de moito tempo e case desfalecidos por falta de alimento, os seus acompa\u00f1antes s\u00e9ntense desamparados da man de deus e, segundo el mesmo relata, tentar\u00e1 animalos para que te\u00f1an fe e crean no Se\u00f1or porque a El nada lle \u00e9 imposible e pode enviar v\u00edveres para sacialos na abundancia.\nAtopan un raba\u00f1o de porcos e comen ata saciarse. Isto causa o efecto dunha conversi\u00f3n nos seus compa\u00f1eiros de aventura. Mais traer\u00e1 consigo consecuencias non queridas e, deseguida, conta Patricio, acaba sendo levado preso con outro amo outros dous meses. Tras esta par\u00e9ntese, desexoso de ver de novo os seus pais, conseguir\u00e1 por fin reunirse con eles cando conta xa con vinte e un anos. Por este tempo ten un so\u00f1o no que un home lle leva unha chea de cartas de Irlanda na que o chaman para que vaia a vivir no medio deles. Patricio interpr\u00e9tao como un convite para que vaia predicar as Escrituras entre os irlandeses.\nDeterminado na s\u00faa decisi\u00f3n de dedicarse totalmente a Deus, \u00f3s vinte e catro anos abandona a familia e dir\u00edxese \u00e1 Galia. Permanecer\u00e1 en terras galas dende o 415 \u00f3 432 visitando os principais mosteiros do seu tempo, Marmoutier cerca de Tours e as illas de L\u00e9rins, preto de Cannes no Mediterr\u00e1neo. Logo encami\u00f1arase cara \u00e1 cidade de Auxerre na Borgo\u00f1a, por aqueles tempos principal centro de estudos cristi\u00e1ns, onde transcorrera un longo tempo baixo a vigorosa direcci\u00f3n de dous bispos, Anatore e Xerm\u00e1n. \u00d3 final da s\u00faa estada \u00e9 ordenado bispo polo papa Celestino I (morreu no 431), que lle encomenda a misi\u00f3n de evanxelizar Irlanda.\nNo 432 desembarca de novo en Irlanda onde inicia unha intensa actividade apost\u00f3lica, na que o seu co\u00f1ecemento da lingua e dos costumes do seu pobo lle son de grande axuda. O pobo irland\u00e9s, moi ligado \u00e1s s\u00faas tradici\u00f3ns, cun profundo sentido do sagrado, e cunha respectada caste de sacerdotes chamados dru\u00eddas, acolle de maneira entusiasta a mensaxe de Patricio. Na historia das evanxelizaci\u00f3ns o pobo irland\u00e9s \u00e9 probablemente un dos \u00fanicos que se converteu \u00f3 cristianismo sen ning\u00fan derramamento de sangue.\nLendas.\nUnha lenda irlandesa atrib\u00faelle a faza\u00f1a de librar a illa de cobras, un acto que simbolizaba a conversi\u00f3n do pobo de Irlanda pois as serpes simbolizaban a Sat\u00e1n, o inimigo responsable da ignorancia do deus verdadeiro. Irlanda \u00e9 hoxe o \u00fanico pa\u00eds das Illas Brit\u00e1nicas que non ten ofidios. En realidade non os tivo dende a era pos-glacial.\nA tradici\u00f3n tam\u00e9n lle ap\u00f3n a San Patricio o feito de aprenderlles \u00f3s irlandeses o concepto da trindade amos\u00e1ndolles un trevo de tres follas e explic\u00e1ndolles que, coma o trevo, Deus era unha \u00fanica unidade con tres persoas distintas (en oposici\u00f3n \u00e1s crenzas arianas populares no tempo de San Patricio.\nTanto se estas lendas son certas coma se non, o que elas mostran \u00e9 o importante que foi o seu apostolado en Irlanda.\nSantidade.\nO 17 de marzo \u00e9 co\u00f1ecido popularmente como D\u00eda de San Patricio porque se cre que ese foi o d\u00eda da s\u00faa morte. O d\u00eda converteuse en festa de toda a igrexa debido \u00f3 estudoso franciscano Luke Wadding, membro da comisi\u00f3n para a reforma do Breviario [36], a comezos do s\u00e9culo XVII.\nNos primeiros mil anos da Cristiandade, as canonizaci\u00f3ns eran feitas nas dioceses. A igrexa local celebraba como santos as persoas boas que consideraban que levaran unha vida piadosa ou santa. Debido a isto, San Patricio nunca foi formalmente canonizado por un Papa, pero a\u00ednda as\u00ed \u00e9 amplamente venerado en Irlanda e noutros pa\u00edses.\nSan Patricio tam\u00e9n \u00e9 venerado na Igrexa Ortodoxa, especialmente entre cristi\u00e1ns ortodoxos que viven en Irlanda, no Reino Unido e en Am\u00e9rica do Norte."}
{"id": "47123", "revid": "98629", "url": "https://gl.wikipedia.org/wiki?curid=47123", "title": "Salival", "text": "Salival \u00e9 unha caixa en formatos CD/VHS e CD/DVD editada o 12 de decembro do 2000 pola banda de metal progresivo estadounidense Tool. Incl\u00fae un libro de 56 p\u00e1xinas con fotograf\u00edas e imaxes dos seus v\u00eddeos musicais.\nO tema \"You Lied\" \u00e9 unha versi\u00f3n de Peach, a anterior banda do baixista Justin Chancellor. A versi\u00f3n da canci\u00f3n de Led Zeppelin \"No Quarter\" foi gravada orixinalmente para a banda sonora de \"Private Parts\", pero Tool finalmente non permitiu o seu uso na pel\u00edcula."}
{"id": "47126", "revid": "98629", "url": "https://gl.wikipedia.org/wiki?curid=47126", "title": "Brandy", "text": "O brandy (ap\u00f3cope de \"brandewijn\"; holand\u00e9s: vi\u00f1o queimado) \u00e9 o termo en xeral usado para o vi\u00f1o destilado, case sempre cun 40-60% de volume en etanol. Ademais de vi\u00f1o, este alcohol tam\u00e9n pode ser feito de polpa de uva ou de zume de fruta fermentado. A menos que se diga o contrario, o brandy est\u00e1 feito de vi\u00f1o de uva.\nHistoria.\nA orixe do brandy non \u00e9 clara pero est\u00e1 ligada \u00f3 desenvolvemento da destilaci\u00f3n. Bebidas de alcohol concentrados co\u00f1ec\u00e9ronse na Grecia e Roma antigas, e poden ter unha historia a\u00ednda m\u00e1is antiga, desde a antiga Babilonia. O brandy como se co\u00f1ece hoxe, apareceu no s\u00e9culo XII e f\u00edxose popular no s\u00e9culo XIV.\nInicialmente o vi\u00f1o era destilado como un m\u00e9todo de conservaci\u00f3n para facer m\u00e1is f\u00e1cil o seu transporte polos comerciantes. A intenci\u00f3n era agregar de novo a auga separada \u00f3 brandy na destilaci\u00f3n pouco antes do seu consumo. Logo descubriuse que se se almacenaba en barricas de madeira, o produto resultante melloraba considerablemente comparado co vi\u00f1o orixinal."}
{"id": "47127", "revid": "5863", "url": "https://gl.wikipedia.org/wiki?curid=47127", "title": "Ron", "text": "O ron \u00e9 unha bebida alcoh\u00f3lica que se obt\u00e9n a partir da cana de azucre por fermentaci\u00f3n, destilaci\u00f3n e envellecemento, xeralmente en barricas de carballo. Esta bebida menci\u00f3nase por primeira vez en documentos de orixe nazar\u00ed (antigo reino de Granada), pero con maior consistencia, pola s\u00faa fama entre os mari\u00f1eiros, en documentos provenientes de Barbados en 1650. Cham\u00e1baselle \"kill-devil\" ('mata-dia\u00f1o') ou \"rumbullion\" (unha palabra de Devonshire, Inglaterra, que significa 'un gran tumulto'). Nas colonias antillanas francesas, cham\u00f3uselle \"guildive\" (modificaci\u00f3n de \"kill-devil\") e posteriormente \"tafia\", un termo africano ou ind\u00edxena. Xa en 1667 cham\u00e1baselle simplemente \"rum\", termo derivado da palabra espa\u00f1ola ron (palabra de ra\u00edz \u00e1rabe) e a francesa rhum (que deriva da anterior). A primeira menci\u00f3n oficial da palabra \"rum\" aparecen nunha orde emitida polo Gobernador Xeral de Xamaica con data 8 de xullo de 1661.\nOrixe.\nA cana de azucre foi tra\u00edda polos \u00e1rabes a Europa a trav\u00e9s de Espa\u00f1a e cultivada principalmente nas costas do sur, hoxe moi co\u00f1ecidas por posu\u00edr un clima adecuado para toda clase de cultivos tropicais, feito que aproveitaron os \u00e1rabes para a obtenci\u00f3n de azucre de cana e outros derivados para pasteler\u00eda ou certo tipo de bebidas. De feito, cons\u00e9rvase na provincia de Granada o m\u00e1is antigo trapiche do mundo. Cando os cristi\u00e1ns conquistan o reino nazar\u00ed de Granada, oc\u00f3rreselles imitar a forma de facer un licor co doce mollo de cana que xa practicaban os \u00e1rabes e que estes \u00e1 s\u00faa vez copiaran doutras culturas, de modo que o ron m\u00e1is antigo do que tense co\u00f1ecemento procede de Selecta.\nOs espa\u00f1ois levaron a cana \u00e1s illas Canarias e logo \u00e1s illas do Caribe, principalmente a Cuba, onde o clima era moito m\u00e1is apropiado e a produci\u00f3n, tanto de azucre como de ron, pasou a facerse nas Canarias e en Am\u00e9rica. Cando ingleses e franceses, m\u00e1is afeccionados que os espa\u00f1ois aos licores de alta gradaci\u00f3n alcoh\u00f3lica, inst\u00e1lanse nas Antillas, toman o cultivo da cana, para ter azucre nas s\u00faas metr\u00f3poles e comezan a destilar o ron.\nTense noticias de precursores do ron desde a antig\u00fcidade, existindo bebidas de azucre fermentado xa na India e a China e mesmo Marco Polo afirma telo probado na zona de Ir\u00e1n. Mais o produto destilado tivo a s\u00faa orixe nas Antillas no s\u00e9culo XVII, ao destilarse a melaza fermentada.\nQue \u00e9 o ron?\nEste augardente obtense da destilaci\u00f3n das melazas ou mollos fermentados da cana de azucre. Alcanza 80\u00ba de contido alcoh\u00f3lico pero reb\u00e1ixase engadindo auga destilada. Este licor xeralmente envell\u00e9cese en barricas de carballo por per\u00edodos de tempo diverso. Cada pa\u00eds produtor marca unha diferenza nas calidades dos seus produtos.\nElaboraci\u00f3n.\nPara obter o ron s\u00e9guense catro fases:\nPa\u00edses produtores.\nOs pa\u00edses de fala hispana producen rons moi secos e de corpo lixeiro, algo parecidos ao brandy, segundo a s\u00faa vellez. Hai outros de maior corpo e picantes que te\u00f1en a s\u00faa orixe en pa\u00edses de fala inglesa e francesa.\nNicaragua.\nProduce ron de calidade internacional, Ron Flor de Cana (Basicamente feito na provincia de Chichigalpa). O Ron Nicaraguano foi premiado con numerosos galard\u00f3ns internacionais e est\u00e1 considerado como un dos tres mellores rons do mundo.\nCuba.\nProduce rons sobrios e equilibrados, con corpo e avellentamento en carballo. Entre os mellores est\u00e1n os producidos polas marcas Havana Club, Santiago de Cuba, Legendario ou Caney.\nO antigo Matusalem xa non se produce en Cuba, produciuse en Florida e desde o 2002 na Rep\u00fablica Dominicana, na antiga destiler\u00eda Matusalem en Santiago de Cuba fabr\u00edcase hoxe o ron que honra co seu nome \u00e1 cidade, o \"Santiago de Cuba\", de excelente calidade como o seu antecesor.\nVenezuela.\nComo pa\u00eds caribe\u00f1o, os seus rons, envellecidos en barricas de carballo, son de corpo lixeiro, pero firmes e tersos ao padal, con aromas e sabores afrutados e maduros. Os tres principais rons que produce son Ron Santa Teresa, Pampero e Cacique, coas s\u00faas respectivas variedades, estas marcas de ron venezolano son consideradas das mellores do mundo. Os rons Pampero e Cacique son os rons latinoamericanos afiliados \u00e1 internacional de licores DIAGEO.\nEn Santa Teresa at\u00f3panse rons de m\u00e1is de 10 anos de envellecemento e crianzas superiores a 20 anos. Tam\u00e9n se atesouran rons de preto de 80 anos que se usan para preparar mesturas s\u00faper premium. Rons livi\u00e1ns e novos son mesturados con rons pesados e de maior idade para satisfacer os padais m\u00e1is esixentes. Estas mesturas son filtradas, arrefriadas e repousadas para ser finalmente embotelladas. As\u00ed se producen os seus rons \"anellos\" Bicentenario, Selecto, Gran Reserva, Santa Teresa Branco, e os licores a base de ron Arak\u00fa\nXamaica.\nCaracter\u00edzase por ter un ron moi arom\u00e1tico, e \u00e1s veces especiado, que se diferencia doutros con facilidade. Tam\u00e9n produce ron negro.\nRep\u00fablica Dominicana.\nOs seus rons son elegantes con aromas e corpos definidos. Principais rons: Brugal, Berm\u00fadez, Barcel\u00f3, Siboney, Macorix, Matusalem entre outros. Destes rons, Matusalem, da cidade Santiago dos Cabaleiros, ga\u00f1ou a Medalla de Ouro en tres dos seus tipos de ron, e Barcel\u00f3 e Brugal ga\u00f1aron Medallas de Bronce na San Francisco World Spirits Competition. Moitos destes rons exp\u00f3rtanse a moitos dos pa\u00edses da Uni\u00f3n Europea e os Estados Unidos. A industria do ron dominicano comezou formalmente a partir da fundaci\u00f3n da f\u00e1brica de ron Berm\u00fadez no ano 1852.\nPorto Rico.\nA industria do ron en Porto Rico data da \u00e9poca de colonizaci\u00f3n espa\u00f1ola. Son un pouco m\u00e1is lixeiros de corpo que os producidos na illa veci\u00f1a de Rep\u00fablica Dominicana. Principal ron: Bacard\u00ed (\u00e9 un ron orixinario de Cuba), Don Q e Palo Viejo. Bacard\u00ed \u00e9 o Ron de m\u00e1is venda no mundo. A corporaci\u00f3n Bacard\u00ed que destila na cidade de Cata\u00f1o, prov\u00e9n da illa de Cuba e mudou as s\u00faas operaci\u00f3ns como produto da revoluci\u00f3n cubana. Prod\u00facense outros rons de alta calidade para o consumo local como Ron Barrilito (nas s\u00faas versi\u00f3ns d\u00faas e tres estrelas), Ron Castillo. Nos Estados Unidos promoci\u00f3nase o Ron Captain Morgan como ron de orixe portorrique\u00f1a.\nMartinica.\nTen rons fortes en sabor e aroma. Adoitan agregarlles caramelo l\u00edquido o que lles d\u00e1 un toque singular.\nG\u00fciana.\nEstes rons reco\u00f1\u00e9cense pola cana de azucre de Demerara, que lles permite producir bebidas de calidade sobre todo cando te\u00f1en bo tempo de envellecemento.\nEspa\u00f1a.\nEn Espa\u00f1a at\u00f3panse d\u00faas zonas produtoras de ron: na Pen\u00ednsula en Motril, Andaluc\u00eda, elab\u00f3rase un ron t\u00edpico da costa tropical granadina; e nas Illas Canarias, como o Ron Guajiro ou o Ron Cocal ao norte de Tenerife. Ademais o RON MEL producido pola destiler\u00eda COCAL \u00e9 o m\u00e1is famoso das Illas Canarias. Tam\u00e9n atopamos o Ron Aldea, fabricado na illa de A Palma. En Gran Canaria elab\u00f3rase outro co\u00f1ecido \"ron mel\", a\u00ednda que menos co\u00f1ecido. Tam\u00e9n en Gran Canaria elab\u00f3rase os co\u00f1ecidos como ron Arehucas e ron Artemi. En Arucas onde se elabora o ron Arehucas, nome prehisp\u00e1nico desta cidade, hai constancia de que desde o s\u00e9culo XVIII os monxes destilaban este licor nos conventos. A bebida calou entre a poboaci\u00f3n e un s\u00e9culo despois a destiler\u00eda aruquense San Pedro, antecesora da actual de Arehucas, converteuse en provedora da Casa Real. Canarias foi o punto de orixe da cana de azucre que os espa\u00f1ois levaron a Am\u00e9rica.\nTam\u00e9n na zona do Pened\u00e9s (Catalu\u00f1a), famosa polos seus vi\u00f1os e cavas, prod\u00facense dous rons bastante co\u00f1ecidos: o ron Pujol (Pujol e Grau) e o ron Negrita (Bardinet).\nEn Motril, na costa da provincia de Granada, onde \u00e9 tradicional o cultivo de cana e froitas tropicais, fabr\u00edcase un ron tradicional na destiler\u00eda de Francisco Montero, Ron P\u00e1lido.\nGuatemala.\nEste pa\u00eds centroamericano, obtivo numerosos galard\u00f3ns internacionais, debido \u00e1 alta calidade no ron que se produce nesta rexi\u00f3n. O ron guatemalteco \u00e9 de sabor doce e, \u00e1 vez, f\u00e1cil de combinar con outros sabores. Esta \u00faltima calidade permite a elaboraci\u00f3n de rons saborisados, cun sen n\u00famero de variantes como o son: chocolate, cereixa, lim\u00f3n e menta.\nDestacan a \"Industria Licorera Zacapaneca, S.A\". e \"Industria Licorera Guatemalteca, S.A.\", a primeira, produtora orgullosa do seu produto estrela \"Ron Zacapa Centenario\" o cal ostenta o t\u00edtulo de -o ron n\u00famero un no mundo- durante os \u00faltimos 5 anos; tam\u00e9n galardoado cunha puntuaci\u00f3n de 85/100 polo \"The Beverage Testing Institute\" no ano 2001 (a m\u00e1is alta puntuaci\u00f3n ata ese ent\u00f3n). Tam\u00e9n \"Industria Licorera Quezalteca, S.A.\" produtora dos rons marca \"Botr\u00e1n\".\nColombia.\nA\u00ednda que existen poucas empresas que o producen, o consumo de ron est\u00e1 bastante xeneralizado neste pa\u00eds. As marcas m\u00e1is co\u00f1ecidas son Ron Vello de Caldas, Ron Tres Esquinas, Ron Santaf\u00e9, Ron Medell\u00edn. T\u00f3mase normalmente s\u00f3, con bebidas gasosas ou mesturado con lim\u00f3n, canela, azucre e auga (canelazo).\nOutros pa\u00edses produtores.\nBarbados, Trinidad e Tobago, O Salvador, Per\u00fa, Inglaterra, Ecuador.\nRolda de Ron.\nTom\u00e1s da Barra, escrib\u00eda sobre o ron:"}
{"id": "47128", "revid": "23204", "url": "https://gl.wikipedia.org/wiki?curid=47128", "title": "Lauburu", "text": "O lauburu ou cruz curvada ten a s\u00faa orixe nas teor\u00edas vasco-cantabristas dos historiadores \u00e9uscaros entre os s\u00e9culos XVI a XVIII nas que afirmabanque os antigos c\u00e1ntabros, que tan ferozmente combateran o Imperio Romano, eran en realidade os devanceiros dos vascos.\nHistoria e caracter\u00edsticas.\nA\u00ednda que o seu arraigo definitivo en Biscaia e Guip\u00fascoa v\u00e9n da obra de Enrique Fl\u00f3rez \"La Cantabria disertaci\u00f3n sobre el sitio y extensi\u00f3n que tuvo en tiempo de los romanos la regi\u00f3n de los c\u00e1ntabros\", publicada en 1768 e da que \u00e9 herdeira o movemento forista do s\u00e9culo XIX.\nEstas teor\u00edas foron completamente rexeitadas polos estudos hist\u00f3ricos e pasouse \u00e1 s\u00faa difusi\u00f3n no campo literario, por medio de novelas pseudo-hist\u00f3ricas e lendas ficticias. \"La leyenda de Aitor\" de Jos\u00e9 Agust\u00edn Chaho ou \"Amaya. Los vascos del siglo VIII\" de Navarro Villoslada, son dous exemplos neste campo. A intenci\u00f3n destes textos era avalar o movemento forista tratando de lle achegar lexitimidade dende o punto de vista hist\u00f3rico acorde aos seus postulados.\nNome.\nAparece a s\u00faa proposta de l\u00e1baro, o lauburu. Apoi\u00e1ndose nas verbas \"lau\" que significa catro e \" \"buru\"\" co significado de cabeza, buscouse un s\u00edmbolo no que aparecesen estas caracter\u00edsticas, un dos moitos motivos astrais de orixe preromana indoeuropea e que se conservan no norte de Espa\u00f1a como motivo ornamental. Son moitos os autores e investigadores da cultura vasca que tratan a orixe ancestral e milenaria deste s\u00edmbolo, a\u00ednda que reco\u00f1ecen que non se atopan en Euskadi restos ou achados do mesmo at\u00e9 o s\u00e9culo XVI.\nForma.\nA s\u00faa forma semella vagamente a h\u00e9lice dun barco moderno e pasou a ser un \"s\u00edmbolo vasco\", sendo adoptado polo forismo coma unha forma m\u00e1is da cultura vasca. Cando Sabino Arana perfila o moderno nacionalismo vasco, na d\u00e9cada de 1890, foi un firme defensor deste s\u00edmbolo, us\u00e1ndoo ademais como exemplo de que os vascos no pasado rend\u00edan culto ao Sol."}
{"id": "47135", "revid": "98629", "url": "https://gl.wikipedia.org/wiki?curid=47135", "title": "Van", "text": "Construci\u00f3n.\nUn van \u00e9 o espazo aberto por debaixo dun muro, ponte ou estrutura de sustentaci\u00f3n, oco.\nAnatom\u00eda.\nO van \u00e9 o estreitamento do corpo humano por riba das cadeiras; cintura, c\u00f3s.\nToponimia.\nVan pode referirse a varios lugares:"}
{"id": "47136", "revid": "98629", "url": "https://gl.wikipedia.org/wiki?curid=47136", "title": "Van, Turqu\u00eda", "text": "Van (en ; en ; en ) \u00e9 unha cidade do leste de Turqu\u00eda, a car\u00f3n do lago hom\u00f3nimo, e na provincia hom\u00f3nima. Ten preto de 400.000 habitantes.\nHistoria.\nA cidade foi devastada durante a primeira guerra mundial polos otom\u00e1ns, como parte do xenocidio armenio. Durante este tempo celebrouse a batalla de Van."}
{"id": "47140", "revid": "89787", "url": "https://gl.wikipedia.org/wiki?curid=47140", "title": "Spanair", "text": "Spanair S.A. foi unha aeroli\u00f1a espa\u00f1ola que tivo a s\u00faa base no aeroporto de Barcelona. Ata o ano 2009 foi subsidiaria do SAS Group, a mesma compa\u00f1\u00eda \u00e1 que pertence Scandinavian Airlines. O 25 de xaneiro a aeroli\u00f1a estaba nunha situaci\u00f3n econ\u00f3mica complicada e o goberno de Catalu\u00f1a aprobou un plan de pr\u00e9stamo de 10,5 mill\u00f3ns de euros para intentar salvala. A comp\u00f1\u00eda reduciu custos e os ingresos melloraron, pero o 27 de xaneiro de 2012 cesou todas as s\u00faas operaci\u00f3ns despois de que non se conseguise chegar a un acordo de rescate con Qatar Airways. Spanair foi membro de Star Alliance dende 2003 ata a s\u00faa desaparici\u00f3n.\nCaracter\u00edsticas.\nOperou voos de pasaxeiros entre Espa\u00f1a e Europa, estendendo as s\u00faas operaci\u00f3ns ao oeste de \u00c1frica. Realizou tam\u00e9n voos charter a todo o mundo para compa\u00f1\u00edas de viaxes. A s\u00faa base principal estivo en El Prat de Barcelona, con centros de conexi\u00f3n no aeroporto madrile\u00f1o de Barajas, e no aeroporto de Son Sant Joan. \u00c9 membro da alianza de aeroli\u00f1as Star Alliance.\nHistoria.\nSpanair fundouse en decembro de 1986 e comezou as s\u00faas operaci\u00f3ns en marzo de 1988. Foi creada como unha empresa conxunta entre SAS e Viajes Marsans e os seus primeiros servizos foron voos charters europeos. Os voos de longo percorrido aos Estados Unidos, M\u00e9xico e a Rep\u00fablica Dominicana comezaron en 1991, seguidos por voos dom\u00e9sticos en marzo de 1994. A aeroli\u00f1a fixo tam\u00e9n voos de longo percorrido, co avi\u00f3n Boeing 767-300, a Washington, D.C. e Buenos Aires a finais dos 90. Spanair uniuse \u00e1 Star Alliance en 2003. Actualmente os donos da compa\u00f1\u00eda son o SAS Group (94,9%) e o Grupo Marsans (5,1%). Ten 2.535 empregados.\nFrota.\nEn xaneiro do ano 2011 a frota de Spanair estaba formada por 32 avi\u00f3ns, cunha idade media de 11,6 anos."}
{"id": "47141", "revid": "98629", "url": "https://gl.wikipedia.org/wiki?curid=47141", "title": "Guglielmo Marconi", "text": " \nGuglielmo Marconi, nado en Bolo\u00f1a o 25 de abril de 1874 e finado en Roma o 20 de xullo de 1937, foi un enxe\u00f1eiro el\u00e9ctrico italiano e ga\u00f1ador do Premio Nobel de F\u00edsica en 1909, co\u00f1ecido polo desenvolvemento dun sistema telegr\u00e1fico sen f\u00edos. Tam\u00e9n foi presidente da \"Accademia d'Italia\".\nTraxectoria.\nSegundo fillo de Giuseppe Marconi, terratenente italiano, e a s\u00faa esposa de orixe irland\u00e9s Annie Jameson, estudou na Universidade de Bolo\u00f1a, onde levou a cabo os primeiros experimentos acerca do emprego de ondas electromagn\u00e9ticas para a comunicaci\u00f3n telegr\u00e1fica. En 1896 os resultados destes experimentos foron aplicados en Gran Breta\u00f1a, entre Penarth e Weston, e en 1898 no arsenal naval italiano de La Spezia. A petici\u00f3n do goberno de Francia, en 1899 fixo unha demostraci\u00f3n pr\u00e1ctica dos seus descubrimentos, establecendo comunicaci\u00f3ns inal\u00e1mbricas a trav\u00e9s do canle da Mancha, entre Dover e Wimereux.\nA\u00ednda que moitos inventores contribu\u00edron \u00e1 aparici\u00f3n da telegraf\u00eda sen f\u00edos tales como \u00d8rsted, Faraday, Hertz, Tesla, Edison, Alexander S. Popov e outros, Marconi \u00e9 considerado como a persoa que conseguiu a primeira patente da radio, a\u00ednda que nun s\u00f3 pa\u00eds - o 2 de xullo de 1897 no Reino Unido, o que lle acreditou habitualmente como o pai da radio e das telecomunicaciones inal\u00e1mbricas. En anos posteriores dita paternidade foi disputada por varias persoas. De feito, outros pa\u00edses, tales como Francia ou Rusia rexeitaron reco\u00f1ecer a s\u00faa patente por devandita invenci\u00f3n, refer\u00edndose \u00e1s publicaci\u00f3ns de Alexander Popov publicadas anteriormente. En todo caso, foi Marconi quen desenvolveu comercialmente a radio.\nAtra\u00eddo pola idea de transmitir ondas radioel\u00e9ctricas a trav\u00e9s do Atl\u00e1ntico, marchou a Saint John (Terra Nova), onde, o 12 de decembro de 1901, recibiu a letra \u00abS\u00bb en C\u00f3digo Morse, transmitida por encargo seu desde Poldhu (Cornualla) por un dos seus axudantes, a trav\u00e9s de 3.360\u00a0km de oc\u00e9ano. No entanto, a primeira comunicaci\u00f3n transatl\u00e1ntica completa non se fixo ata 1907.\nEn 1903 estableceu nos Estados Unidos a estaci\u00f3n WCC, para transmitir mensaxes de leste para oeste, en cuxa inauguraci\u00f3n cruzaron mensaxes de salutaci\u00f3n o presidente Theodore Roosevelt e o rei Eduardo VIII de Inglaterra. En 1904 chegou a un acordo coa Oficina de Correos brit\u00e1nica para a transmisi\u00f3n comercial de mensaxes por radio. Ese mesmo ano puxo en marcha o primeiro peri\u00f3dico oce\u00e1nico -a bordo dos buques da li\u00f1a Cunard-, que recib\u00eda as noticias por radio.\nO seu nome deveu mundialmente famoso a consecuencia do papel que xogou a radio na salvaci\u00f3n de centos de vidas con ocasi\u00f3n dos desastres do Republic (1909) e do Titanic (1912).\nO valor da radio na guerra demostrouse por primeira vez durante a Guerra Italo-Turca de 1911. Coa entrada de Italia na primeira guerra mundial en 1915, foi designado responsable das comunicaci\u00f3ns inal\u00e1mbricas para todas as forzas armadas, visitando os Estados Unidos en 1917 como membro da delegaci\u00f3n italiana.\nTrala guerra pasou varios anos traballando no seu yate, Elettra, preparado como laboratorio, en experimentos relativos \u00e1 conduci\u00f3n de onda curta e probando a transmisi\u00f3n inal\u00e1mbrica dirixida.\nObtivo, en 1909, o premio Nobel de F\u00edsica, que compartiu con Karl Ferdinand Braun. Foi nomeado membro vitalicio do Senado italiano en 1918 e en 1929 recibiu o t\u00edtulo de marqu\u00e9s.\nEn 1902 visitou Ferrol co buque Carlo Alberto e en 1928 visitou Vigo, onde estivo en varias poboaci\u00f3ns como Bueu, onde propuxo a creaci\u00f3n do Museo Mass\u00f3."}
{"id": "47142", "revid": "56817", "url": "https://gl.wikipedia.org/wiki?curid=47142", "title": "Philipp Lenard", "text": " \nPhilipp Eduard Anton von Lenard, en h\u00fangaro F\u00fcl\u00f6p L\u00e9n\u00e1rd, nado en Presburgo, actual Bratislava, o 7 de xu\u00f1o de 1862 e finado en Messelhausen, Baden-W\u00fcrttemberg, o 20 de maio de 1947, foi un f\u00edsico alem\u00e1n de orixe austro-h\u00fangara, ga\u00f1ador do premio Nobel de F\u00edsica en 1905 polas s\u00faas investigaci\u00f3ns sobre os raios cat\u00f3dicos e o descubrimento de moitas das s\u00faas propiedades.\nTraxectoria.\nLenard estudou F\u00edsica en Budapest, Viena, Berl\u00edn e Heidelberg baixo a direcci\u00f3n de Bunsen, Helmholtz, K\u00f6nigsberger e Quincke. Obtivo o seu doutoramento en 1886 na Universidade de Heidelberg. Desde 1892 traballou como axudante de Hertz na Universidade de Bonn e como profesor extraordinario (asociado) na de Breslau (1894). Ao ano seguinte foi nomeado profesor de f\u00edsica en Aquisgr\u00e1n, e m\u00e1is tarde (1896-1898) profesor de f\u00edsica te\u00f3rica en Heidelberg. En 1898-1907 foi profesor ordinario (numerario) na Universidade de Kiel. Finalmente volveu \u00e1 universidade de Heidelberg en 1907. En 1909 foi nomeado director do Instituto Radiol\u00f3xico Universitario de devandita universidade.\nTraballou inicialmente en mec\u00e1nica, publicando os \"Principios de Mec\u00e1nica\", xunto con Hertz, en 1894. Posteriormente interesouse na fosforescencia e a luminiscencia. Tam\u00e9n realizou estudos do magnetismo. Tam\u00e9n publicou artigos sobre a oscilaci\u00f3n das pingas de auga precipitadas.\nEn 1888, cando traballaba en Heidelberg xunto con Quincke, realizou os seus primeiros traballos cos raios cat\u00f3dicos, tratando de descubrir se era certo que, como supo\u00f1\u00eda Hertz, eran an\u00e1logos \u00e1 luz ultravioleta e poder\u00edan, do mesmo xeito que estes, pasar a trav\u00e9s dunha fiestra de cuarzo na parede dun tubo de descarga. Descubriu que non ocorr\u00eda as\u00ed, pero m\u00e1is adiante, en 1892, cando traballaba como axudante de Hertz en Bonn, descubriu que era posible separar, por medio dunha placa fina de aluminio, dous espazos, un no que os raios cat\u00f3dicos produc\u00edanse e outro no que se pod\u00edan observar. \u00c9 o que se co\u00f1ece coma \"fiestra de Lenard\", consistente en substitu\u00edr a placa de cuarzo que ata ent\u00f3n se utilizaba para pechar o tubo de descarga por unha fina placa de aluminio capaz de manter o baleiro dentro do tubo e permitir que os raios cat\u00f3dicos pasasen cara a f\u00f3ra. Desta forma era posible estudar os raios cat\u00f3dicos, e tam\u00e9n a fluorescencia que causaban f\u00f3ra do tubo de descarga. A\u00ednda que Lenard inicialmente, seguindo as ideas de Hertz, supo\u00f1\u00eda que os raios cat\u00f3dicos propag\u00e1banse no \u00e9ter, m\u00e1is tarde abandonou este punto de vista como resultado dos traballos de Perrin, Joseph John Thomson e Wien, quen demostraron a natureza corpuscular dos raios cat\u00f3dicos.\nM\u00e1is tarde, Lenard ampliou os traballos de Hertz sobre o efecto fotoel\u00e9ctrico, demostrando que cando a luz ultravioleta incide no baleiro sobre certos metais arrinca electr\u00f3ns do metal. Estes electr\u00f3ns prop\u00e1ganse no baleiro, podendo ser acelerados ou retardados por un campo el\u00e9ctrico, e as s\u00faas traxectorias p\u00f3dense curvar por un campo magn\u00e9tico. Mediante medidas exactas demostrou que o n\u00famero de electr\u00f3ns arrincados (intensidade de corrente el\u00e9ctrica) \u00e9 proporcional \u00e1 enerx\u00eda da luz do incidente, mentres que a velocidade dos electr\u00f3ns, \u00e9 dicir, o seu enerx\u00eda cin\u00e9tica, \u00e9 independente do n\u00famero de electr\u00f3ns e depende unicamente da lonxitude de onda (e xa que logo, da frecuencia) da radiaci\u00f3n incidente.\nEstes feitos estaban en contradici\u00f3n cos postulados da f\u00edsica cl\u00e1sica e non puideron ser explicados ata 1905, cando Einstein elaborou a s\u00faa teor\u00eda do efecto fotoel\u00e9ctrico baseada no concepto do canto de luz (fot\u00f3n)."}
{"id": "47144", "revid": "23204", "url": "https://gl.wikipedia.org/wiki?curid=47144", "title": "Piti Sanz", "text": "Vicente Lu\u00eds Sanz Mu\u00f1oz, co\u00f1ecido como Piti Sanz, nado en Huelva en 1966, \u00e9 un m\u00fasico e compositor galego con numerosos traballos dentro do audiovisual galego e espa\u00f1ol as\u00ed como no mundo do teatro.\nTraxectoria.\nPos\u00fae tres premio Mar\u00eda Casares \u00e1 mellor m\u00fasica orixinal por \"Finis Mundi Circus\" en 1999, \"\u00d1iki \u00d1aque\" en 2001 e mais \"Polic\u00eda\" en 2002. Ten un cuarto por \"Se o vello simbad volvese as illas\" a\u00ednda que o seu nome non aparece na listaxe oficial. Ga\u00f1ou catro premios Mestre Mateo do audiovisual: polas pel\u00edculas \"Entre bateas\", \"A noite que deixou de chover\" e \"18 comidas' e pola serie \"O Nord\u00e9s\"\n\u00c9 o autor da banda sonora de filmes como \"Mataharis\" ou series como \"Terra de Miranda\". Traballou con directores como Alfonso Zarauza ou Jorge Coira. Foi cofundador dos grupos Sindicato Agrario e Los Contentos e tocou en discos de Siniestro Total e Los Enemigos.\nEn 2007 foi candidato \u00f3s premios Goya, na categor\u00eda de \"\"Mejor Canci\u00f3n Original\", polo tema \"Esa luz\"\". Foi composto conxuntamente con Lu\u00eds Tosar, con quen mant\u00e9n o grupo musical Di Elas. A Academia retirou posteriormente este nomeamento.\nNo 2013 incorporouse \u00e1 formaci\u00f3n do grupo musical Os Resentidos."}
{"id": "47145", "revid": "23204", "url": "https://gl.wikipedia.org/wiki?curid=47145", "title": "Hiroshige", "text": "Hiroshige, nado en Toquio en 1797 e finado na mesma cidade o 12 de outubro de 1858, tam\u00e9n co\u00f1ecido And\u014d Hiroshige (graf\u00eda xaponesa \u5b89\u85e4\u5e83\u91cd), Utagawa Hiroshige (\u6b4c\u5ddd\u5e83\u91cd) e a\u00ednda Ichiyusai Hiroshige, foi un dos m\u00e1is grandes paisaxistas xaponeses, elevando este tema a un nivel art\u00edstico de estilo inigualado. Distingu\u00eduse polas series de estampas do monte Fuji e de Edo (o actual Toquio), debuxando xenialmente as escenas e a atmosfera da cidade, tomando os instantes da vida coti\u00e1 da urbe antes da s\u00faa transformaci\u00f3n na era Meiji (1868-1912).\nAs s\u00faas obras -gravuras con t\u00e9cnica xilogr\u00e1fica- caracter\u00edzanse polo seu formato vertical, pola mestr\u00eda sutil de cores libre -con dominio do verde e do azul- e polo sentido do primeiro plano, que ser\u00eda m\u00e1is tarde retomado pola fotograf\u00eda e o cine. Xunto con Katsushika Hokusai (1760-1849) alcanzar\u00eda a cima da arte paisax\u00edstica xaponesa do s\u00e9culo XIX.\nA s\u00faa obra m\u00e1is co\u00f1ecida foron as xilograf\u00edas coreadas \"53 Estaci\u00f3ns de T\u014dkaid\u014d\".\nTraxectoria.\nEra fillo dun samurai de baixo rango, que serv\u00eda na fortaleza do Sh\u014dgun en Edo, nome antigo de Toquio, como tirador de armas de fogo, que o enviar\u00eda, con 13 anos, como aprendiz do mestre xilografista Utagawa Toyohiro. Al\u00ed aprender\u00eda a desenvolver os motivos tradicionais do Ukiyo-e como as vistas das vellas r\u00faas.\nAs 53 estaci\u00f3ns de T\u014dkaid\u014d.\nT\u014dkaid\u014d era naquela \u00e9poca unha importante estrada principal que un\u00eda Quioto e Edo. En 1832 Hiroshige acompa\u00f1ou un ministro plenipotenciario do Shogun desde Edo ata o Pazo imperial de Kioto, tomando apuntamentos de cada unha das 53 estaci\u00f3ns ao longo da estrada. Con eses apuntamentos realizou desde 1833 ata1834 as 55 follas das \"53 Estaci\u00f3ns de T\u014dkaid\u014d\" (\u6771\u6d77\u9053\u4e94\u5341\u4e09\u6b21 \"t\u014dkaid\u014d gojusan tsugi\").\nA obra pertence ao estilo tradicional de xilograf\u00edas Ukiyo-e \u201eO mudo fugaz e pasaxeiro\u201c, pero con novas e desacostumadas maneiras: nengu\u00e9n antes no Xap\u00f3n executara escenas de estradas con xentes do pobo com\u00fan, que se mov\u00edan mentres realizaban as s\u00faas tarefas e traballos.\nOutras obras e influencia.\nOutras realizaci\u00f3ns importantes de Hiroshige son as \"Vistas de Kisokaid\u014d\", con escenas doutra arredada estrada do vello Xap\u00f3n, e \"100 vistas de Edo\" (1856-1858).\nAs xilograf\u00edas coreadas de Hiroshige influ\u00edron nos impresionistas franceses."}
{"id": "47147", "revid": "89787", "url": "https://gl.wikipedia.org/wiki?curid=47147", "title": "Condado de Valmieras", "text": "O Condado de Valmieras \u00e9 un dos condados en que se atopa dividida Letonia."}
{"id": "47148", "revid": "89787", "url": "https://gl.wikipedia.org/wiki?curid=47148", "title": "Condado de Saldus", "text": "O Condado de Saldus \u00e9 un dos condados nos que est\u00e1 dividida Letonia."}
{"id": "47149", "revid": "25871", "url": "https://gl.wikipedia.org/wiki?curid=47149", "title": "Condado de Talsi", "text": "O Condado de Talsu \u00e9 un dos condados nos que est\u00e1 dividida Letonia."}
{"id": "47150", "revid": "15490", "url": "https://gl.wikipedia.org/wiki?curid=47150", "title": "Juan Bautista Aznar-Caba\u00f1as", "text": "Juan Bautista Aznar-Caba\u00f1as, nado en C\u00e1diz, ou segundo outras fontes na Coru\u00f1a, o 5 de setembro de 1860 e finado en Madrid o 19 de febreiro de 1933, ou simplemente Juan Bautista Aznar, foi un mari\u00f1o e pol\u00edtico espa\u00f1ol.\nTraxectoria.\nLogo dunha brillante carreira militar, na que destacou o seu papel nas campa\u00f1as desenvolvidas en Marrocos entrou en pol\u00edtica poucos meses antes do golpe de estado de Primo de Rivera.\nTras alcanzar a graduaci\u00f3n de almirante, en 1931 foi chamado para substitu\u00edr o xeneral D\u00e1maso Berenguer como xefe do que haber\u00eda ser o derradeiro goberno da monarqu\u00eda de Afonso XIII.\nNo gabinete do almirante Aznar hab\u00eda d\u00faas correntes mon\u00e1rquicas contrapostas: A corrente \"dura\" representada por La Cierva (alta burgues\u00eda), e a corrente \"branda ou transixente\", disposta a pactar cos republicanos, nese momento no c\u00e1rcere Modelo de Madrid, representada polo Conde de Romanones. Nun punto medio, a cargo do Ministerio de Gobernaci\u00f3n ach\u00e1base Jos\u00e9 Mar\u00eda de Hoyos y Vinent de la Torre O\u2019Neill, marqu\u00e9s de Hoyos. Como ministro da Guerra estaba o xeneral D\u00e1maso Berenguer (quen fora o anterior presidente do Goberno), o conde de Bugallal Araujo no \"grupo La Cierva\" e, como director xeneral da Garda Civil, o xeneral Sanjurjo. O resto do gabinete form\u00e1bano o duque de Maura, o almirante Jos\u00e9 Rivera e os empresarios Ventosa Calvell (lugartenente de Camb\u00f3) e Gasc\u00f3n y Mar\u00edn.\nLa Cierva e Bugallal manti\u00f1an a postura de que a monarqu\u00eda deb\u00eda resistir fronte \u00e1 rep\u00fablica por calquera medio que fose, incluso utilizando a Garda Civil (ao que se opuxo Sanjurjo cando comprobou nas elecci\u00f3ns municipais do 12 de abril de 1931) que os republicanos eran maior\u00eda nas cidades importantes (o que significaba o grupo m\u00e1is importante de \"republicanos ilustrados antimon\u00e1rquicos\").\nO conde de Romanones, despois de intentar inutilmente chegar a un acordo cos republicanos para crear un goberno de transici\u00f3n, era partidario de que o rei abandonara Espa\u00f1a, decisi\u00f3n que finalmente tomou o rei."}
{"id": "47156", "revid": "89787", "url": "https://gl.wikipedia.org/wiki?curid=47156", "title": "Lu\u00eds \u00c1lvarez Pousa", "text": "Lu\u00eds \u00c1lvarez Pousa, nado en Vila de Rei (Trasmiras) o 8 de marzo de 1948, \u00e9 un profesor galego titular de Xornalismo Especializado na Facultade de Ciencias da Comunicaci\u00f3n da Universidade de Santiago de Compostela. Dirixe a revista mensual de informaci\u00f3n e opini\u00f3n para o debate \"Tempos Novos\", que impulsou e creou canda outras 150 persoas de toda Galicia no ano 1997.\nTraxectoria.\nLicenciado en Teolox\u00eda pola Universidade Pontificia Comillas. Tam\u00e9n \u00e9 licenciado en Xornalismo pola Universidade Complutense de Madrid e doutor en Historia Contempor\u00e1nea pola Universidade de Santiago de Compostela. A s\u00faa tese \"Prensa e identidade na sociedade da informaci\u00f3n estratexias e funci\u00f3ns dos xornais no sistema galego de comunicaci\u00f3n\" (1998), foi dirixida por Margarita Ledo Andi\u00f3n e Justo G. Beramendi.\nFormou parte do claustro de profesores da Facultade de Ciencias da Comunicaci\u00f3n (Xornalismo) desde o ano da s\u00faa posta en marcha ata o da s\u00faa xubilaci\u00f3n, en 1918, impartindo diversas materias, e ultimamente Xornalismo Especializado, sendo nesa s\u00faa condici\u00f3n vocal do Instituto de Estudios de Comunicaci\u00f3n Especializada (IECE), ao que est\u00e1n adscritos unha gran parte dos profesores de Xornalismo Especializado das universidade espa\u00f1olas.\nFoi o creador das Xornadas do Cine en Ourense en 1973, dirix\u00edndoas e coordin\u00e1ndoas canda o directivo do cine-club Padre Feij\u00f3o, Xos\u00e9 Paz, ata o ano 1978, promovendo a primeira homenaxe que se lle dedicou en vida a Carlos Velo. As Xornadas convert\u00e9ronse nun espazo de reivindicaci\u00f3n dos chamados cinemas nacionais, concentrando en Ourense a presenza e participaci\u00f3n dos estudosos, activistas e creadores dos cinemas catal\u00e1n, vasco, canario e castel\u00e1n.\nColabora sobre temas de comunicaci\u00f3n, cultura e xornalismo en diversas revistas especializadas, tendo impartido sobre estas cuesti\u00f3ns numerosas conferencias dentro e f\u00f3ra de Galicia.\nFoi Coordinador do proceso de avaliaci\u00f3n de proxectos de investigaci\u00f3n en Comunicaci\u00f3n (Ministerio de Ciencia e Tecnolox\u00eda, primeiro, e posteriormente Ministerio de Econom\u00eda, Competitividade e Investigaci\u00f3n) (2009-2016).\nGrupo Voz.\nExerceu como xornalista en \"La Voz de Galicia\" durante 23 anos, xornal no que foi o seu primeiro cronista pol\u00edtico nos anos da Transici\u00f3n, creando e dirixindo ata 1984 o seu primeiro Suplemento de Cultura. No grupo Voz ocupou as\u00ed mesmo outros cargos de responsabilidade: coordinador xeral de Video Voz-TV, primeiro, e coordinador xeral da Multimedia Voz, despois, deixando daquela o grupo para incorporarse como profesor \u00f3 equipo que puxo en marcha a Facultade de Ciencias da Comunicaci\u00f3n. Durante os anos 90, mantivo en \"La Voz de Galicia\" canda o debuxante Miguelanxo Prado a secci\u00f3n de opini\u00f3n \"A contratempo\".\nRevistas e outras actividades.\nFundador das revistas \"Teima\" e \"Tempos Novos\", que dirixiu. \u00c9 tam\u00e9n membro do consello asesor do IGADI (Instituto Galego de An\u00e1lise e Documentaci\u00f3n Internacional), e membro dos consellos de redacci\u00f3n das revistas \"Tempo Exterior\" e \"Criterios\". Traballou tam\u00e9n nos medios audiovisuais: dirixiu e presentou \"Encontros\", o primeiro debate na historia da TVG, e o programa semanal \"Extramuros\", sobre as culturas europeas na canle galega. Colaborou varios anos no programa Ganbara, de Radio Euskadi.\nA principios dos 70 puxera en marcha e dirixiu as hist\u00f3ricas Xornadas do Cine en Ourense. Entre o 9 de novembro de 1983 e o seu cesamento o 4 de xaneiro de 1985 foi director xeral de Cultura, na Xunta de Galicia, promovendo actuaci\u00f3ns dinamizadoras e dotando a Galicia dunha infraestrutura cultural creando ent\u00f3n o Centro Dram\u00e1tico Galego e o Arquivo da Imaxe. Na Televisi\u00f3n de Galicia presentou e dirixiu os programas \"Encontros\" (1986) e \"Extramuros\" (1988).\n\u00c9 o director do Observatorio Galego dos Medios do Colexio Profesional de Xornalistas de Galicia.\n\u00c9 autor do poema \"A Sementeira\", musicado por Fuxan os Ventos e que se converteu nunha das canci\u00f3ns m\u00e1is populares en lingua galega.\nTen publicaci\u00f3ns nas revistas \"Bolet\u00edn da Real Academia Galega, Festa da palabra silenciada, Comunicaci\u00f3n e cidadan\u00eda, Encrucillada, Grial, Outeiro\".\nObra en galego.\nEdici\u00f3ns.\nEstes libros foron publicados na colecci\u00f3n \"Biblioteca Gallega\", da que tam\u00e9n foi coordinador editorial."}
{"id": "47157", "revid": "56817", "url": "https://gl.wikipedia.org/wiki?curid=47157", "title": "Agnotozoa", "text": "Os agnotozoos (\"Agnotozoa\") son un antigo subreino animal que estaba dividido en 3 \"phyla\" pequenos de animais sen \u00f3rganos diferenciados. Presentan tecidos, pero non estruturados en \u00f3rganos sen\u00f3n en formas sinxelas como l\u00e1minas monoestratificadas.\nClasificaci\u00f3n.\nComprende 3 \"Phylum\":\nDestes 3, o filo dos \"Placozoa\" diferenciouse no seu propio subreino chamado \"Phagocytellozoa\" \u00f3 presentar diferenzas importantes cos outros dous filos restantes."}
{"id": "47158", "revid": "59564", "url": "https://gl.wikipedia.org/wiki?curid=47158", "title": "Ram\u00f3n Villares", "text": "Ram\u00f3n Villares Paz, nado en Caz\u00e1s (Xermade) o 12 de xaneiro de 1951, \u00e9 doutor en Historia desde 1980 e foi presidente do Consello da Cultura Galega dende o 20 de abril de 2006 ata o ano 2018.\nTraxectoria.\nDeu clases de Historia Econ\u00f3mica no Colexio Universitario de Vigo, e dende 1987 \u00e9 catedr\u00e1tico de Historia Contempor\u00e1nea da Universidade de Santiago de Compostela.\nDecano da Facultade de Xeograf\u00eda e Historia (1986 - 1990) e reitor magn\u00edfico da Universidade de Santiago (1990-1994), membro fundador e presidente (1996-2002) da Asociaci\u00f3n Espa\u00f1ola de Historia Contempor\u00e1nea. Desde 1998 \u00e9 director en Galicia da UIMP.\nForma parte do Consello Editorial de Marcial Pons Ediciones de Historia e pertence ao consello asesor de revistas como \"Ayer\" (M. Pons Ediciones de Historia), \"Historia Social\" (Valencia), \"Hispania\" (Madrid), \"Ler Historia\" (Lisboa) ou \"Perspectivas Hist\u00f3ricas\" (M\u00e9xico) e \"Estudios Migratorios\".\nO 12 de xaneiro de 2021 retirouse da docencia na USC, o mesmo d\u00eda da presentaci\u00f3n da obra homenaxe \"Senderos de la historia. Miradas y actores en medio siglo de historia rural.\" En 2021 foi nomeado profesor em\u00e9rito da USC.\nReco\u00f1ecementos.\nEn 2005 foi galardoado co Premio Fern\u00e1ndez Latorre.\nEn 2018 ga\u00f1ou o Premio da Cultura Galega de Proxecci\u00f3n Exterior e en 2019 foi galardoado co premio Otero Pedrayo.\nEn outubro de 2019 recibiu o Premio Mondo\u00f1edo 10 ao mellor ensaio en galego da d\u00e9cada pola obra \"Identidades e afectos patrios\"."}
{"id": "47161", "revid": "6", "url": "https://gl.wikipedia.org/wiki?curid=47161", "title": "Paio G\u00f3mez Chari\u00f1o", "text": "Paio G\u00f3mez Chari\u00f1o, nado cara a 1225 probablemente en Pontevedra e finado en Ciudad Rodrigo en outono de 1295, foi un poeta e nobre galego. Foi o primeiro Se\u00f1or de Rianxo, Adiantado Maior do Reino de Galicia, destacado arist\u00f3crata e militar do reino e sobranceiro trobador en lingua galega.\nNo seu sepulcro, en Pontevedra, consta o nome de \"Payo Guomez Charino\", pero nos seus textos aparecen diferentes nomes, como \"Pae Gomez Charinho\", \"Paay Gomez Charinho\", \"Pae Gomez\" ou \"Pay Gomez\" .\nTraxectoria.\nNaceu no seo dunha familia da nobreza do suroeste de Galicia e viviu os primeiros anos na vila de Pontevedra. Era fillo de Gonzalo G\u00f3mez Chari\u00f1o e tivo d\u00faas irm\u00e1s: Teresa e Mar\u00eda. Casou con Mar\u00eda Xir\u00e1ldez Maldonado, coa que tivo unha filla, Xoana Mari\u00f1o Chari\u00f1o, e tres fillos, Sueiro G\u00f3mez, Rui P\u00e1ez e \u00c1lvar P\u00e1ez Maldonado.\nParticipou na toma de Sevilla en 1248 coas tropas do rei Fernando III o Santo, polo cal recibiu terras en Sanl\u00facar de Barrameda. Quizais participou tam\u00e9n na toma de Xa\u00e9n dous anos antes. Foi vivir a Rianxo tras recibir o t\u00edtulo de Se\u00f1or da Vila, que herdou o fillo.\nPosiblemente formou parte da corte de Afonso X e participar\u00eda en batallas navais da \u00e9poca, como a de C\u00e1diz de 1263, a de Alxeciras de 1278, ou nas refregas contra os piratas mouriscos, fre\u00adcuentes na \u00e9poca. Despois pasou \u00e1 corte de Sancho IV. Entre agosto de 1284 e setembro de 1286 foi Almirante do Mar de Castela, asinando como tal varios documentos nos que se confirman privilexios reais, sucedendo no cargo a Pedro Laso de la Vega, que fora nomeado como tal en 1278. Desde ese cargo ordenou \u00e1 veci\u00f1anza de Pontevedra constru\u00edr unha galera para o rei, para amolar ao arcebispo compostel\u00e1n Rodrigo Gonz\u00e1lez, o cal puido ser un dos motivos para ser relevado do cargo polos irm\u00e1ns Pedro e Nu\u00f1o D\u00edaz de Casta\u00f1eda.\nNo ver\u00e1n de 1286 acompa\u00f1ou o rei Bravo na s\u00faa peregrinaci\u00f3n a Compostela desde as terras do Bierzo por Ourense e Pontevedra, regresando o rei a Castela pola Coru\u00f1a, Betanzos e Lugo. Durante a s\u00faa estancia en Galiza concedeu varios privilexios en vilas, como os asinados en Ponte\u00advedra en agosto dese ano.\nAt\u00e9 1291 permaneceu afastado da corte, mais nese ano o rei Sancho regresou a Galiza para depor do cargo ao Adiantado Maior do Reino de Galiza, Juan Alfonso de Alburquerque, que apresou Chari\u00f1o. En 1292 participou como capit\u00e1n axudando a sufocar a rebeli\u00f3n contra o rei pro\u00admovida por Juan N\u00fa\u00f1ez. O 22 de novembro dese ano, foi nomeado Adiantado Maior de Galiza trala fuga de Juan Alfonso de Alburquerque a Portugal.\nLogo da morte de Sancho IV na primavera de 1295, apoiou a Xo\u00e1n Afonso de Borgo\u00f1a na s\u00faa loita polo trono. Este nomeouno alcaide de varias vilas e castelos das terras de Zamora. O poeta finou en outono dese mesmo ano en Ciudad Rodrigo, asasinado polo seu parente Rui P\u00e9rez de Tenorio, fillo dunha curm\u00e1 terceira da s\u00faa muller.\nA s\u00faa vi\u00fava viviu en Pontevedra polo menos at\u00e9 1306 e al\u00ed foron ambos soterrados. O seu sepulcro cons\u00e9rvase na igrexa do convento de San Francisco, que fora constru\u00eddo poucos anos antes e ao que a parella concedera varios predios e privilexios. O sepulcro de Chari\u00f1o, constru\u00eddo posible\u00admente en 1308, representa ao nobre en posici\u00f3n xacente, cun bras\u00f3n nobiliario e a cabeza dun le\u00f3n. A finais do s\u00e9culo XV engad\u00eduselle un epitafio en caracteres g\u00f3ticos coa inscrici\u00f3n \"AQVI : IACE: EL MUI NOBLE: CABALLERO: PAYO GUOMEZ CHARINO. EL PRIMERO SENOR : DERRIANJO: QUE GANO: A SEUILLA SIENDO DE MOROS: Y LOS: PREUILEGIOS: DESTA UILLA: A\u00d1O DE 1\u2026\".\nObra.\n\u00c9 un expo\u00f1ente da perfecci\u00f3n t\u00e9cnica e est\u00e9tica \u00e1 que chegou o cancioneiro en galego no s\u00e9culo XIII. Co\u00f1\u00e9censelle 28 composici\u00f3ns: 19 cantigas de amor, 6 cantigas de amigo, un sirvent\u00e9s, unha cantiga de escarnio contra o trobador Afonso Lopez de Baian, e unha peza (CA 256) que foi cualificada de sirvent\u00e9s a Afonso X e de escarnio ou louvanza contra Sancho IV.\nOnce das cantigas de amor est\u00e1n recollidas no Cancioneiro da Ajuda (246 a 256, sen r\u00fabrica), das cales tres aparecen xunto \u00e1s outras dezasete pezas a el atribu\u00eddas no Cancioneiro da Vaticana e no da Biblioteca Nacional. Destaca a relaci\u00f3n das s\u00faas pezas co mar.\nCarolina Micha\u00eblis de Vasconcelos pensa que a s\u00faa \u00e9poca m\u00e1is frut\u00edfera como autor foi durante a s\u00faa estancia na corte de Afonso X. Por\u00e9n, Armando Cotarelo Valledor opina que escribiu durante un espazo de tempo m\u00e1is amplo, entendendo que a cantiga de escarnio a Afonso Lopez de Baian \u00e9 da \u00e9poca da conquista de Sevilla (cara a 1248), e que na tenz\u00f3n que escribiu se fala dos feitos acontecidos en 1286 nas Cortes de Palencia.\nCando fai cantigas de mestr\u00eda (quince pezas) adoita empregar estrofas de sete versos (doce pezas), usando as outras tres veces estrofas de seis versos. Para as cantigas de refr\u00e1n (trece pezas), adoita usar estrofas de seis versos inclu\u00eddo un refr\u00e1n de dous (once pezas). Para os versos, adoita usar os decas\u00edlabos i\u00e1mbicos (alternan\u00adcia de s\u00edlabas \u00e1tonas con t\u00f3nicas) de rima aguda, se ben en sete cantigas alterna versos graves con agudos e nunha usa s\u00f3 versos graves.\nEntre os recursos utilizados destaca o paralelismo nas cantigas de amigo, o encabalgamento e a fiinda, que usa en seis das s\u00faas composici\u00f3ns. Esta estrofa final \u00e9 propia de trobadores da l\u00edrica galego-portuguesa e m\u00e1is concretamente da corte de Afonso X."}
{"id": "47162", "revid": "23204", "url": "https://gl.wikipedia.org/wiki?curid=47162", "title": "Antonio Negri", "text": "Antonio Negri, con frecuencia citado como Toni Negri, nado en 1933 en Padua (Italia) \u00e9 un fil\u00f3sofo moral e pol\u00edtico e un dos autores de cariz marxista que xera m\u00e1is controversia na actualidade.\nVida e obra.\nNegri foi membro inicialmente do grupo radical \"Potere Operaio\" (Poder Obreiro) e, posteriormente, do grupo \"Autonomia\", escribindo conxuntamente con moitos outros traballadores e estudantes, vencellados ao movemento autonomista, durante os anos 60 e 70 como son Raniero Panzieri, Mario Tronti, Sergio Bologna, Romano Alquati, F\u00e9lix Guattari, Mariarosa Dalla Costa e Fran\u00e7ois Berardi. Tempo despois escribiu para \"Futur Ant\u00e9rieur\" con xente como Paolo Virno. E co\u00f1ecido, por\u00e9n, principalmente por ser o coautor, xunto con Michael Hardt de \"Imperio\".\nNegri foi declarado culp\u00e1bel e encarcerado, baixo o cargo de ser, el e a s\u00faa obra, \"culp\u00e1beis morais\" de actos de violencia, a causa da s\u00faa defensa da \"insurrecci\u00f3n armada\" contra o Estado italiano, durante os anos 60 e 70. No 1983, mentres a\u00ednda estaba na cadea preso, foi elixido deputado, sendo liberado en base ao principio de inmunidade parlamentaria. Mais exiliouse en Francia onde residiu durante 14 anos. En 1997 retornou, por propia vontade, a Italia, sendo encarcerado de novo a fin de que terminase por cumprir a s\u00faa pena. No 2003 foi liberado, se ben est\u00e1, a\u00ednda na actualidade, inhabilitado para exercer cargos p\u00fablicos e impartir docencia.\nA prol\u00edfica, iconoclasta, cosmopolita, orixinal e, a mi\u00fado, tam\u00e9n densa e dif\u00edcil, obra filos\u00f3fica de Negri investiga os puntos cr\u00edticos da maior parte dos movementos intelectuais do \u00faltimo s\u00e9culo, p\u00f3ndoos ao servizo dunha nova an\u00e1lise marxista do capitalismo. A controvertida tese de \"Imperio\" de que a globalizaci\u00f3n dos mercados mundiais, levada a cabo desde finais da anos 60, ten producido un desenvolvemento sen precedentes do que el nomea \"a absorci\u00f3n real da existencia social por parte do capital\", toca directamente e, con moita forza, un bo n\u00famero de temas relacionados coa econom\u00eda rede\", a globalizaci\u00f3nn e a sociedade da informaci\u00f3n, polo que conseguiu unha grande repercusi\u00f3n desde o mesmo momento en que foi publicada no ano 2000.\nA tese central da obra \"Imperio\", segunda a cal o estado-naci\u00f3n ter\u00eda retrocedido como formaci\u00f3n pol\u00edtica primaria para deixar lugar a un mecanismo global de poder, difuso e descentralizado, que denomina, precisamente, \"imperio\", ten sufrido numerosas cr\u00edticas, especialmente a partir do rol agresivo e unilateralista adoptado polos Estados Unidos a partir do 11 de setembro.\nA influencia de \"Imperio\" foi en aumento desde a s\u00faa publicaci\u00f3n e serviu de fonte de inspiraci\u00f3n para moitos proxectos arredor do mundo, entre os cales destacan noborders, Libre Society, KEIN.ORG, NEURO-networking europe e D-A-S-H.\nA continuaci\u00f3n de \"Imperio\", titulada \"Multitude\", foi publicada en agosto de 2004.\nQuizais o mellor resumo do proxecto de Negri se debe ao cr\u00edtico neoliberal John Reilly, que etiqueta \"Imperio\" como \"un esquema posmoderno para derrocar a \"Cidade de Deus\"\"\nDe feito, a relaci\u00f3n que tivera Negri con movementos de traballadores cat\u00f3licos e coa teolox\u00eda da liberaci\u00f3n a principios dos anos 50 deixou unha profunda pegada no seu pensamento. Unha das s\u00faas obras m\u00e1is recentes \"A hora da revoluci\u00f3n\" (2003) bas\u00e9ase en temas esbozados por Agosti\u00f1o de Hipona e m\u00e1is Spinoza e pode ser descrita como un intento de encontrar a \"Cidade de Deus\" sen axuda de \"ilusi\u00f3ns transcendentais\" e da \"teolox\u00eda do poder\", do cal Negri atopa trazos en pensadores tan distantes como Martin Heidegger e John Maynard Keynes, mesmo estendendo e corrixindo a cr\u00edtica de Karl Marx \u00e1 ideolox\u00eda como \"falsa conciencia\".\nTemas centrais da obra de Negri.\nEntre os temas centrais da obra de Negri figuran o Marxismo, a Antiglobalizaci\u00f3n, o Anticapitalismo, o Posmodernismo, o Neoliberalismo, a Democracia e a Multitude.\nO propio Negri reco\u00f1ece a influencia de Michel Foucault, David Harvey (especialmente da obra \"A condici\u00f3n da posmodernidade\" de 1989), Frederic Jameson (a obra \"Posmodernismo ou a l\u00f3xica cultural dun capitalismo tard\u00edo\" de 1991) e da obra de Gilles Deleuze e Felix Guattari \"Anti-Edipo: Capitalismo e esquizofrenia\""}
{"id": "47163", "revid": "6", "url": "https://gl.wikipedia.org/wiki?curid=47163", "title": "Linus Carl Pauling", "text": ""}
{"id": "47167", "revid": "98629", "url": "https://gl.wikipedia.org/wiki?curid=47167", "title": "Ramon Llull", "text": "Ramon Llull (en lat\u00edn \"Raimundus\" ou \"Raymundus Lullus\"), nado en Palma en 1235 e finado en 1315, foi un escritor, te\u00f3logo e fil\u00f3sofo mallorqu\u00edn. Consid\u00e9rase o primeiro grande escritor en catal\u00e1n, ademais tam\u00e9n escribiu en \u00e1rabe e lat\u00edn.\nTraxectoria.\nNado en Mallorca, pouco despois da s\u00faa conquista, no seo dunha familia nobre, aos 31 anos deixa a s\u00faa familia e posici\u00f3n para se dedicar ao estudo e \u00e1 predicaci\u00f3n, obsesion\u00e1ndose coa conversi\u00f3n dos musulm\u00e1ns e xudeus ao cristianismo, a\u00ednda que sempre polo convencemento, nunca pola violencia. Con esta finalidade, Llull, vai aprender o \u00e1rabe e viaxar por Oriente. Escribe m\u00e1is de 400 obras e vai ser o primeiro en escribir libros filos\u00f3ficos e teol\u00f3xicos nunha lingua vulgar, o catal\u00e1n."}
{"id": "47168", "revid": "23204", "url": "https://gl.wikipedia.org/wiki?curid=47168", "title": "Ludvig Holberg", "text": "Ludvig Holberg, nado o 3 de decembro de 1684 en Bergen (Noruega) e finado o 28 de xaneiro de 1754 en Copenhaguen, foi un escritor dinamarqu\u00e9s de orixe norueguesa. Considerado o primeiro cl\u00e1sico da literatura dinamarquesa. En 1740 escribiu \"Nicolai Klimii Iter Subterraneum\", que est\u00e1 considerada a s\u00faa obra mestra."}
{"id": "47170", "revid": "5312", "url": "https://gl.wikipedia.org/wiki?curid=47170", "title": "Enric Prat de la Riba", "text": "Enric Prat de la Riba i Sarr\u00e0, nado en Castellter\u00e7ol o 29 de novembro de 1870 e finado na mesma vila o 1 de agosto de 1917, foi un pol\u00edtico catal\u00e1n, primeiro presidente da Mancomunidade de Catalu\u00f1a.\nTraxectoria.\nFixo estudos de Dereito que culminou, aos 24 anos de idade, na Universidade Central de Madrid. No ano 1887 ingresa no Centro Escolar Catalanista, onde xurdiu unha das primeiras definici\u00f3ns do catalanismo. Ter\u00e1 cargos de responsabilidade na Uni\u00f3n Catalanista.\nNo ano 1892 ser\u00e1 secretario da asemblea que redacta as Bases de Manresa, documento que sentaba os alicerces da devoluci\u00f3n das Constituci\u00f3ns catal\u00e1s.\nSer\u00e1 presidente da Deputaci\u00f3n de Barcelona e como tal o 18 de xu\u00f1o de 1907 fundar\u00e1 o Instituto de Estudos Catal\u00e1ns. Impulsou a creaci\u00f3n da Mancomunidade de Catalu\u00f1a da cal ser\u00e1 o primeiro presidente, desde o 6 de abril de 1914, ata a s\u00faa morte.\nComo dinamizador catalanista, elaborar\u00e1 manifestos da Uni\u00f3n Catalanista, entre os que destaca o \"Missatge al Rei dels Hel\u00b7lens\" (Mensaxe para o rei dos gregos) o ano 1897. Como divulgador e pensador catalanista escribiu o Compendio da doutrina catalanista ou o Compendio da Historia de Catalu\u00f1a, e impulsar\u00e1 o diario La Renaixen\u00e7a (O Renacemento).\nDesde 1899 impulsa unha corrente catalanista pol\u00edtica, primeiro no Centro Nacional Catal\u00e1n e despois na Lliga Regionalista (\"Liga Rexionalista\").\n\u00c9 autor tam\u00e9n de La Nacionalitat Catalana (1906), considerada a obra m\u00e1is importante do catalanismo pol\u00edtico. Apoiou o intervencionismo da Lliga na pol\u00edtica espa\u00f1ola; exemplo diso fora a redacci\u00f3n do manifesto \"Per Catalunya i per l\u2019Espanya Gran\" (1916) (\"Por Catalu\u00f1a e pola Espa\u00f1a Grande\")."}
{"id": "47172", "revid": "98629", "url": "https://gl.wikipedia.org/wiki?curid=47172", "title": "Sima Qian", "text": "Sima Qian (chin\u00e9s tradicional: \u53f8\u99ac\u9077, chin\u00e9s simplificado: \u53f8\u9a6c\u8fc1, Pinyin: S\u012bm\u01ce Qi\u0101n, Wade-Giles: Ssu-ma Ch'ien), nado no ano 145 a.C. en Longmen e finado en torno ao ano 90 a.C., ademais de escritor e astr\u00f3nomo, foi o primeiro que tentou escribir a historia da China desde a s\u00faa creaci\u00f3n. Todos os historiadores imperiais chineses inspir\u00e1ronse na s\u00faa obra.\nTraxectoria.\nSima Qian naceu en Xiayang en Zuopingyi (arredor da actual Hancheng, provincia de Shaanxi) e viviu no reinado do Emperador Wudi (141-87 a.C.), un dos m\u00e1is grandes soberanos chineses. Probablemente naceu cara ao 145\u00a0a.C., a\u00ednda que algunhas fontes dan o seu nacemento ao redor do 135\u00a0a.C. Arredor do 136\u00a0a.C., o seu pai, Sima Tan (\u53f8\u99ac\u8ac7 / \u53f8\u9a6c\u8c08, S\u012bm\u01ce T\u00e1n), recibiu un nomeamento para o posto relativamente baixo de \"grande historiador\" (t\u00e0ish\u01d0 \u592a\u53f2, \"Grande escriba\" ou \"grande astr\u00f3logo\"). O deber principal do grande historiador era formular o calendario anual, identificar que d\u00edas eran ritualmente propicios ou pouco propicios e presentalo ao emperador antes do d\u00eda de aninovo. Ademais destes deberes, o grande historiador tam\u00e9n viaxaba co emperador para realizar importantes rituais e rexistrar os acontecementos diarios tanto na corte como no pa\u00eds. A familia de Sima Qian instalouse en Maoling, nos arredores da capital Chang'an.\nSegundo o seu relato, \u00e1 idade de dez anos, Sima foi capaz de \"ler os escritos antigos\" e foi considerado un estudoso prometedor. Sima creceu nun ambiente confucianista e sempre considerou a s\u00faa obra hist\u00f3rica como un acto de piedade filial confucianista cara ao seu pai.\nNo 126\u00a0a.C., cara aos vinte anos, Sima Qian iniciou unha extensa xira pola China tal e como exist\u00eda na dinast\u00eda Han. Comezou a s\u00faa viaxe dende a capital imperial, Chang'an (preto da moderna Xi'an), despois dirixiuse cara ao sur atravesando o r\u00edo Yangtz\u00e9 ata o Reino de Changsha (moderna provincia de Hunan), onde visitou o xacemento do r\u00edo Miluo onde tradicionalmente se dic\u00eda que o poeta da era dos Estados Guerreros Qu Yuan se afogra a si mesmo. Despois foi buscar o lugar de enterramento dos lendarios gobernantes Yu no monte Kuaiji e Shun nas monta\u00f1as Jiuyi. Posteriormente dirixiuse cara ao norte cara a Huai'an para ver a tumba do xeneral da dinast\u00eda Han Han Xin, e continuou cara ao norte ata Qufu, a cidade natal de Confucio, onde estudou rituais e outros temas tradicionais. M\u00e1is tarde, traballou para o goberno, efectuando, notabelmente, unha misi\u00f3n de inspecci\u00f3n na rexi\u00f3n da actual cidade de Kunming (provincia de Yunnan), a\u00ednda acabada de ser conquistada polas forzas imperiais. As s\u00faas funci\u00f3ns permit\u00edronlle efectuar novas viaxes polos catro \u00e1ngulos do Imperio, salvo algunhas zonas consideradas de b\u00e1rbaros ent\u00f3n, como a provincias de Fujian e de Guangdong. Sima casou novo e tivo unha filla.\nEn -107, logo dun d\u00f3 de tres anos, Sima Qian sucedeu ao seu defunto pai no posto de cronista, tendo ao mesmo tempo acceso aos arquivos reais. Puido as\u00ed continuar a obra ambiciosa emprendida xa polo pai: un libro que relatase toda a historia da China.\nSima Qian comezou a escribir en -104. No 99\u00a0a.C., Sima involucrouse no asunto Li Ling, en que Li Ling e Li Guangli, dous oficiais militares que dirixiron unha campa\u00f1a contra os Xiongnu no norte, foron derrotados e levados cativos. O emperador Wu atribu\u00edu a derrota a Li Ling, e todos os funcionarios do goberno posteriormente conden\u00e1rono por iso. Sima foi a \u00fanica persoa que defendeu a Li Ling, que nunca fora o seu amigo mais a quen respectaba. O emperador Wu interpretou a defensa de Li por Sima como un ataque ao seu cu\u00f1ado, Li Guangli, que tam\u00e9n loitou contra os Xiongnu sen moito \u00e9xito e condenou a Sima \u00e1 morte. Nese momento, a execuci\u00f3n pod\u00eda conmutarse por cartos ou por castraci\u00f3n. Nesa \u00e9poca ser emasculado significaba a infamia e moitos chineses prefer\u00edan morrer antes de vivir semellante deshonra. Dado que Sima non ti\u00f1a cartos suficientes para expiar o seu \"crime\", escolleu este \u00faltimo e foi lanzado a prisi\u00f3n, onde aguantou tres anos. Describiu as\u00ed a s\u00faa dor: \"Cando ves o carcereiro tocas abxectamente o chan coa testa. \u00c1 simple vista dos seus subalternos apod\u00e9rase de ti o terror ... Esa ignominia nunca pode borrarse\". Sima cualificou a s\u00faa castraci\u00f3n de \"o peor de todos os castigos\".\nNo 96\u00a0a.C., ao sa\u00edr da prisi\u00f3n, Sima optou por vivir como eunuco de palacio para completar as s\u00faas historias, no canto de suicidarse como se esperaba dun cabaleiro erudito que fora desgraciado por ser castrado.\nA s\u00faa obra principal \u00e9 o \"Shiji\" (\u53f2\u8a18 / \u53f2\u8bb0, Sh\u01d0j\u00ec), que comprende tam\u00e9n numerosas biograf\u00edas, entre as cales a de Confucio, e remontando ata os lendarios Sanhuangwudi, que Sima Qian parece considerar como ver\u00eddicos.\nA s\u00faa obra pode compararse, en par\u00e1metros occidentais, \u00e1 \"Biblia\" ou \u00e1s \"Historiai\" de Her\u00f3doto.\nHistoriador.\nA\u00ednda que o estilo e a forma dos escritos hist\u00f3ricos da China variou a trav\u00e9s do tempo, o \"Shiji\" (\"Rexistros do grande historiador\") definidor a calidade e o estilo a partir del. Antes de Sima as historias escrib\u00edanse como certos sucesos ou certos per\u00edodos da historia dos estados. A s\u00faa idea de historia xeral influ\u00edu aos historiadores posteriores como Zheng Qiao (\u90d1\u6a35) na escritura de \"Tongshi\" (\u901a\u53f2) e Sima Guang en \"Zizhi Tongjian\". A forma hist\u00f3rica chinesa da historia din\u00e1stica (historia \"jizhuanti\" das dinast\u00edas) codificouse na historia da segunda dinast\u00eda por Ban Gu en \"Han Shu\", pero os historiadores reco\u00f1ecen a obra de Sima como o seu modelo, que se converteu no \"formato oficial\" da historia da China. O \"Shiji\" comprende 130 cap\u00edtulos formados por medio mill\u00f3n de caracteres.\nFigura literaria.\nO \"Shiji\" est\u00e1 reco\u00f1ecido como modelo de literatura biogr\u00e1fica cun alto valor literario e mantense como libro de texto para o estudo do chin\u00e9s cl\u00e1sico. As obras de Sima influ\u00edron na escritura chinesa, servindo de modelo para varios tipos de prosa no movemento neocl\u00e1sico (\"renacemento\" \u590d\u53e4) do per\u00edodo das dinast\u00edas dinast\u00eda Tang e Song. Tam\u00e9n influ\u00edu na escritura de ficci\u00f3n, como nos relatos cl\u00e1sicos do per\u00edodo medieval (dinast\u00edas Tang-Ming) as\u00ed como na novela vern\u00e1cula do per\u00edodo imperial posterior. Sima tivo unha inmensa influencia na historiograf\u00eda non s\u00f3 na China, sen\u00f3n tam\u00e9n no Xap\u00f3n e en Corea. Durante os s\u00e9culos seguintes, o \"Shiji\" foi reco\u00f1ecido como o maior libro de historia escrito en Asia.\nA s\u00faa influencia deriva principalmente dos seguintes elementos da s\u00faa escritura: a s\u00faa habilidosa descrici\u00f3n das personaxes hist\u00f3ricas empregando detalles do seu discurso, das s\u00faas conversas e das s\u00faas acci\u00f3ns; o seu innovador uso da linguaxe informal, humor\u00edstica e variada; e a simplicidade e a concisi\u00f3n do seu estilo. Mesmo no s\u00e9culo XX o cr\u00edtico literario Lu Xun describiu o \"Shiji\" como \"a canci\u00f3n m\u00e1is perfecta dos historiadores, un \"Li Sao\" sen rima\"\n(\u53f2\u5bb6\u4e4b\u7edd\u5531\uff0c\u65e0\u97f5\u4e4b\u79bb\u9a9a) en \"Hanwenxueshi Gangyao\" (\u6c49\u6587\u5b66\u53f2\u7eb2\u8981).\nOutras obras literarias.\nA c\u00e9lebre carta de Sima ao seu amigo Ren An sobre o seu sufrimento durante o caso Li Ling e a s\u00faa perseveranza na escritura de \"Shiji\" est\u00e1 admirada como exemplo de estilo literario en prosa e amplamente estudado na China.\nSima Qian escribiu oito rapsodias (\"fu\" \u8d4b), listadas no tratado bibliogr\u00e1fico do \"Libro de Han\". Por\u00e9n, todas ag\u00e1s unha, \"Rapsodia en lamento polos cabaleiros que non co\u00f1eceron o seu tempo\" (\u58eb\u4e0d\u9047\u8d4b) est\u00e1n perdidas, e mesmo a sobrevivente posiblemente non estea completa.\nAstr\u00f3logo.\nSima e o seu pai foron astr\u00f3logos (\"taishi\") \u592a\u53f2 na corte da dinast\u00eda Han. Nese tempo, os astr\u00f3logos ti\u00f1an un importante papel, sendo responsables de interpretar e predicir o curso do goberno segundo a influencia do Sol, a L\u00faa e as estrelas, as\u00ed como outros fen\u00f3menos, como eclipses solares e terremotos.\nAntes de recompilar o \"Shiji\", en 104\u00a0a.C., Sima Qian creou \"Taichuli\" (\u592a\u521d\u5386) que pode ser traducido como \"O primeiro calendario\" sobre a base do calendario da dinast\u00eda Qin. Taichuli foi un dos m\u00e1is avanzados calendarios do seu tempo. A creaci\u00f3n de Taichuli foi reco\u00f1ecido como unha revoluci\u00f3n na tradici\u00f3n chinesa do calendario, xa que estableceu 365,25 d\u00edas no ano e 29,53 d\u00edas no mes.\nO planetoide 12620 Simaqian recibiu ese nome na s\u00faa honra.\nLegado.\nO innovador enfoque historiogr\u00e1fico de Sima Qian \u00e9 que vai al\u00e9n dunha historia \"cortes\u00e1\" din\u00e1stica. Esta forma exist\u00eda antes del e, por suposto, a\u00ednda existe (o \"Tongshi\"). A historia oficial da dinast\u00eda Han, o \"Hanshu\" (\u6c49\u4e66 / \u6f22\u66f8), foi escrita por Ban Gu (\u73ed\u56fa) no s\u00e9culo I d.C. Enm\u00e1rcase no principio din\u00e1stico e persegue un enfoque m\u00e1is restrinxido.\nAs primeiras cr\u00f3nicas do per\u00edodo Han caracter\u00edzanse polo desexo dos seus autores de limitarse a gravar o suceso, sen darlle ningunha interpretaci\u00f3n. A cuesti\u00f3n da dependencia dos padr\u00f3ns hist\u00f3ricos a\u00ednda non xurdira. A causa disto \u00e9, en parte, o feito de que tal an\u00e1lise s\u00f3 se fai posible pola acumulaci\u00f3n dunha certa cantidade de informaci\u00f3n. Sima Qian foi o primeiro historiador chin\u00e9s e un dos primeiros (xunto con Polibio) no mundo en intentar sistematizar os datos hist\u00f3ricos, resumilos e extraer algunhas conclusi\u00f3ns a partir del. Non obstante, c\u00f3mpre ter en conta que, a\u00ednda que as obras de Polibio e Sima Qian son semellantes, tam\u00e9n hai caracter\u00edsticas que os distinguen significativamente entre si.\nMentres que o traballo hist\u00f3rico de Polibio se centra na xeneralizaci\u00f3n dun curto per\u00edodo de existencia en varios pa\u00edses, o estudo de Sima Qian examina toda a historia da China dende \u00e9pocas m\u00edticas ata o s\u00e9culo II\u00a0a.C., \u00e9 dicir, un per\u00edodo total de non menos de dous mil anos. O libro ten un total de 130 volumes e m\u00e1is de 500\u00a0000 caracteres chineses, unha cantidade de traballo extremadamente grande, que non ten comparaci\u00f3n nin precedentes na ciencia contempor\u00e1nea. De feito, o desenvolvemento da historiograf\u00eda chinesa entrou nunha nova fase coa chegada das memorias hist\u00f3ricas. O interese pola ciencia da historia viu reforzada a s\u00faa posici\u00f3n.\nSima adoptou un novo m\u00e9todo de clasificaci\u00f3n de datos hist\u00f3ricos e un novo enfoque para escribir arquivos hist\u00f3ricos. Analizou os rexistros e ordenounos para que se puidesen empregar na fabricaci\u00f3n do \"Shiji\". Pretend\u00edase descubrir os patr\u00f3ns e principios do desenvolvemento da historia humana.\nSima subli\u00f1ou o papel que a xente tivo na evoluci\u00f3n hist\u00f3rica da China. Foi a primeira vez na historia da China en que o pobo se puxo no punto de mira da an\u00e1lise do desenvolvemento hist\u00f3rico. Tam\u00e9n denunciou o emperador Han Wudi, que era moi supersticioso, e rezou aos deuses de forma extravagante. Tam\u00e9n intentou comprender a l\u00f3xica do ascenso e descenso das dinast\u00edas e explicar o principio da existencia da China.\nEn canto \u00e1 composici\u00f3n dunha obra complexa, o material dalgunhas secci\u00f3ns (benji, shijia) distrib\u00faese coa secuencia cronol\u00f3xica das outras (zhi), feito que suxire un esquema tem\u00e1tico: secci\u00f3ns musicais, cerimonias, calendarios, crenzas, econom\u00eda, as\u00ed como biograf\u00edas detalladas (Liezhuan). Entre estes, por exemplo, est\u00e1 a primeira biograf\u00eda co\u00f1ecida de Laozi, o lendario autor do \"Daodejing\". Shiji foi unha investigaci\u00f3n hist\u00f3rica privada (e non a cr\u00f3nica oficial) e, polo tanto, m\u00e1is libre das presi\u00f3ns do poder, o que permitiu ao autor empregar unha linguaxe m\u00e1is suave e colorida. A\u00ednda que Sima era o prefecto dos grandes escribas do goberno de Han, rexeitou escribir o Shiji como historiograf\u00eda oficial que abrangu\u00eda s\u00f3 personaxes de alto rango. O traballo c\u00e9ntrase tam\u00e9n na xente da clase baixa e, polo tanto, consid\u00e9rase un \"verdadeiro recordo\" da parte m\u00e1is escura da China da dinast\u00eda Han."}
{"id": "47176", "revid": "98629", "url": "https://gl.wikipedia.org/wiki?curid=47176", "title": "Fi\u00f3dor Dostoievski", "text": "Fi\u00f3dor Mikhailovich Dostoievski (en ruso \u0424\u0451\u0434\u043e\u0440 \u041c\u0438\u0445\u0430\u0301\u0439\u043b\u043e\u0432\u0438\u0447 \u0414\u043e\u0441\u0442\u043e\u0435\u0301\u0432\u0441\u043a\u0438\u0439), nado en Moscova o 11 de novembro de 1821 e finado en San Petersburgo o 9 de febreiro de 1881, foi unha das m\u00e1is importantes personalidades da literatura rusa. A s\u00faa obra tivo un efecto profundo e perdurable na literatura do s\u00e9culo XX.\nAs s\u00faas novelas mostran a mi\u00fado personaxes vivindo en condici\u00f3ns sociais e mentais extremas, e exploran a psicolox\u00eda humana, analizando a un tempo a situaci\u00f3n pol\u00edtica, social e moral da Rusia do seu tempo. \u00c9 considerado por alg\u00fans intelectuais como o precursor do existencialismo polas s\u00faas \"Memorias do subsolo\", segundo Walter Kaufmann \"a mellor abertura para o existencialismo que se escribiu nunca\".\n\u00c9 considerado un dos m\u00e1is grandes escritores de Occidente e da literatura universal. Del dixo Friedrich Nietzsche: \u00abDostoievski, o \u00fanico psic\u00f3logo, por certo, do cal se pod\u00eda aprender algo, \u00e9 un dos accidentes m\u00e1is felices da mi\u00f1a vida\u00bb. E Jos\u00e9 Ortega y Gasset escribiu: \u00abEn tanto que outros grandes declinan, arrastrados cara ao ocaso pola misteriosa resaca dos tempos, Dostoievski instalouse no m\u00e1is alto\u00bb.\nObras s\u00faas traducidas \u00e1 lingua galega son \"A lenda do gran inquisidor\" (Xerais, 1998; traducida por Alexandra Koss), \"Crime e castigo\" (Editorial Galaxia, 2003; traducida por Ekaterina Guerbek) e o relato \"Un nadal e unha voda\", inclu\u00eddo no volume \"O conto ruso do XIX. De Puxquin a Tolst\u00f3i\" (Ir Indo, 1997).\nTraxectoria.\nDostoievski naceu en Moscova nunha familia orixinaria de Belar\u00fas. Foi o segundo de sete irm\u00e1ns. O pai, Mikhail Andreievich, era un cirurxi\u00e1n militar retirado que traballaba coma doutor no Hospital Mariinski para pobres en Moscova. O hospital estaba situado nunha das areas m\u00e1is pobres da cidade, na que se achaban un cemiterio para criminais, un manicomio e un orfanato. Esta paisaxe urbana marcou fondamente a Dostoievski. Malia a prohibici\u00f3n dos seus pais, o futuro escritor gustaba de pasar moitas horas cos pacientes do hospital, escoitando as s\u00faas historias. A nai, Mar\u00eda Fiodorovna (de solteira Maria Nechaeva) proced\u00eda dunha familia de comerciantes.\nDostoievski comezou a sufrir ataques epil\u00e9pticos \u00e1 idade de sete anos. En 1837, despois da morte da nai por tuberculose, (Dostoievski ti\u00f1a 15 anos) o pai enviou a Fi\u00f3dor e o seu irm\u00e1n m\u00e1is vello Mikhail (tam\u00e9n futuro escritor) a San Petersburgo, como pensionistas de K. F. Komarov. O ano 1837, ser\u00eda fundamental para o futuro do escritor. Foi o ano da morte de Pushkin, que era lectura desde a infancia dos dous irm\u00e1ns m\u00e1is vellos da familia, e o ano no que entrou na academia de enxe\u00f1ar\u00eda militar.\nO pai de Dostoievski morreu no ano 1837, segundo algunhas versi\u00f3ns asasinado polos seus propios servos, que durante unha das habituais e violentas borracheiras do amo aproveitaron para afogalo. Outras versi\u00f3ns indican que a morte foi por causas naturais, e que a historia da morte violenta foi inventada por un veci\u00f1o para comprar a baixo custo as propiedades dos Dostoievski. A figura do pai dominante marcar\u00eda o traballo do escritor, servindo posiblemente de base \u00e1 personaxe de Fi\u00f3dor Pavlovich Karamazov, o pai dos tres principais protagonistas da novela \"Bratia Karamazovy\".\nDostoievski deixou a academia militar co grao de tenente e, un ano despois, en 1843, publicou unha traduci\u00f3n de novela de Honor\u00e9 de Balzac \"Eug\u00e9nie Grandet\". En 1844 aparece a s\u00faa primeira novela \"Bi\u00e9dnie Liudi\" (\"Pobres xentes\") e o escritor acada unha popularidade case inmediata. A reacci\u00f3n \u00e1 s\u00faa segunda novela \"Dvoinik\" (\"O dobre\"), estudo psicol\u00f3xico dun bur\u00f3crata, foi, por\u00e9n, negativa.\nO 23 de abril de 1849 foi arrestado acusado de formar parte do grupo liberal co\u00f1ecido como C\u00edrculo Petrashevski. Os temores de Nicolao I de que os movementos revolucionarios europeos de 1848 se espallasen polo Imperio Ruso provocaron a represi\u00f3n de t\u00f3dalas organizaci\u00f3ns que mostrasen calquera tipo de oposici\u00f3n \u00e1 monarqu\u00eda. En novembro o escritor e outros membros do C\u00edrculo foron condenados a morte e, despois dun simulacro de execuci\u00f3n, o escritor foi enviado cunha condena a traballos forzados a Omsk en Siberia.\nFoi liberado da cadea despois de catro anos e destinado no s\u00e9timo batall\u00f3n do rexemento siberiano no que permaneceu cinco anos servindo na fortaleza de Semipalatinsk, no actual Kazakhstan, primeiro como soldado e despois como tenente. Al\u00ed comezou un romance con Mar\u00eda Dmitrievna, muller dun antigo funcionario ca\u00eddo no alcoholismo. En 1857 despois da morte do home da s\u00faa amante, Dostoievski e a vi\u00fava de 33 anos casaron. O per\u00edodo de reclusi\u00f3n e servizo militar foi un punto de inflexi\u00f3n na vida do escritor, que se transformou nun home profundamente relixioso, desilusionouse das ideas occidentais e virou cara o pensamento e valores rusos tradicionais. Dostoievski converteuse nun cr\u00edtico feroz dos movementos socialistas e nihilistas que mesmo dedicou en parte os libros \"Os endia\u00f1ados\" e os \"Diarios dun escritor\" a criticar as ideas socialistas. M\u00e1is tarde, fixo amizade co estadista conservador Konstantin Pobedonostsev.\nEn 1859 os Dostoievski deixan Semipalatinsk e, en 1860 o escritor e a s\u00faa muller volven a San Petersburgo. No per\u00edodo entre 1860 e 1866 editou, sen \u00e9xito, xunto co seu irm\u00e1n as publicaci\u00f3ns literarias \"Vremya\" (Tempo) e \"Epokha\" (\u00c9poca) (esta \u00faltima foi clausurada polas s\u00faas informaci\u00f3ns sobre a Revolta polaca de 1863) e escribiu \"Zapiski iz mertvogo doma\" (\"Lembranzas da casa dos mortos\"), \"Unizhennye i oskorblennye\" (\"Humillados e ofendidos\"), \"Zimnie zametki o letnykh vpechatlienyx\" (\"Notas de inverno sobre impresi\u00f3ns de ver\u00e1n\") e \"Z\u00e1piski iz podpolia\" (\"Apuntamentos do subsolo\").\nA morte da s\u00faa muller en 1864, seguida pouco despois pola do seu irm\u00e1n, tiveron un efecto devastador sobre Dostoievski. Cheo de d\u00e9bedas causadas polas s\u00faas empresas editoras fracasadas e a necesidade de manter \u00f3s seus propios fillos, \u00f3 fillo do primeiro matrimonio da s\u00faa muller e \u00e1 muller e os fillos do irm\u00e1n falecido, o escritor caeu nunha fonda depresi\u00f3n.\nA situaci\u00f3n econ\u00f3mica era agravada pola ludopat\u00eda do escritor, acentuada nunha viaxe \u00f3 estranxeiro coa s\u00faa amiga Apolinaria Suslova. Unhas das s\u00faas obras m\u00e1is co\u00f1ecidas, \"Prestuplenie i nakazanie\" (\"Crime e castigo\") escribiuna \u00f3 apuro para conseguir un adianto dos seus editores. Tomou como axudante para a transcrici\u00f3n das s\u00faas obras \u00e1 estenografista de vinte anos, Anna Grigorevna Snitkina, coa que casou en 1867. Pouco despois da voda comezou a ditarlle a novela \"Igrok\" (\"O xogador\"), que se veu obrigado a escribir perante a ameaza de perde-los dereitos das s\u00faas obras por incumprimento de contrato. Coa cantidade, bastante elevada, cobrada por \"Crime e castigo\" marchou de novo, acompa\u00f1ado da s\u00faa axudante, \u00f3 estranxeiro para escapar dos seus acredores. O di\u00f1eiro que levaban foi axi\u00f1a dilapidado nos casinos. Despois desta viaxe Anna Snitkina tomou as responsabilidades econ\u00f3micas do escritor e desde 1871, este abandonou o xogo.\nO per\u00edodo que continua \u00e9 considerado o m\u00e1is frut\u00edfero do autor: entre 1873 a 1881 edita o \"Diario dun escritor\", publicaci\u00f3n mensual de relatos curtos, apuntamentos, e artigos nos que reflexiona e polemiza sobre os acontecementos da \u00e9poca. A revista tivo un \u00e9xito enorme. En 1875 publicase \"Podr\u00f3stok\" (\"O adolescente\"), en 1876 \"Krotkaia\" (\"A rapaza d\u00f3cil\") e entre 1879 e 1880 \"Bratia Karamazovy\" (\"Os irm\u00e1ns Karamazov\").\nEn 1877 leu un controvertido discurso no funeral do seu amigo o poeta Nekrasov. En 1878 foi invitado polo emperador Alexandre II para ser presentado \u00e1 familia imperial. En 1880, pouco antes morrer, deu un famoso discurso sobre Pushkin na inauguraci\u00f3n dun monumento dedicado \u00f3 poeta.\nMorreu dun enfisema agravado, segundo a s\u00faa filla Liubov, por unha discusi\u00f3n sobre propiedades coa irm\u00e1 do escritor. Foi enterrado no Cemiterio do mosteiro Alexander Nevsky de San Petersburgo.\nObra.\nAdemais de ser un grande creador de mitos literarios, Dostoievski, mostrou tam\u00e9n nas s\u00faas obras m\u00e1is importantes unha gran capacidade para comprender os matices da psicolox\u00eda humana. Creou unha obra de vitalidade e poder case hipn\u00f3tico caracterizada por escenas febrilmente dramatizadas (conclaves) coas personaxes desenvolv\u00e9ndose nunha atmosfera explosiva e escandalosa, ocupadas en di\u00e1logos socr\u00e1ticos \u00f3 estilo ruso.\nA procura de Deus, os problemas do Mal, e o sufrimento dos inocentes, est\u00e1n presentes nas m\u00e1is das s\u00faas novelas. As personaxes div\u00eddense nunhas poucas categor\u00edas: cristi\u00e1ns humildes e discretos (o pr\u00edncipe Myshkin, Sonia Marmeladova, Aliosha Karamazov), nihilistas autodestrutivos (Svidrigailov, Smerdiakov, Stavrogin, home subterr\u00e1neo), dexenerados c\u00ednicos (Fi\u00f3dor Karamazov), e intelectuais rebeldes (Raskolnikov, Ivan Karamazov). As s\u00faas personaxes son arrastradas m\u00e1is polas ideas que por imperativos sociais e biol\u00f3xicos. En comparanza con Lev Tolst\u00f3i, que gustaba das personaxes realistas, as de Dostoevski son m\u00e1is axi\u00f1a s\u00edmbolos das ideas que representan, o que relacionar\u00eda a Dostoevski co simbolismo literario.\nAs novelas de Dostoievski desenv\u00f3lvense nun espazo temporal reducido (\u00e1s veces relatan sucesos ocorridos en poucos d\u00edas) o que permite \u00f3 autor liberarse dunha das convenci\u00f3ns da prosa realista: a decadencia da vida humana \u00f3 longo do tempo: as personaxes evocan sobre todo valores espirituais que son, por definici\u00f3n, intemporais. Outros temas obsesivos nos seus traballos son o suicidio, o orgullo ferido, a perda dos valores da familia, a rexeneraci\u00f3n espiritual por medio do sufrimento, o rexeitamento de occidente e a afirmaci\u00f3n dos valores tradicionais rusos e do tsarismo.\nEstudosos como Bakhtin definen as s\u00faas obras como polif\u00f3nicas: Dostoievski non buscar\u00eda un s\u00f3 punto de vista e, ademais de describir as situaci\u00f3ns desde diferentes \u00e1ngulos, creou dramas de ideas onde deixa que caracteres e situaci\u00f3ns contrapostas se desenvolvan nun intolerable \"crescendo\".\nTem\u00e1ticas.\nDostoyevski tomou como materia prima das s\u00faas obras as preocupaci\u00f3ns que ti\u00f1a con respecto ao futuro da humanidade e as inxustizas sociais da s\u00faa \u00e9poca. A maior\u00eda das s\u00faas novelas c\u00e9ntrase na condici\u00f3n humana e trata temas como a pobreza (\"B\u00e9dnyie liudi\", \"Pobre xente\", \"Un\u00edzhenyie i oskorbly\u00f3nnyie\", \"Humillados e ofendidos\", \"Sel\u00f3 Step\u00e1nchikovo i yeg\u00f3 obit\u00e1tyeli\", \"Step\u00e1nchikovo e os seus habitantes\"); as penumbras fant\u00e1sticas (\"Dvoinik\", \"O dobre\"); as relaci\u00f3ns amorosas (\"B\u00e9lyye n\u00f3chi\", \"Noites brancas\"); ou o amor, o ego\u00edsmo e a autopurificaci\u00f3n por medio do sufrimento (\"Ni\u00e9tochka Nezv\u00e1nova\"). O escritor recorre ao realismo psicol\u00f3xico e abarca \u00e1reas da psicolox\u00eda, a filosof\u00eda e a \u00e9tica.\nSegundo Jorge Serrano Mart\u00ednez, en \"B\u00e9sy\", \"Os endemo\u00f1ados\", a \u00abdegradaci\u00f3n moral rusa\u00bb, denunciada previamente en \"Idiot\", \"O idiota\", estaba xa exacerbada, polo que o escritor entendeu que deb\u00eda dar un contido m\u00e1is explicitamente pol\u00edtico \u00e1 s\u00faa obra. Para Dostoyevski, a xeraci\u00f3n reformista da d\u00e9cada do 60 -a diferenza da s\u00faa- incorrera en dous erros fundamentais: a utilizaci\u00f3n de m\u00e9todos de acci\u00f3n violentos e a incorporaci\u00f3n de elementos occidentais como o liberalismo, o anarquismo ou o socialismo que non eran aplicables nunha Rusia fundamentalmente cristi\u00e1, campesi\u00f1a e cunha burgues\u00eda apenas desenvolvida.\nAs novelas de Dostoyevski caracter\u00edzanse por unha perspectiva social, pol\u00edtica e moderna da sociedade, que \u00abdestapan o cinismo e o desprezo ao progresismo na sociedade\u00bb, constru\u00edndo as\u00ed un movemento \u00abdostoyevskiano\u00bb. As\u00ed mesmo, os seus escritos presentan unha profunda reflexi\u00f3n psicol\u00f3xica, o que, segundo Joseph Frank, sit\u00faao como o m\u00e1ximo representante da novela no devandito t\u00f3pico, precursor do existencialismo e un dos mellores escritores rusos.\nAutobiograf\u00edas.\nAlgunhas pasaxes das novelas de Dostoyevski poden interpretarse como reescrituras encubertas da s\u00faa propia vida. A cr\u00edtica sinalou que estas tem\u00e1ticas pouco recorrentes nas novelas do escritor ruso xurdiron co \u00fanico motivo de \u00abrelatar as s\u00faas impresi\u00f3ns pasadas\u00bb. Neste sentido, adquiren unha perspectiva singular \"Zapiski iz Myortvovo doma\", \"Recordos da casa dos mortos\" (a s\u00faa novela autobiogr\u00e1fica por antonomasia) e \"Un\u00edzhenyie i oskorbly\u00f3nnyie\", \"Humillados e ofendidos\". Na primeira, o autor relata a s\u00faa vida como prisioneiro en Siberia a trav\u00e9s da figura de Aleksandr Petr\u00f3vich, un home de clase nobre que, unha vez cumprida a condena por asasinar a s\u00faa esposa, queda en Siberia ensinando a ler aos nenos. Na segunda, a pesar de desenvolver un argumento e un estilo narrativo non autobiogr\u00e1ficos, v\u00e1lese de elementos deste x\u00e9nero como recurso literario.\nCabe destacar que a s\u00faa obra \"Igrok\", \"O xogador\", fala dun aspecto importante da s\u00faa vida xa que trata dos seus propios problemas co xogo e como esta obra axuda tam\u00e9n a mellorar a s\u00faa situaci\u00f3n econ\u00f3mica e tam\u00e9n a superar esa adicci\u00f3n ao xogo.\nContos.\nNos seus relatos -polo xeral, contos como \"Yolka i svad'ba\", \"A \u00e1rbore do Nadal e a voda\"- Dostoyevski expuxo as s\u00faas cr\u00edticas, argumentou as s\u00faas perspectivas e aclarou e profundou as s\u00faas tem\u00e1ticas recorrentes dun modo m\u00e1is \u00absarc\u00e1stico e ir\u00f3nico\u00bb que nas s\u00faas novelas. Facendo uso dun humor sutil e dunha profunda an\u00e1lise psicol\u00f3xica, esclarec\u00eda as s\u00faas ideas morais, baseadas na relixi\u00f3n cristi\u00e1 ortodoxa, e op\u00fa\u00f1ase ao racionalismo e ao nihilismo. Nalg\u00fans dos primeiros relatos, como \"Sl\u00e0boie serdtse\", \"O coraz\u00f3n d\u00e9bil\", \"Gospodin Prokharchin\", \"O se\u00f1or Projarchin\", ou \"Malen'kij geroj\", \"O pequeno heroe\", apr\u00e9ciase unha certa exaltaci\u00f3n do sentimento, moi pr\u00f3xima ao romanticismo. \"O coraz\u00f3n d\u00e9bil\", especialmente, \u00e9 un delirio onde a sublimaci\u00f3n dos sentimentos -o medo por unha banda, o amor por outra- termina por conducir \u00e1 tolemia.\n\"Dnevnik pisatelya\".\nBaixo este t\u00edtulo, en galego \"Diario dun escritor\", reun\u00edronse unha serie de textos breves, como cr\u00f3nicas, artigos, cr\u00edticas, relatos e apuntamentos, escritos por Dostoievski de 1846 a 1881, \u00e9 dicir, durante toda a s\u00faa vida activa como escritor. \"Diario dun escritor\" cont\u00e9n tanto notas sobre revoltas pol\u00edticas, xu\u00edzos sumarios e conflitos sociais como reflexi\u00f3ns sobre Pushkin ou comentarios sobre \"Anna Karenina\". Nestes textos, do mesmo xeito que nas s\u00faas obras literarias, Dostoievski explora aspectos do ser humano contempor\u00e1neo (\u00abA mentira s\u00e1lvase por outra mentira\u00bb), o subconsciente (\u00abO talento\u00bb), as inxustizas do poder (\u00abAlgo acerca dos avogados\u00bb) e a pobreza (\u00abO neno esmoleiro\u00bb, \u00abUn home paradoxal\u00bb). Outros te\u00f1en car\u00e1cter biogr\u00e1fico (\u00abA morte de George Sand\u00bb, \u00abA morte de Nekr\u00e1sov\u00bb, \u00abPushkin, L\u00e9rmontov e Nekr\u00e1sov\u00bb, \u00abO poeta e o cidad\u00e1n: Nekr\u00e1sov home\u00bb, \u00abUnha testemu\u00f1a a favor de Nekr\u00e1sov\u00bb, \u00abA mi\u00f1a relaci\u00f3n con Belinski\u00bb ou \u00abO proceso a Korn\u00edlova\u00bb) ou autobiogr\u00e1fico (\u00abAn\u00e9cdota sobre a vida infantil\u00bb).\nO nome da compilaci\u00f3n t\u00f3mase da secci\u00f3n hom\u00f3nima publicada por Dostoievski de 1873 a 1874 na revista \"Grazhdanin\", \"O Cidad\u00e1n\", da cal foi director durante ese ano. Tres anos despois publicou, baixo o mesmo nome, un caderno pequeno mensual escrito e financiado por el mesmo, que se interrompeu en 1877. En 1880 e 1881 sa\u00edron os \u00faltimos n\u00fameros. \nA trav\u00e9s desta publicaci\u00f3n peri\u00f3dica o escritor ruso divulgaba unha visi\u00f3n est\u00e1tica de\u00a0Rusia\u00a0como \u00fanico baluarte dunha modernidade sen Deus e do pobo ruso como a \u00fanica reserva do\u00a0cristianismo. Isto levoulle a ter certa influencia entre os mozos radicais rusos e deulle certo peso pol\u00edtico no pa\u00eds, a\u00ednda que a circulaci\u00f3n desta publicaci\u00f3n situouse ao redor dos 1000 exemplares.\n\"Crime e castigo\".\n\"Crime e castigo\" describe a vida ficticia de Rodion Raskolnikov, do asasinato dunha usureira e a s\u00faa irm\u00e1, a trav\u00e9s da rexeneraci\u00f3n espiritual coa axuda de Sonya (unha \"prostituta cun coraz\u00f3n de ouro\"), ata a s\u00faa sentenza en Siberia. A Strakhov gustoulle a novela, remarcando que \"S\u00f3 \"Crime e castigo\" foi lido en 1866\" e que Dostoevsky conseguira retratar unha persoa rusa acertada e realisticamente. Por\u00e9n, tivo unha acollida regular entre os cr\u00edticos, coa maior\u00eda das respostas negativas provenientes dos nihilistas. Grigory Eliseev da revista radical \"Sovremennik\", \"O Contempor\u00e1neo\", dixo da novela que era \"unha fantas\u00eda segundo a que todos os estudantes est\u00e1n acusados sen excepci\u00f3n de intento de asasinato e roubo\".\nDesta novela existe unha traduci\u00f3n ao galego a cargo de Ekaterina Gurbek, editada por Galaxia no 2003.\nInfluencia.\nA influencia de Dostoievski \u00e9 reco\u00f1ecida por unha gran variedade de escritores. De Herman Hesse a Bob Dylan, pasando por Marcel Proust, William Faulkner, Albert Camus, Franz Kafka, Ayn Rand, Friedrich Nietzsche, Henry Miller, Yukio Mishima, Gabriel Garc\u00eda M\u00e1rquez, Jack Kerouac, e Joseph Heller, practicamente t\u00f3dolos grandes escritores do s\u00e9culo XX medraron so a sombra do novelista ruso. Non faltan, por\u00e9n, voces disidentes, entre outros Vladimir Nabokov, Henry James ou Joseph Conrad. O novelista americano Ernest Hemingway menciona tam\u00e9n na s\u00faa autobiograf\u00eda a influencia que lle supuxo a obra de Dostoievski. Malia morrer en 1880, consid\u00e9rase decote que a obra de Dostoievski tivo nos movementos filos\u00f3ficos e psicol\u00f3xicos modernistas do s\u00e9culo XX:\nNun libro de entrevistas con Arthur Power (\"Conversas con James Joyce\"), James Joyce eloxiaba a influencia de Dostoievski.\nNo seu ensaio \"O punto de vista ruso\", Virginia Woolf afirmou:\nCuriosamente, Dostoievski e o outro xigante da novela rusa do s\u00e9culo XIX, Lev Tolst\u00f3i non se co\u00f1eceron persoalmente (o \u00fanico intento de entrevista entr\u00e1mbolos dous fracasou por unha confusi\u00f3n sobre o punto de encontro), pero eloxiaron (Dostoievski considerou a novela \"Anna Karenina\" de Tolst\u00f3i unha obra de arte perfecta), criticaron (na biograf\u00eda de Henri Troyat c\u00edtase unha afirmaci\u00f3n de Tolst\u00f3i sobre \"Crime e castigo\"; \"en lendo os primeiros cap\u00edtulos, xa sabes como vai acabar todo\") e influ\u00edronse mutuamente."}
{"id": "47182", "revid": "1505", "url": "https://gl.wikipedia.org/wiki?curid=47182", "title": "Switch", "text": "Dende hai tempo, a necesidade de interconectar ordenadores \u00e9 primordial. Comezouse co uso dos hub ou concentradores, que o \u00fanico que fac\u00edan era xuntar fisicamente t\u00f3dalas li\u00f1as que lle chegaban, coa \u00fanica particularidade de que as amplificaba. \u00c9 dicir, se ti\u00f1a doce entradas e lle chegaba un dato por unha delas, este devolv\u00eda ese dato, amplificado, polas outras once.\nM\u00e1is adiante, este obsoleto dispositivo evolucionou, e chamouse switch ou conmutador. Tr\u00e1tase dunha matriz intelixente, que lendo a MAC (enderezo f\u00edsico da tarxeta de rede do equipo), saber\u00e1 por que sa\u00edda manda-lo dato (amplificado tam\u00e9n).\nEsta distinci\u00f3n evita a saturaci\u00f3n doutras li\u00f1as e equipos, xa que a chegada dun dato non desexado a un equipo fai que este te\u00f1a que collelo, le-la MAC de destino (na tarxeta de rede) e rexeitalo. Ademais, \u00f3 estar ocupada a li\u00f1a, pode haber colisi\u00f3ns.\nFuncionamento.\nPrimeiro.\nSupo\u00f1amos que acendemos toda unha sala de ordenadores e co switch. Cando os equipos comecen a enviar datos, o switch non saber\u00e1 cal \u00e9 o enderezo MAC da tarxeta do equipo que entra por cada porto (debemos recordar que cada equipo se conecta a un porto de conmutador switch). Polo tanto, non lle queda outro remedio m\u00e1is que funcionar como un hub ordinario, repetindo o dato por t\u00f3dalas s\u00faas sa\u00eddas.\nSegundo.\n\u00d3 entrar un dato por un porto, o switch ler\u00e1 a MAC de orixe e anotar\u00e1 na s\u00faa t\u00e1boa a correspondencia entre ese porto e a MAC lida.\nComo xa se sixo, o switch difunde o dato como un hub. A informaci\u00f3n chegara a t\u00f3dolos equipos conectados. \u00d3s que non lles interese (non son os destinatarios) rexeitarano, mentres que os outros elaboran unha resposta.\nTerceiro.\nO switch recibe agora, por un (ou m\u00e1is) dos seus portos unha resposta. Agora xa poder\u00e1 introducir na s\u00faa t\u00e1boa a relaci\u00f3n entre eses portos e as MAC de orixe."}
{"id": "47184", "revid": "98629", "url": "https://gl.wikipedia.org/wiki?curid=47184", "title": "Rombozoos", "text": "Os rombozoos (\"Rhombozoa\") ou dici\u00e9midos (\"Dicyemida\") son un grupo de animais, constitu\u00eddo por pequenos parasitos dos riles de peixes e moluscos (polbos e luras). Viven en mucosas e outros lugares cun ambiente practicamente anaer\u00f3bico. Existen aproximadamente 75 especies. Cada adulto ten aproximadamente 30 c\u00e9lulas.\nEstrutura.\nO estadio m\u00e1is frecuente nestes animais \u00e9 o de adulto ou \"nemat\u00f3xeno\". O nemat\u00f3xeno \u00e9 un animal pequeno, ciliado, vermiforme e cun n\u00famero constante de c\u00e9lulas superficiais ou somatodermo (entre 10 e 15 c\u00e9lulas segundo a especie) rodeado por unha c\u00e9lula axial alongada e central onde se forman os embri\u00f3ns vermiformes. Nos cefal\u00f3podos adultos, as c\u00e9lulas axiales forman unha g\u00f3nada hermafrodita que produce un \u00f3vulo fertilizado polo esperma producido nesa mesma g\u00f3nada. Cando o hospedador chega \u00e1 madurez sexual, os nem\u00e1toxenos pasan a \"romb\u00f3xenos\", carg\u00e1ndose alg\u00fanhas c\u00e9lulas de inclusi\u00f3ns e dando lugar a \"c\u00e9lulas verruciformes\". As c\u00e9lulas xerminais dos romb\u00f3xenos dan lugar a unha larva infusoriforme. Dentro da larva est\u00e1 un espazo chamado \"furna\" con catro c\u00e9lulas centrais rodoeado por detr\u00e1s e lateralmente por outras c\u00e9lulas grandes e planas. Diante das c\u00e9lulas centrais hai unha cavidade da furna, pechada por d\u00faas c\u00e9lulas ciliadas que est\u00e1n detr\u00e1s das c\u00e9lulas apicais.\nUnha vez que a larva infusoriforme sae do hospedador desco\u00f1\u00e9cese o resto do seu ciclo vital a\u00ednda que se sup\u00f3n que entra noutro hospedador.\nClasificaci\u00f3n.\nOs rombozoos ou dici\u00e9midos p\u00f3dense dividir nos seguintes grupos:"}
{"id": "47190", "revid": "89787", "url": "https://gl.wikipedia.org/wiki?curid=47190", "title": "Orton\u00e9ctidos", "text": "Os orton\u00e9ctidos (\"Orthonectida\", do grego \u1f40\u03c1\u03b8\u03cc\u03c2 \"orth\u00f3s\", \"recto\", \"dereito\", e \u03bd\u03b7\u03ba\u03c4\u03cc\u03c2 \"n\u0113kt\u00f3s\", \"nadador\", derivado de \u03bd\u03ae\u03c7\u03b5\u03b9\u03bd \"n\u1e17chein\", \"nadar\") son un pequeno filo de animais parasitos de invertebrados mari\u00f1os (moluscos, equinodermos etc), onde se encontran alg\u00fans dos animais multicelulares m\u00e1is simples. O filo consta dunhas 20 especies das que \"Rhopalura ophiocomae\" \u00e9 a m\u00e1is co\u00f1ecida.\nEstrutura.\nM\u00f3vense por cilios cando est\u00e1n f\u00f3ra do anfitri\u00f3n. Contan cunha capa celular sobre a que se acha unha masa de c\u00e9lulas sexuais. P\u00f3dense diferenciar os machos e as femias: cando a femia \u00e9 inseminada, dos ovos sae rapidamente unha larva que busca de seguido hospedador.\nAs fases asexuadas son totalmente diferentes \u00e1s dos rombozoos (\"Rhombozoa\") formando un \"plasmodio ameboideo\" e multinucleado, reproduc\u00edndose por plasmotom\u00eda. O plasmodio d\u00e1 lugar a machos e femias que te\u00f1en parecido cos \"nemat\u00f3xenos\" dos dici\u00e9midos ou rombozoos.\nO somatodermo externo rodea a masa de c\u00e9lulas interiores formada por moitas c\u00e9lulas xerminais que producen \u00f3vulos e espermatozoides.\nCando o animal est\u00e1 sexualmente maduro abandona o hospedador e ten lugar a fecundaci\u00f3n como organismos que nadan libres. Os zigotos desenv\u00f3lvense dentro da femia e xeran unha larva como a infusoriforme dos rombozoos. Abandonan \u00e1 nai e, logo dun per\u00edodo de vida libre, fanse infecciosas para novos hospedadores."}
{"id": "47196", "revid": "5863", "url": "https://gl.wikipedia.org/wiki?curid=47196", "title": "Pierre Ianni", "text": "Pierre Ianni, nado en Italia en 1952, \u00e9 un enxe\u00f1eiro e executivo franc\u00e9s. Foi director da f\u00e1brica de autom\u00f3biles Citro\u00ebn en Vigo de 2007 a 2011.\nTraxectoria.\nEste enxe\u00f1eiro, nado en Italia, pero criado e formado en Francia, ingresou na empresa PSA Peugeot Citr\u00f6en en 1978, e dende ent\u00f3n desempe\u00f1ou distintos cargos de responsabilidade na firma. Con destreza para os idiomas, en 2003 accedeu \u00e1 direcci\u00f3n da f\u00e1brica que a compa\u00f1\u00eda francesa ten en El Palomar (Arxentina).\nEn xaneiro de 2007 foi designado pola empresa como director da planta viguesa, cargo que ocupou o 1 de marzo. Substitu\u00edu no cargo ao tam\u00e9n enxe\u00f1eiro Javier Riera.\nFoi substitu\u00eddo en 2011 polo vigu\u00e9s Juan Antonio Munoz Codina."}
{"id": "47197", "revid": "89787", "url": "https://gl.wikipedia.org/wiki?curid=47197", "title": "Eumetazoos", "text": "Os eumetazoos (ou eumetazoa) son os animais que presentan tecidos propiamente ditos; comprenden a totalidade dos metazoa, coa \u00fanica excepci\u00f3n dos Parazoa (as esponxas, nas que en lugar de tecidos existe unha organizaci\u00f3n similar a unha colonia), os extintos Archaeocyatha, os Phagocytellozoa ou Placozoos, e os Mesozoos.\nCaracter\u00edsticas.\nOs eumetazoa caracter\u00edzanse por ter capas xerminativas, como son o \nectoderma, endoderma e opcionalmente mesoderma, por formar aut\u00e9nticos tecidos a partir da especializaci\u00f3n celular, pola posesi\u00f3n de \u00f3rganos, e por ter unha cavidade dixestiva limitada por un orificio bucal, que pode perderse por adaptaci\u00f3n ao parasitismo.\nDentro dos eumetazoa, a maior\u00eda pertence \u00e1 rama dos Bilateria. F\u00f3ra deste s\u00f3 contan dous filos que presentan simetr\u00eda radial, carecen de \u00f3rganos propiamente ditos e te\u00f1en cavidades dixestivas cunha soa abertura, que cumpre funci\u00f3ns tanto de inxesti\u00f3n como de excreci\u00f3n. Estes son os Cnidaria, (que abarca as Anemones, os corais e as medusas) e os Ctenophora.\nOs Bilateria, pola s\u00faa banda, presentan simetr\u00eda bilateral, \u00f3rganos diferenciados e un corpo triplobl\u00e1stico, coas tres capas xerminativas ben diferenciadas."}
{"id": "47199", "revid": "1987", "url": "https://gl.wikipedia.org/wiki?curid=47199", "title": "Bronce", "text": "O bronce \u00e9 o nome co que se denominan toda unha serie de aliaxes met\u00e1licas que te\u00f1en como base o cobre e outro metal, xeralmente esta\u00f1o (entre un 3-20%) e proporci\u00f3ns variables doutros elementos como cinc, aluminio, antimonio, f\u00f3sforo, prata. Outros elementos con caracter\u00edsticas de dureza superiores ao cobre fan mellorar as s\u00faas propiedades mec\u00e1nicas.\nCaracter\u00edsticas principais.\nPresenta unha boa ductilidade e boa resistencia ao desgaste e \u00e1 corrosi\u00f3n. \u00c9 moi empregado para realizar pezas de fundici\u00f3n pola s\u00faa colabilidade e para a fabricaci\u00f3n de p\u00e1s de h\u00e9lice para propulsi\u00f3n de buques pola resistencia que ten \u00e1 cavitaci\u00f3n.\nHistoria.\nFoi a primeira aliaxe fabricada conscientemente: consist\u00eda en mesturar o mineral de cobre (calcopirita, malaquita etc.) e o de esta\u00f1o (casiterita) nun forno alimentado con carb\u00f3n vexetal. O mon\u00f3xido de carbono resultante reduc\u00eda os minerais a metais: cobre e esta\u00f1o que se fund\u00edan e aliaban entre un 5 e un 10% en peso de esta\u00f1o. O co\u00f1ecemento metal\u00farxico da fabricaci\u00f3n de bronce deu orixe, nas distintas civilizaci\u00f3ns, \u00e1 chamada Idade de Bronce.\nAplicaci\u00f3ns.\nO bronce utilizouse para fabricar armas, escudos, estatuas etc\u00e9tera. Actualmente empr\u00e9gase especialmente en aliaxes condutoras da calor, en bater\u00edas el\u00e9ctricas e, os seus sales, no tratamento de certos tipos de depresi\u00f3n. Tam\u00e9n se utiliza o bronce na fabricaci\u00f3n de cordas para guitarras ac\u00fasticas en d\u00faas modalidades: aliaxe de 80% cobre e 20% zinc, e mesturado con f\u00f3sforo. Ademais, na maior\u00eda de competici\u00f3ns deportivas entr\u00e9gase unha medalla de bronce ao terceiro posto."}
{"id": "47200", "revid": "98629", "url": "https://gl.wikipedia.org/wiki?curid=47200", "title": "Hymir", "text": "Na mitolox\u00eda n\u00f3rdica, Hymir era un xigante, esposo de Hrod.\n\u00c9 mencionado no poema titulado \"Hymiskvi\u00f0a\", no \"Codex Regius\" entre \"H\u00e1rbar\u00f0slj\u00f3\u00f0\" e \"Lokasenna\". Hymir aparece coma o dono dunha caldeira o suficientemente grande como para conter todo o hidromel dos \u00c6sir. O seu cranio era infrecuentemente duro e Thor rompeu unha copa ao tirarlla pola cabeza a Hymir. \"Hymiskvi\u00f0a\" conta que Tyr era fillo de Hymir.\nOutros mitos involucran a Hymir asistindo a Thor cando pescaba. Jormungand, a serpe do mundo, enredouse na li\u00f1a de pesca de Thor, pero Hymir puido cortar a li\u00f1a antes de que Thor a matara."}
{"id": "47201", "revid": "23204", "url": "https://gl.wikipedia.org/wiki?curid=47201", "title": "Esgrima", "text": "A esgrima \u00e9 un deporte de combate no que se enfrontan dous contrincantes, que deben intentar tocarse cunha arma branca, que na esgrima moderna son tres: sabre, espada e florete. As persoas que practican esgrima co\u00f1\u00e9cense como tiradores.\nHistoria.\nAs espadas medievais eran pesadas e axeitadas para defrontar as armaduras. Era moi dif\u00edcil matar un cabaleiro con armadura cunha espada, pero si que se lle pod\u00eda partir o peito ou causar unha ferida interna. Moi poucas das t\u00e9cnicas empregadas coas espadas medievais sobreviven na esgrima moderna.\nCoa chegada da p\u00f3lvora, as armaduras de corpo enteiro resultaron in\u00fatiles fronte \u00e1 forza dunha bala. As armaduras fix\u00e9ronse ent\u00f3n m\u00e1is lixeiras para permitir a mobilidade, e adquiriron un uso cerimonial, lonxe dos campos de batalla. Durante o per\u00edodo en que as pistolas evolucionaron ata transformarse en armas verdadeiramente lixeiras (s\u00e9culo XVIII e XIX), a esgrima e a loita con armas brancas co\u00f1eceu o seu apoxeo.\nComo xa non ti\u00f1an que bater contra helmos e armaduras, as espadas fix\u00e9ronse m\u00e1is r\u00e1pidas e lixeiras. Cumpr\u00edan velocidade, destreza e arteiradas para vencer ou matar un opo\u00f1ente. Naquel tempo, os mellores loitadores de espada codificaron as pr\u00e1cticas m\u00e1is exitosas, no que se co\u00f1eceu como escola francesa, escola italiana, escola espa\u00f1ola, escola alem\u00e1 e escola h\u00fangara de esgrima.\nAs armas orixinais da esgrima eran a espada e o sabre. O sabre \u00e9 unha arma militar co gume lixeiramente curvado. O florete introduciuse posteriormente como arma lixeira e m\u00e1is sinxela de usar nos adestramentos que a espada. Tam\u00e9n na actualidade o florete \u00e9 a arma que comezan a usar os esgrimistas.\nComo disciplina deportiva estivo presente na primeira edici\u00f3n dos Xogos Ol\u00edmpicos modernos, a\u00ednda que s\u00f3 en categor\u00eda masculina. A feminina comezou a partir de 1960. A esgrima ol\u00edmpica re\u00fane os estilos das distintas escolas cl\u00e1sicas.\nAs armas.\nNa esgrima moderna, \u00fasanse tres armas: florete, espada e sabre. Fabricadas con aceiro temperado, cada unha ten unha lonxitude m\u00e1xima de folla de ao redor de 89 cm; o peso m\u00e1ximo para florete e sabre \u00e9 de ao redor de 500 g e para a espada ao redor de 770 g.\nO espad\u00f3n e o pesado sabre de cabaler\u00eda, que foron usados deportivamente no s\u00e9culo XIX, deixaron de usarse a principios do s\u00e9culo XX. A vara foi unha arma ol\u00edmpica nos Xogos de San Lu\u00eds, pero xa naquel tempo estaba a perder popularidade. Tam\u00e9n a esgrima con baioneta foi obxecto de competici\u00f3n na d\u00e9cada dos corenta e dos cincuenta do s\u00e9culo XX. Finalmente, consid\u00e9ranse variedades hist\u00f3ricas da esgrima as loitas e combates con caxatos, picas, alabardas, machados, dagas, escudos ou manguais.\nA\u00ednda que as distintas armas te\u00f1en diferentes tama\u00f1os e obxectivos, a forma e aspectos b\u00e1sicos son com\u00fans nas tres disciplinas modernas. Todas elas te\u00f1en unha \"folla\" e unha \"empu\u00f1adura\". Ao extremo da folla ch\u00e1maselle \"punta\". A empu\u00f1adura ten unha garda e unha asa. A garda \u00e9 unha folla de metal que ten como obxectivo protexer os dedos durante o combate, mentres que a asa, que \u00e9 por onde en definitiva se agarra a arma, presenta varios patr\u00f3ns b\u00e1sicos: o modelo hist\u00f3rico ti\u00f1a unha b\u00f3la pesada no cabo, para facer de contrapeso da folla; o modelo franc\u00e9s \u00e9 unha asa moi simple case recta; o modelo Visconti, ou de mango de pistola, \u00e9 o m\u00e1is com\u00fan nas armas profesionais e o m\u00e1is ergon\u00f3mico e o que outorga un maior control sobre a punta. A\u00ednda as\u00ed, mesmo dentro da asa de mango de pistola hai moitas variantes.\nDesenvolvida como arma de pr\u00e1ctica e deportiva, o florete \u00e9 a que se considera b\u00e1sica. \u00c9 lixeira e flexible e \u00fasase para conseguir tocados atacando coa s\u00faa punta roma; a folla \u00e9 rectangular en secci\u00f3n transversal.\nAs regras.\nAntigamente, cando un combatente era tocado pola espada, deb\u00eda dicir \"touch\u00e9\" (fr. \"tocado\"), sinalando que foi tocado, para que se lle contabilizasen os puntos ao seu adversario. En florete a zona de tocado \u00e9 unicamente o tronco, en sabre \u00e9 o tronco, os brazos e mais a cabeza, e en espada \u00e9 a mesma do sabre mais as mans, as pernas e os p\u00e9s.\nDende comezos do s\u00e9culo XX introduciuse un sistema de c\u00f3mputo electr\u00f3nico que se foi perfeccionando cos anos, baseados nuns petos transmisores conectados aos marcadores mediante un longo cable que se estende e se recolle por un sistema de poleas. As armas (na s\u00faa punta ou en toda a s\u00faa folla, dependendo das especialidades), tam\u00e9n est\u00e1n conectadas aos marcadores, de maneira que cando unha arma impacta contra o peto coa presi\u00f3n e durante o tempo necesario, prod\u00facese unha transmisi\u00f3n el\u00e9ctrica que se recolle no marcador.\nOs tocados dun esgrimista amosaranse no marcador cunha luz vermella, os do outro cunha luz verde, e os ataques errados (porque deron nunha zona non permitida, ou porque entre un e outro existe un tempo demasiado longo) con cadans\u00faa luz \u00e1mbar ou branca. As luces van acompa\u00f1adas dunha bucina.\nA arbitraxe.\nO director do combate, ou \u00e1rbitro principal, \u00e1breo coas palabras francesas \"Pr\u00eats?, allez!\" (\"preparados?, comecen\").\nCando un esgrimista anota un tanto, un tocado, o \u00e1rbitro berra \"Halte!\", e sinala quen obtivo o punto. A funci\u00f3n dos \u00e1rbitros, auxiliados polo sistema electr\u00f3nico de contar os puntos, \u00e9 a de determinar as prioridades dos ataques, as\u00ed como coidar da orde no combate. As\u00ed, se o marcador sinala que se produciron dous impactos case simult\u00e1neos, o \u00e1rbitro pode determinar que a prioridade do ataque lle corresponde a un ou a outro, independentemente de quen fose o primeiro en facer o impacto.\nCando non existen sistemas de control electr\u00f3nico, por\u00e9n moi xeneralizados, o \u00e1rbitro \u00e9 o encargado de sinalar todos os puntos.\nO terreo de xogo.\nA esgrima desenv\u00f3lvese nunha longa e estreita tira de terreo, duns catorce metros de longo e dous de largo. A superficie \u00e9, na actualidade, de distintos materiais sint\u00e9ticos. A alta competici\u00f3n emprega un terreo non condutor, para que non se contabilicen erroneamente os puntos por impactar no chan na disciplina de espada.\nOs esgrimistas comezan os combates separados uns catro metros o un do doutro, a dous metros do centro te\u00f3rico da pista, e en posici\u00f3n de en garda.\nMentres que os combatentes van e ve\u00f1en pola pista, o \u00e1rbitro despr\u00e1zase canda eles m\u00e1is pr\u00f3ximo ou m\u00e1is afastado da pista. Se un esgrimista leva o seu rival ata o cabo do terreo de xogo polos seus ataques e a s\u00faa presi\u00f3n, out\u00f3rgaselle o punto, a\u00ednda que non se producise un tocado. Por\u00e9n, se no medio dunha acci\u00f3n normal os esgrimistas saen do terreo (porque tropecen, porque erren no seu ataque etc.), o \u00e1rbitro det\u00e9n o punto e os xogadores col\u00f3canse de novo na pista \u00e1 altura en que se produciu a sa\u00edda da pista. Tam\u00e9n sucede o mesmo se os esgrimistas realizan un ataque sobre unha zona non v\u00e1lida, e o \u00e1rbitro det\u00e9n o punto.\nSe os esgrimistas entran nunha fase de \"corpo a corpo\", \u00e9 dicir, cando a distancia entre eles \u00e9 tan reducida que, ou ben se tocan cos p\u00e9s e as pernas, ou ben se empurran cos brazos, o \u00e1rbitro det\u00e9n o combate. Se se produce esta \u00faltima situaci\u00f3n, o \u00e1rbitro penaliza o infractor cun punto ao contrario.\nA prioridade.\nUn elemento chave dos combates dos esgrimistas \u00e9 o dereito de prioridade. Este principio estebelece que para iniciar un ataque \u00e9 necesario repeler antes o ataque sufrido. Un ataque consid\u00e9rase bloqueado cando se produce o chinclar das armas a unha contra a outra, para o que existe un amplo abano de movementos denominados paradas. As paradas son lixeiros desprazamentos das mans que permiten deter un ataque: canto menor sexa o desprazamento da man, maior ser\u00e1 a vantaxe para iniciar un novo ataque.\nNa modalidade de espada non existe o dereito de prioridade: os puntos poden ser dobres se os dous contrincantes realizan un tocado. Evidentemente, \u00e9 mellor para os esgrimistas conseguir o punto sen ser tocado, pero non est\u00e1n obrigados a repeler o ataque cunha parada fixada de antem\u00e1n.\nDuraci\u00f3n dos combates.\nOs combates te\u00f1en unha duraci\u00f3n vari\u00e1bel. En adestramentos e amig\u00e1beis, os combates habitualmente duran 5 minutos como m\u00e1ximo, ou ao primeiro que faga 5 tocados v\u00e1lidos. En competici\u00f3ns oficiais, o tempo m\u00e1ximo \u00e9 de 9 minutos, e o obxectivo \u00e9 facer 15 tocados.\nPrincipais movementos.\nVelaqu\u00ed alg\u00fans dos principais movementos do deporte da esgrima\nO vestiario.\nO vestiario da esgrima moderna, que \u00e9 completamente branco, ten como obxectivo fundamental proporcionarlles seguridade aos combatentes, e ao mesmo tempo dotalos de axilidade.\nO traxe completo componse de:"}
{"id": "47202", "revid": "98629", "url": "https://gl.wikipedia.org/wiki?curid=47202", "title": "534", "text": ""}
{"id": "47203", "revid": "736", "url": "https://gl.wikipedia.org/wiki?curid=47203", "title": "Fiodor Dostoievski", "text": ""}
{"id": "47204", "revid": "56817", "url": "https://gl.wikipedia.org/wiki?curid=47204", "title": "586", "text": ""}
{"id": "47205", "revid": "10599", "url": "https://gl.wikipedia.org/wiki?curid=47205", "title": "Iberia (hom\u00f3nimos)", "text": "Co termo Iberia podemos referirnos a:"}
{"id": "47221", "revid": "72012", "url": "https://gl.wikipedia.org/wiki?curid=47221", "title": "Domingo Sanguento", "text": "Domingo Sanguento p\u00f3dese referir a calquera dos seguintes eventos hist\u00f3ricos (en orde cronol\u00f3xica):"}
{"id": "47222", "revid": "98629", "url": "https://gl.wikipedia.org/wiki?curid=47222", "title": "Balea azul", "text": "A balea azul, tam\u00e9n co\u00f1ecida como rorcual azul, \"Balaenoptera musculus\" (Linnaeus, 1758), \u00e9 unha especie de mam\u00edfero mari\u00f1o da orde dos cet\u00e1ceos, suborde dos misticetos e familia dos balenopt\u00e9ridos.\n\u00c9 o maior animal que existe na Terra; alg\u00fans exemplares acadaron lonxitudes de 33 m e pesos de 190 t, con tama\u00f1os lixeiramente superiores nas femias que nos machos. Estes exemplares de tan gran tama\u00f1o, observados na d\u00e9cada de 1930, non sobreviviron \u00e1 caza do home. Na actualidade os exemplares superviventes alcanzan tama\u00f1os m\u00e1is reducidos, duns 25 m.\nA decembro de 2005, unha das \u00e1reas con maior poboaci\u00f3n de baleas azuis \u00e9 a zona das illas do Atl\u00e1ntico sur.\nA subespecie que pode atoparse nas costas das illas Canarias e da pen\u00ednsula Ib\u00e9rica \u00e9 \"Balaenoptera musculus musculus\", a subespecie tipo.\nA simple vista \u00e9 doada de confundir con outra balea, o rorcual com\u00fan (\"Balaenoptera physalus\"), de dimensi\u00f3ns e morfolox\u00eda parecidas, pero cunha cor da pel gris escura ou negra.\nTaxonom\u00eda e etimolox\u00eda.\nA especie foi descrita por Linneo na 10\u00aa edici\u00f3n do seu \"Systema Naturae\", na que a denominou como \"Balaena musculus\", sendo despois reclasificada dentro do x\u00e9nero \"Balaenoptera\", descrito por Lac\u00e9p\u00e8de en 1804.\nO nome espec\u00edfico, \"musculus\", que significa \"rati\u00f1o\" en lat\u00edn, foi unha broma ou brincadeira \"cient\u00edfica\" sobre o tama\u00f1o deste animal, xa que en realidade \u00e9 o mam\u00edfero m\u00e1is grande que existiu xamais.\nAnatom\u00eda.\nO seu ventre moitas veces ten unha cor agrisada ou amarelada por mor da presenza de diatomeas (algas) que se adhiren a el. A s\u00faa parte superior e laterais var\u00edan de cor dende o azul ao gris azulado. A s\u00faa cabeza \u00e9 moi longa e fina (aproximadamente un terzo da lonxitude total do animal), a\u00ednda m\u00e1is na s\u00faa parte superior, con presenza de raias lonxitudinais na garganta. \u00c9 o bal\u00e9nido con barbas m\u00e1is longas na s\u00faa boca (50 cm de ancho por 100 de lonxitude). Ao non ter dentes, \u00e9 un misticeto. As barbas penduran da mand\u00edbula superior e serven para filtrar os crust\u00e1ceos da auga.\nNa parte superior da testa pos\u00faen dous buracos, chamados aventadores, que lles serven para respirar. Acot\u00edo expulsan ar e auga polos aventadores provocando columnas de auga vaporizada de at\u00e9 9 metros de altura. Os seus pulm\u00f3ns poden conter cinco mil litros de ar, aproximadamente.\nEste animal pode chegar a ter un coraz\u00f3n tan grande como un autom\u00f3bil pequeno, a s\u00faa lingua \u00e9 tan grande como un elefante adulto e o seu cerebro pesa catro veces m\u00e1is que o do ser humano, mostrando signos de grande intelixencia.\nA identificaci\u00f3n dos exemplares faise moitas veces por catalogaci\u00f3n de fotograf\u00edas das s\u00faas aletas dorsais, que son proporcionalmente pequenas, e diferentes en cada individuo.\nO seu ritmo card\u00edaco en momentos de esforzo \u00e9 de tan s\u00f3 18 a 20 pulsaci\u00f3ns por minuto, en contraste coas 120 normais nos humanos en parecidas circunstancias. Nos segmentos m\u00e1is anchos das arterias dunha balena azul, unha persoa alta poder\u00eda permanecer de p\u00e9 (1,80 m de di\u00e1metro).\nO seu pene chega a 4 metros de longo e a 1 metro de di\u00e1metro.\nEcolox\u00eda.\nAs baleas azuis pasan uns oito meses do ano en augas do ant\u00e1rtico, onde encontran abundancia de \"krill\" e durante os meses do inverno migran para augas m\u00e1is c\u00e1lidas onde dan a luz as s\u00faas cr\u00edas.\nPoden vivir at\u00e9 os 90 anos en boas condici\u00f3ns. Por\u00e9n, debido \u00e1 caza, a media de idade \u00e9 de 25 anos.\nSegundo alg\u00fans estudos, os cantos dunha balea azul poder\u00edan ser escoitados e entendidos por outros individuos a unha distancia de 4 000\u00a0km; por\u00e9n, o aumento do ru\u00eddo no mar provocado polas actividades humanas e os seus motores entorpecen esta capacidade.\nA s\u00faa taxa de natalidade \u00e9 moi baixa, xa que lles leva sobre uns 10 anos desenvolverse at\u00e9 a madurez e s\u00f3 te\u00f1en unha cr\u00eda nun per\u00edodo de entre 2 a 5 anos.\nAlimentaci\u00f3n.\nAlim\u00e9ntase fundamentalmente de \"krill\", un pequeno organismo planct\u00f3nico semellante aos camar\u00f3ns, outros pequenos crust\u00e1ceos e alg\u00fans diminutos peixes. Para isto, pos\u00faen varios centos de placas c\u00f3rneas, as barbas ou \"baleas\", a trav\u00e9s das cales filtran a auga do mar e obte\u00f1en o seu alimento que queda atrapado entre estas barbas.\nPerigo de extinci\u00f3n.\nNa actualidade os expertos calculan que s\u00f3 quedan uns 1 000 exemplares. A especie est\u00edvose cazando case at\u00e9 a extinci\u00f3n para obter aceite (fundindo a s\u00faa graxa), a carne e os \u00f3sos."}
{"id": "47223", "revid": "23204", "url": "https://gl.wikipedia.org/wiki?curid=47223", "title": "Condado de Estocolmo", "text": "O Condado de Estocolmo (\"Stockholms l\u00e4n\") \u00e9 un condado ou \"l\u00e4n\" situado na costa do Mar B\u00e1ltico de Suecia. O condado fai fronteira cos condados de Uppsala e S\u00f6dermanland. Tam\u00e9n fai fronteira con M\u00e4laren e o Mar B\u00e1ltico. A s\u00faa capital \u00e9 a cidade de Estocolmo, que tam\u00e9n \u00e9 a capital do estado.\nO resultado das elecci\u00f3ns do Landsting do 2002 foi:"}
{"id": "47228", "revid": "23204", "url": "https://gl.wikipedia.org/wiki?curid=47228", "title": "Condado de Blekinge", "text": "O Condado de Blekinge, ou \"Blekinge l\u00e4n\" \u00e9 un condado ou \"l\u00e4n\" do sur de Suecia. O condado fai fronteira cos condados de Escania, Kronoberg, Kalmar e o Mar B\u00e1ltico. A s\u00faa capital \u00e9 a cidade de Karlskrona. Tr\u00e1tase do condado m\u00e1is pequeno de Suecia, cubrindo s\u00f3 o 0,7% do territorio do pa\u00eds. O condado est\u00e1 formado por cinco concellos."}
{"id": "47229", "revid": "23204", "url": "https://gl.wikipedia.org/wiki?curid=47229", "title": "Condado de Dalarna", "text": "O Condado de Dalarna, ou \"Dalarnas l\u00e4n\" \u00e9 un condado ou \"l\u00e4n\" situado no centro de Suecia, na rexi\u00f3n de Svealand. O condado fai fronteiras cos condados de J\u00e4mtland, G\u00e4vleborg, V\u00e4stmanland, \u00d6rebro e co condado de V\u00e4rmland. O condado de Dalarna tam\u00e9n fai fronteira cos condados noruegueses de Hedmark e S\u00f8r-Tr\u00f8ndelag. O condado est\u00e1 dividido en 15 concellos e a s\u00faa capital \u00e9 a cidade de Falun. No mes de setembro de 2022 o condado ti\u00f1a unha poboaci\u00f3n de 288 446 habitantes. \nA provincia hist\u00f3rica de Dalarna \u00e9 lixeirmente m\u00e1is grande que o condado, xa que incl\u00fae as partes m\u00e1is occidentais do concello de Ljusdal, que pertence ao condado de G\u00e4vleborg.\nAdministraci\u00f3n hist\u00f3rica.\nDivisi\u00f3ns m\u00e1is antigas.\nAs divisi\u00f3ns administrativas no pasado non estaban moi ben definidas. \u00c1s estaba Dalarna baixo o control do alguacil do castelo de V\u00e4ster\u00e5s, e \u00e1s veces baixo o control do seu propio alguacil. Neste sentido, os distritos mineiros (\"bergslager\") tam\u00e9n ti\u00f1an unha posici\u00f3n especial cos seus propios alguac\u00eds (\"bergsfogdar\"), que \u00e1 s\u00faa vez estaban subordinados ao alguacil de Dalarna. En 1533 Gustav Vasa dividiu Dalarna (Tuna l\u00e4n) en dous bailiados (\"f\u00f6gderier\"). As igualci\u00f3ns nestas divisi\u00f3ns chegaron m\u00e1is tarde. Baixo o reinado de Gustavo II Adolfo e a rexencia de Cristina de Suecia, intentouse establecer un condado mineiro (\"bergsl\u00e4n\") especial, que incluir\u00eda aos distritos mineiros de Dalarna e V\u00e4stmanland.\nPor\u00e9n, o instrumento de goberno de 1634 determinou que \"Dalarna e Kopparbergslagen\" constituir\u00edan un condado separado. Este inicialmente non inclu\u00eda todo o condado actual, que foi establecido en 1647 por unha carta real.\nCambios nos l\u00edmites.\nO 1 de xaneiro de 1864 (segundo un decreto do goberno do 13 de novembro de 1863) transfer\u00edse o \"Hamra kapellag\" (posteriormente a congregaci\u00f3n de Hamra) do condado de Kopparberg ao de G\u00e4vleborg. Esta congregaci\u00f3n pertencera anteriormente \u00e1parroquia de Orsa."}
{"id": "47230", "revid": "23204", "url": "https://gl.wikipedia.org/wiki?curid=47230", "title": "Condado de Gotland", "text": "O condado de Gotland (Sueco: \"Gotlands l\u00e4n\") \u00e9 a maior illa de Suecia e do mar B\u00e1ltico. A illa est\u00e1 situada \u00f3 leste de Suecia e \u00f3 norte de Polonia. \u00c9 tam\u00e9n un condado de Suecia. A s\u00faa capital e maior cidade \u00e9 Visby, que ten o redor de 23 600 habitantes. Visby \u00e9 unha antiga cidade hanse\u00e1tica fundada no s\u00e9culo X, ornada de muros e edificios practicamente intactos.\nA principal fonte de ingresos da illa \u00e9 o agro, xunto co procesamento de alimentos, o turismo, servizos de tecnolox\u00eda da informaci\u00f3n o dese\u00f1o e algunhas industrias pesadas como a fabricaci\u00f3n de cemento a partir de pedra calcaria extra\u00edda localmente. Dende un punto de vista militar, a illa ocupa unha posici\u00f3n estrat\u00e9xica no mar B\u00e1ltico.\nEtimolox\u00eda.\nGotland recibiu o seu nome do probo dos gutar, cuxa ra\u00edz \"gut-\" probablemente proceda da lingua protoxerm\u00e1nica co significado de derramar, posiblemente como unha designaci\u00f3n para os homes e formalmente id\u00e9ntica ao nome do pobo goter (os godos). O nome orixinal da illa era Gutland, (\"a\") \"kutlandi\" no s\u00e9culo XI con escritura r\u00fanica, que en alfabeto latino converteuse en \"a Gutlandi\". A zona menci\u00f3nase no Documento de Florencia, que ten a s\u00faa orixe en 1103, na s\u00faa forma latina \"Gutlandia\".\nNo s\u00e9culo XIV escrib\u00edase o nome como \"Gutland\". O prefixo indica \"gutar\" e o sufixo \u00e9 'land', que pode traducirse como terra, reino ou incluso como illa. Tanto en sueco como en dinamarqu\u00e9s asimilouse na lingua falada \"tl\" como \"ll\" dando lugar \u00e1 forma Gulland.\nHistoria.\nPrehistoria.\nDurante a Idade de Pedra Gotland estivo poboada por cazadores de focas e pescadores. Un asentamento atopar\u00edase en Stora F\u00f6rvar, na illa de Stora Karls\u00f6, onde se atoparon restos de 9 200 anos de antig\u00fcidade. Outro estar\u00eda en Ajvideboplatsen, na costa de Eksta fronte \u00e1s illas Karls\u00f6. No norte da illa, no socken de Stenkyrka, atopouse un esqueleto dun home que ter\u00eda entre 7 000 e 9 000 anose que no presente se est\u00e1 exposto no museo de Visby.\nA illa ten numerosos restos da Idade de Bronce e da Idade de Ferro, as\u00ed como do per\u00edodo das grandes migraci\u00f3ns. Hai grandes campos de tumbas por exemplo en Trullhalsar e G\u00e5lrum. Numerosos t\u00famulos da Idade de Bronce, chamados en gutniska \"rojr\", por toda a illa, sendo o m\u00e1is grande o Uggarde rojr, de 50 metros de di\u00e1metro e 7 de altura. Tam\u00e9n son habituais os barcos de pedra da Idade de Bronce, entre os que destacan os de Gnisv\u00e4rd e Gannarve.\nA posici\u00f3n da illa no medio do mar B\u00e1ltico fixo que Goltalnd se convertese moi pronto nunha terra de mari\u00f1eiros. Xa dende principios da Idade de Ferro atop\u00e1ronse achados que proban o contacto dos seus habitantes con terras distantes.\nA partir do s\u00e9culo VIII levant\u00e1ronse en Gotland unha gran cantidade de pedras pintadas (bildstenar) \u00fanicas, que a mi\u00fado amosan barcos de vela con tripulaci\u00f3ns equipadas con espadas e escudos. Nelas aparece a vida coti\u00e1 dos viquingos chegando a ser chamadas \"c\u00f3mics antigos\" polos investigadores.\nDurante a era viquinga Gotland converteuse nunha das zonas m\u00e1is ricas do norte de Europa. Os labregos comerciantes da illa levaron a cabo un extensivo comercio entre o leste e o oeste de Europa. Os labregos gotlandeses ti\u00f1an os seus propios asentamentos comerciais en N\u00f3vgorod, chamado Gutag\u00e5rd, e en Londres.\nOs gotlandeses ti\u00f1an practicamente o monopolio do comercio de pel de inverno de esqu\u00edo, que era moi codiciada polas casas reais de toda Europa, e doutros produtos do leste como a cera de abellas. Da inmensa riqueza dos labregos comerciantes de Gotland son testemu\u00f1os a gran cantidade de tesouros de ouro e prata enterrados na illa (atop\u00e1ronse m\u00e1is de 700). O tesouro de prata da era viquinga de Spillingsskatten, atopado en 1999, estaba formado por 14 000 moedas. Pesaba 67 quilos e tr\u00e1tase do maior tesouro de prata da \u00e9poca viquinga do mundo.\nOutra proba da riqueza dos gotlandeses son as 95 igrexas de pedra, coa s\u00faa casa reitoral e algunhas delas con \"kastal\" (torres defensivas), que os habitantes de Gotland constru\u00edron gradualmente dende prncipios do s\u00e9culo XII ata mediados do s\u00e9culo XIV.\nIdade Media.\nDurante o s\u00e9culo XII os gotlandeses comezaron a formalizar as s\u00faas conexi\u00f3ns co mundo exterior, tanto a trav\u00e9s do comercio (asin\u00e1ronse varios tratados comerciais, como por exemplo coa cidade alem\u00e1 de L\u00fcbeck) como a trav\u00e9s da emerxente organizaci\u00f3n eclesi\u00e1stica, pasando a formar parte da diocese de Link\u00f6ping ao redor do ano 1130. Nese tempo comezouse tam\u00e9n a cu\u00f1ar moeda propia con modelos de moedas alem\u00e1s e frisias contempor\u00e1neas.\nA mediados do s\u00e9culo XII Visby comezou a medrar como cidade e como lugar de comercio. Por\u00e9n, a primeira menci\u00f3n escrita da cidade data de ao redor do ano 1225 na Cr\u00f3nica de Henrique de Livonia onde \u201dWysbu\u201d \u00e9 mencionado como porto para peregrinos alem\u00e1ns. Inicialmente a cidade era totalmente gotlandesa, pero co tempo converteuse nun lugar de reuni\u00f3n para \"moitas xentes\", como di o prefacio da lei da cidade de Visby. Os m\u00e1is numerosos eran os alem\u00e1ns, e Visby converteuse en membro da Liga Hanse\u00e1tica. \nDurante moito tempo Visby foi l\u00edder en pol\u00edtica comercial para unha gran parte do norte de Europa. Co tempo a cidade converteuse nun perigoso competidor para o comercio rural da illa. A divisi\u00f3n foi tam\u00e9n causada probablemente pola gran poboaci\u00f3n alem\u00e1 de Visby, que eran naturalmente m\u00e1is leais aos seus irm\u00e1ns alem\u00e1ns que \u00e1 poboaci\u00f3n gotlandesa. A muralla de Visby, que comezou a constru\u00edrse ao redor do ano 1250, ti\u00f1a como prop\u00f3sito principal protexer a cidade do resto da illa. Os conflitos entre Visby e as zonas rurais levaron finalmente a unha guerra civil en 1288.\nA finais do s\u00e9culo XIII e principios do XIV o poder central sueco intentou conectar Gotland co reino de Svea. No ano 1285 Magnus Ladul\u00e5s, representante de 23 cidades hanse\u00e1ticas, reuniuse no castelo de Kalmar. Na reuni\u00f3n chegouse a un acordo para que Gotland pertencese a Suecia, pero na pr\u00e1ctica a influencia do goberno central non se fixo moi evidente na illa. En 1313 \u00c5r 1313 o rei Birger Magnusson iniciou unha serie de guerras contra Gotland para forzar aos seus habitantes a pagar m\u00e1is impostos. Un ex\u00e9rcito de labregos gotland\u00e9s derrotou ao rei na batalla do outeiro de R\u00f6cklinge, no socken de L\u00e4rbro.\nNo s\u00e9culo XIV o auxe do comercio en Gotland e Visby comezou a declinar por diversos motivos. L\u00fcbeck converteuse nun porto comercial m\u00e1is importante e o monopolio comercial gotland\u00e9s no leste esvaeceuse. Ao redor de 1350 chegou a peste negra \u00e1 illa, e en 1361 desembarcou o rei dan\u00e9s Valdemar Atterdag na costa oeste, e finalmente esmagou ao pobremente equipado ex\u00e9rcito de labregos de Gotland nunha sanguenta batalla f\u00f3ra das murallas de Visby. A cidade abrir\u00eda as s\u00faas portas e ser\u00eda saqueada polos daneses, a\u00ednda que as fontes hist\u00f3ricas son pouco claras ao respecto. O que \u00e9 claro \u00e9 que debido \u00e1 combinaci\u00f3n destes dous \u00faltimos factores a poboaci\u00f3n de Gotland reduc\u00eduse drasticamente. Iniciouse ent\u00f3n un longo per\u00edodo de decadencia na illa. \nA finais do s\u00e9culo XIV Gotland converteuse nun refuxio para piratas, os chamados Irm\u00e1ns das vituallas que en 1394 e estableceron o seu cuartel xeral en Visby. Durante moito tempo a illa converteuse nunha peza importante no xogo pol\u00edtico n\u00f3rdico. Visby foi conquistada varias veces pola Orde Teut\u00f3nica, polas tropas da ra\u00ed\u00f1a Margarida Valdemarsdotter, de Erico de Pomerania, de Cristovo de Baviera, e de Carlos VIII de Suecia. No ano 1525 L\u00fcbeck incendiou unha gran parte de Visby.\n\u00c9poca sueca.\nCo tratado de paz de Br\u00f6msebro Gotland volveuse sueca en 1645. O castelo de Visborg en Visby, que fora moitas veces o punto de partida dos piratas que operaban na illa, foi demolido polos daneses cando por segunda e derradeira vez renunciaron \u00e1 illa en favor dos suecos en 1679. A pesar da unificaci\u00f3n con Suecia a illa mantivo a s\u00faa decadencia. \nVisby, fortemente devastada, comezou a reconstru\u00edrse a finais do s\u00e9culo XVII, pero o seu rol como porto comercial internacional rematara moito tempo atr\u00e1s. Outras partes da illa sufr\u00edan illamento e pobreza. Durante o s\u00e9culo XIX comezou a desenvolverse a agricultura e dren\u00e1ronse os vastos pantanos da illa. Cara finais de s\u00e9culo Visby comezou a industrializarse e constru\u00edronse unha serie de li\u00f1as de ferrocarril na illa.\nO s\u00e9culo XX estivo marcado por unha crecente industrializaci\u00f3n, pero finalmente a industria do turismo f\u00edxose predominante. Gotland comezou a ser un popular destino tur\u00edstico entre a sociedade sueca a finais do s\u00e9culo XIX debido a que a princesa Ux\u00eda viviu en V\u00e4sterhejde, no oeste da illa, a partir da d\u00e9cada de 1860. Na d\u00e9cada de 1910 constru\u00edronse grandes vilas de ver\u00e1n na vila de Ljugarn, e en 1955 fundouse o pobo de vacaci\u00f3ns de Vitv\u00e4rs, o primeiro do seu tipo na illa.\nEn 1969 rodouse nunha das s\u00faas casas a internacionalmente famosa serie infantil de televisi\u00f3n \"Pippi Mediaslongas\".\nNatureza e xeograf\u00eda.\nA natureza da illa difer\u00e9nciase considerablemente do resto de Suecia. Isto d\u00e9bese en parte \u00e1 s\u00faa situaci\u00f3n illada e a unha posterior racionalizaci\u00f3n da agricultura e silvicultura con respecto \u00e1 Suecia continental. Por\u00e9n, o factor m\u00e1is importante \u00e9 o leito inf\u00e9rtil de calcaria, que creou as condici\u00f3ns para unha especie de flora moi especial.\nXeomorfolox\u00eda e xeolox\u00eda.\nA historia de Gotland rem\u00f3ntase ata hai uns 400 mill\u00f3ns de anos, ata o per\u00edodo co\u00f1ecido como sil\u00farico. Nesa \u00e9poca Suecia atop\u00e1base preto do ecuador e Gotland estaba nunha contorna de arrecife de coral tropical nun mar c\u00e1lido e pouco profundo rico en especies animais, como por exemplo crinoideos, braqui\u00f3podos e trilobites.\nOrganismos mortos e lodos almacen\u00e1ronse ao redor do arrecife durante mill\u00f3ns de anos, que xunto cos corais formaron un leito rochoso principalmente de calcaria e marga. O leito rochoso de Gotland \u00e9 polo tanto moi rico en f\u00f3siles.\nA illa obtivo forma actual a partir do xeo e a auga durante e despois da \u00faltima glaciaci\u00f3n. Na parte oeste da illa el\u00e9vanse en moitas secci\u00f3ns grandes cant\u00eds. Nalg\u00fans lugares estes at\u00f3panse baixo a superficie do mar e forman os chamados \"pallkanter\", f\u00f3ra dos cales a profundidade pode ser moi grande. O lado leste \u00e9 principalmente chan, con praias pouco profundas. O punto m\u00e1is alto \u00e9 Lojsta hed, que se atopa no medio da illa e ten unha altura de 83 metros sobre o nivel do mar.\nFlora e fauna.\nNa illa suc\u00e9dense un tipo de paisaxe que consiste nunha fina capa de vexetaci\u00f3n sobre un leito de calcaria que non \u00e9 apto para a agricultura (\"alvar\") e terreo rochoso, bosques de pi\u00f1eiros de baixo crecemento e prados, e terreos de cultivo e pasto. No pasado a paisaxe de Gotland estaba fortemente marcada por unha serie de pantanos moi extensos. A meirande parte deles dren\u00e1ronse durante os s\u00e9culos XVIII e XIX e eses terreos pasaron a usarse como terreos de cultivo. No presente a\u00ednda quedan varios lagos na illa (\"tr\u00e4sk\"), destacando o Tingst\u00e4de tr\u00e4sk e o B\u00e4ste tr\u00e4sk.\nAs ribeiras do mar est\u00e1n formadas por cantos rolados, diques naturais de pedra e \"rauks\", alternados con longas e populares praias de area.\nA vexetaci\u00f3n \u00e9 rica con, entre outras cousas, moitas especies de orqu\u00eddeas. O clima t\u00e9pedo favorece a moitas plantas pouco com\u00fans, e os bordos das estradas en flor de Gotland son moi famosos.\nA vida das aves \u00e9 intensa en Gotland, destacando a \u00fanica monta\u00f1a de paxaros en todo o B\u00e1ltico en Lilla Karls\u00f6 e Stora Karls\u00f6. Nestas d\u00faas illas hai grandes colonias de araos dos cons, araos romeiros e araos de \u00e1 branca. M\u00e1is de 250 especies te\u00f1en sido observadas nese perqueno arquip\u00e9lago, e unhas 60 reprod\u00facense al\u00ed. Outras especies habituais son o eider, o pentumeiro de \u00e1 branca, a gaivota arx\u00e9ntea e a gaivota escura.\nHai tam\u00e9n colonias de pinn\u00edpedes no norte de F\u00e5r\u00f6 e en Lilla Karls\u00f6. En Gotland non hai algunhas especies de mam\u00edferos habituais en outras partes de Suecia, como alces, teixugos ou donicelas. Na actualidade tampouco hai porcos bravos na illa. Particulares introduciron corzos e no presente na illa hai unha colonia destes animais que medra moi rapidamente.\nClima.\nO clima da illa \u00e9 oce\u00e1nico. A temperatura \u00e9 relativamente estable ao longo do ano grazas \u00e1 s\u00faa situaci\u00f3n no mar B\u00e1ltico, con primaveras frescas pero outonos e invernos suaves. Gotland \u00e9 unha das zonas suecas con m\u00e1is horas de sol. A temperatura media anual da illa \u00e9 de +6,5 \u00b0C e as temperaturas m\u00e1is extremas rexistradas foron de 35,2 \u00b0C e \u221232,8 \u00b0C, as d\u00faas medidas en Buttle, no centro de Gotland.\nAdministraci\u00f3n.\nAs provincias tradicionais de Suecia xa non te\u00f1en prop\u00f3sitos administrativos ou pol\u00edticos no presente, pero son entidades hist\u00f3ricas e culturais. Por\u00e9n, no caso de Gotland, debido \u00e1 s\u00faa posici\u00f3n insular, tanto o condado administrativo (\"l\u00e4n\"), Condado de Gotland, como o municipio (\"kommun\"), Municipio de Gotland, cobren o mesmo territorio que a provincia. Ademais, a diocese de Visby tam\u00e9n coincide coa provincia.\nTradicionalmente Gotland estivo dividida en 92 \"sockens\" (unidade cun car\u00e1cter semellante ao dunha parroquia). O 1 de xaneiro de 2016 todos os \"sockens\" foron reconstitu\u00eddos en distritos, \u00e1reas administrativas cos mesmos l\u00edmites que as antigas unidades."}
{"id": "47231", "revid": "5863", "url": "https://gl.wikipedia.org/wiki?curid=47231", "title": "Ricardo Samper", "text": "Ricardo Samper e Ib\u00e1\u00f1ez, nado en Valencia o 25 de agosto de 1881 e finado en Xenebra o 27 de outubro de 1938, foi un avogado e pol\u00edtico republicano espa\u00f1ol.\nTraxectoria.\nFoi militante do Partido de Uni\u00f3n Republicana Autonomista, fundado por Vicente Blasco Ib\u00e1\u00f1ez. Concelleiro da s\u00faa vila natal entre 1911 e 1920 e alcalde entre 1920 e 1923, durante a II Rep\u00fablica foi elixido deputado polo Partido Republicano Radical de Alejandro Lerroux.\nTras a entrada no goberno dos radicais nas elecci\u00f3ns do 19 de novembro de 1933, ocupou a carteira de Traballo e posteriormente a de Industria e Comercio. Foi nomeado presidente do Goberno o 28 de abril de 1934, tras a dimisi\u00f3n de Lerroux, motivada pola negativa inicial do presidente da Rep\u00fablica, Alcal\u00e1 Zamora a asinar o decreto polo que se amnistiaba os militares implicados no intento de golpe de estado de Sanjurjo en 1932. S\u00f3 permaneceu cinco meses \u00e1 fronte do goberno, dimitindo o 4 de outubro do mesmo ano 1934, tras perder o apoio da CEDA, por mor da, a xu\u00edzo do presidente dese partido Gil Robles, debilidade do seu goberno fronte os problemas sociais. No goberno que o sucede, presidido novamente por Lerroux foi designado Ministro de Estado, mais dimite o 16 de novembro ao serlle atribu\u00eddas, pola CEDA, xunto co Ministro de la Guerra Diego Hidalgo, supostas responsabilidades en relaci\u00f3n coa revoluci\u00f3n de 1934.\nEn 1936, ao estalar a sublevaci\u00f3n militar, marcha a Xenebra (Su\u00edza), de onde xa non volver\u00eda, falecendo nesa cidade helv\u00e9tica.\nO 2 de decembro de 2008, a neta de Ricardo Samper Ib\u00e1\u00f1ez, Elena Enguix Samper presentou en Valencia un libro de memorias do seu av\u00f3."}
{"id": "47232", "revid": "89787", "url": "https://gl.wikipedia.org/wiki?curid=47232", "title": "Gonzalo L\u00f3pez Abente", "text": "Gonzalo Francisco L\u00f3pez Abente, nado en Mux\u00eda o 24 de marzo de 1878 e finado na mesma vila o 23 de xullo de 1963, foi un escritor en lingua galega que cultivou o xornalismo, a narrativa, o teatro e a poes\u00eda, baseando na Costa da Morte boa parte da s\u00faa obra. Dirixiu a Irmandade da Fala de Mux\u00eda. En 1971 foi homenaxeado no D\u00eda das Letras Galegas.\nTraxectoria.\nFoi fillo de Francisco L\u00f3pez Garc\u00eda, capit\u00e1n da mari\u00f1a mercante e armador, e Xulia Abente Lago. Estaba emparentado por li\u00f1a materna con Eduardo Pondal, pois Gonzalo era neto de Leandro Abente, m\u00e9dico de Mux\u00eda e irm\u00e1n da nai de Pondal. Estudou o bacharelato en Santiago de Compostela rematando en 1893 e despois a carreira de Dereito, licenci\u00e1ndose en 1899. Viaxou por Francia, B\u00e9lxica e Pa\u00edses Baixos, pero pasou a maior parte da vida en Mux\u00eda dedicado aos negocios bancarios. Colaborou na prensa local e comarcal e chegou a dirixir \"El Eco de Mug\u00eda\". En 1909 casou con Balbina Abente Myszkovski \u2014filla do seu t\u00edo Victorino Abente Lago\u2014 que finou ao dar a luz en 1910, con vinte e seis anos de idade.\nComo autor po\u00e9tico, sit\u00faase nos seus libros anteriores \u00e1 guerra civil (\"Escuma na ribeira\", \"Alento de raza\" e \"D'Outono\") na escola do \"Poeta da Raza\", Ram\u00f3n Cabanillas. Como narrador, ga\u00f1ou en 1919 a \u00fanica edici\u00f3n do Premio de Literatura d' \"A Nosa Terra\" coa novela \"O deputado de Beiramar\". O 20 de febreiro de 1921, estreou a s\u00faa \u00fanica peza teatral, \"Mar\u00eda Rosa\", correndo a representaci\u00f3n a cargo do Cadro de Declamaci\u00f3n das Irmandades da Fala da Coru\u00f1a. Tr\u00e1tase dunha novela naturalista, valiosa non tanto por supor unha renovaci\u00f3n est\u00e9tica sen\u00f3n pola s\u00faa tem\u00e1tica feminista.\nL\u00f3pez Abente foi integrante das Irmandades da Fala e do Seminario de Estudos Galegos e presidente da Asociaci\u00f3n de Escritores de Galicia. Colaborou en revistas e peri\u00f3dicos: \"El Noroeste\", \"A Nosa Terra\", \"N\u00f3s\", \"Rexurdimento\", \"Ronsel\" e \"Lar\".\nCo triunfo do bando franquista foi depurado do seu posto de traballo como xu\u00edz municipal suplente. Conta diso d\u00e1 o seu expediente de incautaci\u00f3n.\nO 27 de xullo de 1941 ingresou na Real Academia Galega, a proposta de Manuel Cas\u00e1s Fern\u00e1ndez, Alejandro Barreiro Noya e \u00c1ngel del Castillo, co discurso \"A terra e a poes\u00eda de Eduardo Pondal\", presentado o 27 de xullo de 1941.\nEn 1963 viron a luz tres libros m\u00e1is de poes\u00eda da s\u00faa autor\u00eda: \"Nemancos\", \"Cintileos nas ondas\" e \"Decr\u00faa\" (este \u00faltimo p\u00f3stumo)."}
{"id": "47233", "revid": "15490", "url": "https://gl.wikipedia.org/wiki?curid=47233", "title": "Francisco Silvela", "text": "Francisco Silvela y de Le Villeuze, nado en Madrid o 15 de decembro de 1843 e finado na mesma cidade o 29 de maio de 1905 foto un historiador, avogado e pol\u00edtico espa\u00f1ol. Entre 1899 e 1903 ocupou d\u00faas veces a presidencia do Consello de Ministros. Silvela tam\u00e9n foi un destacado ensa\u00edsta e escritor que editou obras hist\u00f3ricas, xur\u00eddicas, ensaios e colaborou en publicaci\u00f3ns como \"La \u00c9poca\", \"La Revista de Espa\u00f1a\", \"El Imparcial\" e \"El Tiempo\". Pertenceu as Reais Academias Espa\u00f1ola, de Ciencias Morais e Pol\u00edticas e de Xurisprudencia e Lexislaci\u00f3n.\nTraxectoria.\nEra fillo do ilustre avogado Francisco Agust\u00edn Silvela, ministro de Gobernaci\u00f3n e de Graza e Xustiza, Vicepresidente do Congreso e Maxistrado do Tribunal Supremo.\nEstudou Dereito na Universidade Central de Madrid e ingresou na Academia de Xurisprudencia en 1862. Iniciou a s\u00faa actividade pol\u00edtica como deputado nas Cortes Constitu\u00edntes de 1870, representando de \u00c1vila, adscrib\u00edndose ao grupo conservador de C\u00e1novas del Castillo. Non participou en actividades pol\u00edticas durante todo o sexenio revolucionario, rexeitando calquera cargo pol\u00edtico durante o reinado de Amadeu de Savoia e na Primeira Rep\u00fablica.\nCoa Restauraci\u00f3n borb\u00f3nica en Espa\u00f1a foi nomeado ministro de Gobernaci\u00f3n no gabinete de Mart\u00ednez Campos en 1879, logo de se ter ocupado da Subsecretar\u00eda dese Ministerio desde 1875. Introduciu reformas no sistema de beneficencia que suscitar\u00edan a oposici\u00f3n de Romero Robledo. Destacou polas s\u00faas disidencias no seo do conservadorismo da Restauraci\u00f3n, movemento desde o cal defend\u00eda un r\u00e9xime pol\u00edtico parlamentario constitucional. Discrepou con C\u00e1novas ao rexeitar o sistema de quenda pol\u00edtica, baseado no caciquismo e na fraude electoral, e rexeitou o sistema pol\u00edtico canovista como decadente e carente de moralidade. Cando se produciu a ruptura entre Robledo e C\u00e1novas, a ra\u00edz do asinamento do Pacto do Pardo (1895), co establecemento da\nquenda pol\u00edtica co l\u00edder liberal Sagasta en 1881, Silvela converteuse no lugartenente do l\u00edder conservador.\nEn 1885 foi nomeado Ministro de Graza e Xustiza.\nNo goberno de C\u00e1novas de 1890, ocupar\u00eda o posto de Ministro de Gobernaci\u00f3n, pero ante a reconciliaci\u00f3n entre Robledo e o l\u00edder conservador preferiu dimitir, formando un novo grupo disidente: os \"silvelistas\"; cun programa no que unha parte importante era a reforma total do goberno municipal, como base para crear unha moralidade pol\u00edtica que impedise o funcionamento do caciquismo e o uso da pol\u00edtica local para fins electoralistas. Pretendeu realizar un proxecto rexeneracionista desde arriba, que despois ser\u00eda continuado por Antonio Maura.\nDespois da morte de C\u00e1novas en 1897, Silvela foi nomeado xefe indiscutido do Partido Conservador.\nEntre 1899 e 1903 ocupou d\u00faas veces a presidencia do Consello de Ministros, incorporando no seu gabinete figuras da categor\u00eda de Villaverde, Polavieja, Maura o Dato. No seu primeiro goberno acumulou tam\u00e9n a carteira de Estado e no segundo a de Mari\u00f1a.\nNo 1903 retirouse definitivamente da vida pol\u00edtica, non sen antes designar a Antonio Maura como o seu sucesor."}
{"id": "47240", "revid": "89787", "url": "https://gl.wikipedia.org/wiki?curid=47240", "title": "Elecci\u00f3ns municipais no Carballi\u00f1o", "text": "Estes foron os resultados das elecci\u00f3ns municipais no concello do Carballi\u00f1o dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas no Carballi\u00f1o desde a aprobaci\u00f3n da Constituci\u00f3n de 1978."}
{"id": "47243", "revid": "23204", "url": "https://gl.wikipedia.org/wiki?curid=47243", "title": "Irm\u00e1ns Grimm", "text": "Jacob e Wilhelm Grimm foron dous irm\u00e1ns alem\u00e1ns, co\u00f1ecidos polas s\u00faas colecci\u00f3ns de contos populares e contos infant\u00eds e polos seus traballos de ling\u00fc\u00edstica, en particular os relacionados cos cambios fon\u00e9ticos na historia das linguas xerm\u00e1nicas. S\u00faa \u00e9 a denominada Lei de Grimm e seu \u00e9 o primeiro gran dicionario do alem\u00e1n est\u00e1ndar: o \"Deutsches W\u00f6rterbuch\". Entre os contos m\u00e1is famosos publicados por eles est\u00e1n os cl\u00e1sicos do x\u00e9nero como \"Hansel e Gretel\", \"Cincenta\", \"Carapuchi\u00f1a vermella\", \"O pr\u00edncipe ra\", \"Polgari\u00f1o\" e \"Brancaneve e os sete anani\u00f1os\".\nTraxectorias.\nJakob Ludwig Karl Grimm e Wilhem Karl Grimm naceron en 1785 e en 1786, respectivamente, en Hanau preto de Frankfurt. Os Grimm foron unha familia composta de nove fillos, oito homes e unha muller. Seu pai era avogado e \u00e1 s\u00faa morte abandonaron a residencia no campo e mud\u00e1ronse a Kassel, onde asistiron \u00f3 Friedrichs Gymnasium en Kassel. Os dous estudar\u00edan con posterioridade Dereito, a mesma carreira c\u00f3 seu pai na Universidade de Marburg.\nComezan os seus estudos filol\u00f3xicos e ling\u00fc\u00edsticos cando te\u00f1en pouco m\u00e1is de vinte anos. As s\u00faas investigaci\u00f3ns culminan na Lei de Grimm e nas edici\u00f3ns de contos populares e de fadas que os far\u00edan c\u00e9lebres para a historia. As colecci\u00f3ns de contos foron basicamente un produto suced\u00e1neo que ti\u00f1a como obxectivo os seus estudos ling\u00fc\u00edsticos pero a\u00ednda as\u00ed foron os contos os que lles reportar\u00edan a maior popularidade no seu tempo. En 1812, os Irm\u00e1ns Grimm publicaron o primeiro volume con 86 contos. O segundo volume con 70 contos apareceu en 1814. Tal foi o \u00e9xito que en 1819 a Universidade de Marburg far\u00edaos doutores honorarios. A recollida de contos comezara entre a xente de Hesse a comezos de 1800.\nEn 1825 Wilhelm casou con Henriette Dorothea Wild. En 1830 os dous irm\u00e1ns est\u00e1n en G\u00f3tinguen, onde traballan como profesores da universidade. Sete anos m\u00e1is tarde con outros cinco colegas ser\u00e1n expulsados por protestaren contra a abolici\u00f3n da constituci\u00f3n do estado de Hannover polo rei Ernesto Augusto I. O grupo pasar\u00eda a ser co\u00f1ecido nos estados alem\u00e1ns como \"Os sete de G\u00f3tinguen\".\nJakob e Wilhelm retornar\u00edan a Kassel por pouco tempo pois ser\u00edan chamados a Berl\u00edn polo rei de Prusia. En 1838 comezan a traballar no \"Deutsches W\u00f6rterbuch\", o Dicionario Alem\u00e1n, un dicionario hist\u00f3rico-etimol\u00f3xico, de memoria perdurable coma case t\u00f3dalas obras que se impuxeron. Nos dez anos seguintes, os Grimms dimiten dos seus postos na Universidade de Berl\u00edn e dedican as s\u00faas vidas \u00e1 compilaci\u00f3n desta magna obra lexicogr\u00e1fica que acabar\u00eda tendo 32 volumes. Os Grimms non viviron tempo abondo para poderen ver a edici\u00f3n completa do dicionario.\nWilhelm Grimm morreu o 16 de decembro de 1859 e Jacob Grimm o 20 de setembro de 1863. Est\u00e1n enterrados en St Matth\u00e4us Kirchhof Cemetery en Sch\u00f6neberg, un barrio de Berl\u00edn.\nOs contos en galego.\nPracticamente todos os contos dos irm\u00e1ns Grimm foron traducidos ao galego."}
{"id": "47244", "revid": "1131", "url": "https://gl.wikipedia.org/wiki?curid=47244", "title": "Deutsches W\u00f6rterbuch", "text": "O Deutsches W\u00f6rterbuch \u00e9 un dos m\u00e1is importantes dicionarios etimol\u00f3xicos da lingua alem\u00e1. Tr\u00e1tase dun dicionario en 33 volumes con etimolox\u00edas e exemplos de uso do l\u00e9xico alem\u00e1n. O t\u00edtulo, traducido literalmente \u00f3 galego, significa \"Dicionario Alem\u00e1n\".\nFoi comezado polos Irm\u00e1ns Grimm en 1838. Cando se completou en 1961, o dicionario constaba de 350.000 entradas principais. En 1971 publicouse o \u00faltimo volume, que consist\u00eda nun suplemento con referencias."}
{"id": "47248", "revid": "6939", "url": "https://gl.wikipedia.org/wiki?curid=47248", "title": "Lev Tolstoi", "text": "O conde Lev Nikolaevich Tolstoi (en , [l\u02b2\u025bv n\u026ak\u028claj\u026av'\u026at\u0255 t\u028cl\u02c8stoj] AFI), co\u00f1ecido en occidente tam\u00e9n como Le\u00f3n ou Leo Tolstoi, nado en Iasnaia Poliana o 9 de setembro de 1828 e finado en Astapovo o 20 de novembro de 1910, foi un escritor, fil\u00f3sofo, anarquista cristi\u00e1n, pacifista, reformador educativo e pensador moral ruso moi influente na literatura e pol\u00edtica do seu pa\u00eds. Xunto a Fi\u00f3dor Dostoievski, Tolstoi foi un dos grandes da literatura rusa do s\u00e9culo XIX.\n\u00c9 considerado un dos novelistas m\u00e1is importantes da historia da literatura, particularmente polas s\u00faas obras mestras \"Voina i mir\" (en galego, \"Guerra e Paz\") e \"Anna Karenina\", libros que son dous dos representantes senlleiros da ficci\u00f3n realista. Como fil\u00f3sofo moral destaca pola s\u00faa idea de resistencia non violenta expresada no seu traballo \"Ts\u00e1rstvo B\u00f3zhiye vnutr\u00ed vas (no ruso pre-reformista\": \"\u0426\u0430\u0440\u0441\u0442\u0432\u043e \u0411\u043e\u0436\u0456\u0435 \u0432\u043d\u0443\u0442\u0440\u0438 \u0432\u0430\u0441\u044a\"; no ruso post-reforma: \"\u0426\u0430\u0440\u0441\u0442\u0432\u043e \u0411\u043e\u0436\u0438\u0435 \u0432\u043d\u0443\u0442\u0440\u0438 \u0432\u0430\u0441\"; en galego, \"O reino de Deus est\u00e1 dentro de ti\") \"mesmo\" que influ\u00edu en Mohandas K. Gandhi, Martin Luther King e James Bevel. \nTolstoi tam\u00e9n se converteu nun firme defensor do xeorxismo, a filosof\u00eda econ\u00f3mica de Henry George, que incorporou na s\u00faa obra, particularmente en \"Voskresenie\" (\"Resurrecci\u00f3n\"). As\u00ed mesmo, foi un forte defensor da lingua internacional esperanto.\nTraxectoria.\nPrimeiros anos.\nLev (na s\u00faa familia pronunciaron sempre o seu nome como \"Liov\") Nikolaievich Tolstoi naceu na propiedade familiar de Iasnaia Poliana, na gobernaci\u00f3n de Tula, na Rusia central o 28 de agosto (9 de setembro segundo o calendario xuliano) de 1828. A familia Tolstoi era unha antiga familia nobre rusa, que conectaba os seus devanceiros co m\u00edtico nobre lituano Indris. A nai morreu cando Lev non cumprira a\u00ednda os dous anos. En 1837 a familia mudouse a Moscova, para preparar a entrada do fillo m\u00e1is vello na universidade. Pouco despois morreu, por\u00e9n inesperadamente, o pai, o que provocou a volta dos fillos m\u00e1is novos a Iasnaia Poliana, onde quedaron so a tutela da t\u00eda paterna, a condesa A. M. Osten-Saken e de T.A. Ergolskoi. Lev Tolstoi permaneceu en Iasnaia Poliana ata a morte da condesa Osten-Saken no ano 1840, data na que os nenos foron trasladados a Kaz\u00e1n, esta vez tutelados pola irm\u00e1 do seu pai, P. I. Iushkova. Este per\u00edodo da s\u00faa vida recolleuno Tolstoi no seu libro \"Detstvo\" (\"Infancia\").\nA casa de Iushkova, era un dos puntos preferidos de reuni\u00f3n da boa sociedade de Kaz\u00e1n. \u201cA mi\u00f1a boa t\u00eda, contou Tolstoi en \"Ispoved\" (\"Confesi\u00f3n\"), sempre afirmaba que o que m\u00e1is desexar\u00eda para min era que me relacionara cunha muller casada: \"rien ne forme un jeune homme comme une liason avec un femme comme il faut\" (para formar a un home novo, non hai coma unha relaci\u00f3n amorosa cunha muller xeitosa)\u201d. Neste ambiente mundano, comezan a manifestarse as contradici\u00f3ns da natureza de Tolstoi. O seu esaxerado amor propio fac\u00edalle desexar apaixoadamente destacar na boa sociedade, facerse cunha reputaci\u00f3n de home de mundo. Na s\u00faa contra xogaban o seu escaso atractivo f\u00edsico e a s\u00faa timidez. A un tempo manif\u00e9stanse as tensi\u00f3ns internas causadas pola s\u00faa procura dun estrito ideal de moralidade. As \u201cgrandes cuesti\u00f3ns da existencia\u201d, a morte, a felicidade, Deus, o amor, a eternidade tortur\u00e1rono durante esta \u00e9poca da vida. O contraste entre a brillante vida mundana na que se desenvolve e as s\u00faas preocupaci\u00f3ns \u00edntimas deron lugar, nas s\u00faas propias palabras \u201c\u00f3 costume da continua an\u00e1lise moral, que destru\u00eda a frescura dos sentimentos e a claridade do pensamento (\"Iunost\"). Os sucesos desta \u00e9poca rec\u00f3llense nas obra \"Otrochestvo\" (\"Adolescencia\") e \"Iunost\" (\"Xuventude\").\nEducaci\u00f3n.\nO seu primeiro educador foi o algo rudo instrutor franc\u00e9s St. Thomas, que foi substitu\u00eddo polo amable alem\u00e1n Reselman (Karl Karlovich na obra \"Detstvo\"). En 1843, con 15 anos Tolstoi entrou na Universidade de Kaz\u00e1n, que po\u00f1\u00eda poucas dificultades para admitir \u00f3s fillos de boa familia. O nivel educativo da instituci\u00f3n era baix\u00edsimo. Os profesores eran ou estranxeiros incultos que mesmo non falaban o ruso, ou rusos ignorantes e arribistas. Tolstoi pasou dous anos na facultade de linguas orientais e outros dous na de dereito, nos que se interesou m\u00e1is pola procura dos praceres que polos estudos. Os seus profesores dixeron del que non ti\u00f1a \u201cnin a capacidade nin a vontade para aprender\u201d. O futuro escritor deixou definitivamente a instituci\u00f3n en 1847, e volveu \u00e1 propiedade familiar de Iasnaia Poliana.\nInicio das actividades literarias.\nOs intentos filantr\u00f3picos de Tolstoi de transformar a vida dos seus servos, diante os que quixo aparecer coma pai e benfeitor fracasaron axi\u00f1a. As reformas de Tolstoi, de car\u00e1cter moi persoal e sen ningunha relaci\u00f3n coas correntes democr\u00e1ticas rusas dos anos 1840, \u00e1s que el era alleo, encontraron a resistencia mesmo dos supostos beneficiados que rexeitaron, alporizados, ser liberados da servidume.\nTolstoi marchou a San Petersburgo para facer os exames de dereito. Pasou os dous primeiros na primavera de 1848 pero deseguida aborreceu os estudos e regresou \u00f3 campo. Nese per\u00edodo da s\u00faa vida interesouse apaixonadamente pola m\u00fasica (non era mal pianista).\nPouco m\u00e1is tarde, levado en parte pola s\u00faa paix\u00f3n polo xogo, marchou a Moscova. O seu inicio como escritor fora unha traduci\u00f3n da obra de Lawrence Sterne \u201cUnha viaxe sentimental por Francia e Italia\". O seu primeiro intento dunha obra m\u00e1is ambiciosa e creativa \u00e9 de 1851, cando escribe o relato \u0418\u0441\u0442\u043e\u0440\u0438\u044f \u0432\u0447\u0435\u0440\u0430\u0448\u043d\u0435\u0433\u043e \u0434\u043d\u044f (en galego, \"Unha historia de onte\"). Ese mesmo ano, canso da vida \u201cdisipada e sen sentido\u201d que levaba en Moscova e asediado polas d\u00e9bedas de xogo, atende a chamada de seu irm\u00e1n Nikolai e marcha para o C\u00e1ucaso. O outono de 1851 al\u00edstase como cadete na brigada de artiller\u00eda acuartelada en Starogladove. O seu relato \"Kazaki\" (\"Os cosacos\") recolle bastante fielmente os acontecementos daquela \u00e9poca. Perdido nun cuartel nas profundidades do C\u00e1ucaso, Tolstoi c\u00e9ntrase cada vez m\u00e1is en escribir (\u00e9 preciso indicar que Tolstoi nunca se considerou un escritor \u201cprofesional\u201d, a literatura estaba sempre no segundo plano, dedic\u00e1ndolle o tempo que lle deixaban as s\u00faas m\u00faltiples actividades). En 1852 enviou \u00e1 redacci\u00f3n da revista \"Sovremennika\", a primeira parte da s\u00faa trilox\u00eda autobiogr\u00e1fica, \"Detstvo\". A boa recepci\u00f3n por Nekrasov, redactor da revista, animouno a continuar a trilox\u00eda e a comezar a planificar \u201cA ma\u00f1a do propietario rural\u201d e \"Kazaki\". O \u00e9xito de \"Detstvo\" deulle \u00f3 novo escritor un posto no novo panorama literario ruso no que destacaban nomes como Turgi\u00e9niev, Goncharov e Ostrovski.\nCarreira militar.\nTolstoi, que chegou axi\u00f1a a oficial, estivo dous anos no C\u00e1ucaso, tomando parte en moitas escaramuzas. A finais do 1853, cando empezou a guerra de Crimea foille concedida a transferencia \u00f3 ex\u00e9rcito do Don, tomou parte nas batallas de Ostenitse e Silistri e, desde novembro de 1854 a agosto de 1855, tomou parte na defensa de Sebast\u00f3pol. Nesta \u00e9poca escribiu o primeiros dos \"Sevastopol'skie rasskazy\" (\"Contos de Sebastopol\"), que ao publicarse en \u201cSobremmennik\u201d produciu unha grande impresi\u00f3n polas descrici\u00f3ns dos horrores da guerra. O CIA pediu que o escritor, como medida de protecci\u00f3n, fose apartado dos combates, o que foi rexeitado por Tolstoi.\nA carreira militar de Tolstoi acabou bruscamente cando, nun dos poucos poemas que escribiu \u00f3 longo da s\u00faa vida, satirizou os erros militares da campa\u00f1a e a alg\u00fans xenerais. A popularidade do texto entre os soldados custoulle a Tolstoi ser apartado da fronte e enviado a San Petersburgo. Un ano despois abandonou definitivamente o ex\u00e9rcito.\nViaxes por Europa.\nDe 1856 a 1861, o escritor viviu entre San Petersburgo, Moscova, I\u00e1snaia Poliana e diversos pa\u00edses europeos. En San Petersburgo levou a vida dun membro da alta sociedade e relacionouse estreitamente con Turgenev. Entre as s\u00faas amizades da \u00e9poca c\u00f3ntanse tam\u00e9n Nekrasov, Goncharov, Panaiev e Sologub. De acordo coa biograf\u00eda de Levenfeld \"despois dos \"Sevastopol'skie rasskazy\" a vida era dobremente atractiva para un home novo, rico, amante da vida e das relaci\u00f3ns. Pasaba os d\u00edas e ata as noites entre cartas, bebida e esmorgas con xitanos\". Unha vez m\u00e1is deix\u00e1ronse sentir as s\u00faas contradici\u00f3ns internas, que afectaron especialmente \u00e1s relaci\u00f3ns co c\u00edrculo de amigos escritores. Tolstoi neg\u00e1base a aceptar que actividade literaria tivese algo de especialmente elevado ou que puidese liberar o home da obrigaci\u00f3n de buscar a propia realizaci\u00f3n. Cada vez m\u00e1is alleo \u00f3s ambientes nos que se mov\u00eda, en 1857 partiu para o estranxeiro. En 1857 e nos anos 1860-61 visitou Francia, Alema\u00f1a, Inglaterra, Su\u00edza e Italia, pa\u00edses dos que recibiu unha impresi\u00f3n moi negativa, sobre todo polas inesperadas, para el, diferenzas sociais na Europa occidental da \u00e9poca. Esta impresi\u00f3n desfavorable \u00e9 evidente no conto \u201cLucerna\u201d. Nas s\u00faas estancias f\u00f3ra de Rusia interesouse principalmente pola educaci\u00f3n das clases baixas e as teor\u00edas sobre a eleveci\u00f3n do nivel de vida dos obreiros. Relacionouse co autor alem\u00e1n Auerbach e co\u00f1eceu a Prudhom. Durante a segunda viaxe morreu de tuberculose, no sur de Francia, seu irm\u00e1n Nikolai, feito que lle causou unha importante crise persoal.\nExperimentos pedag\u00f3xicos.\nO regreso a Rusia coincide coa liberaci\u00f3n dos servos e a construci\u00f3n dunhas escolas en I\u00e1snaia Poliana e en todo o distrito circundante de Kaprivensk. O sistema pedag\u00f3xico que instaurou en I\u00e1snaia Poliana era contrario a toda disciplina. Tolstoi sosti\u00f1a que o \u00fanico sistema de ensino adecuado se baseaba na relaci\u00f3n individual e mutua entre alumno e mestre. Non hab\u00eda programa, e a \u00fanica misi\u00f3n do mestre era interesar os alumnos no ensino. O sistema, dirixido polo mesmo Tolstoi coa axuda dalg\u00fans mestres, pode ser considerado como o primeiro exemplo dunha teor\u00eda coherente de educaci\u00f3n democr\u00e1tica.\nO ano 1862 iniciou a publicaci\u00f3n da revista pedag\u00f3xica \"I\u00e1snaia Poliana\". O car\u00e1cter progresista das opini\u00f3ns de Tolstoi sobre a educaci\u00f3n pasou desapercibido e, debido \u00f3s seus ataques aos sistemas occidentais progresistas de educaci\u00f3n (que consideraba unha maneira de asegurar a explotaci\u00f3n dos menos favorecidos polas clases acomodadas) alg\u00fans mesmo o cualificaron de conservador.\nFlorecemento creativo.\nNos primeiros 10 ou 12 anos despois da voda, Tolstoi escribiu \"Voina i mir\" (\"Guerra e paz\") e \"Anna Karenina\". Na fronteira desta segunda \u00e9poca creativa figura \"Kazaki\", acabada entre os anos 1861 e 1862 pero pensada xa en 1852, que se considera a primeira obra na que o escritor demostra xa todo o seu potencial. Nela o escritor amosa as diferenzas e contradici\u00f3ns entre o home \u201ccultivado\u201d e as xentes m\u00e1is \u201csalvaxes\u201d e pr\u00f3ximas \u00e1 natureza.\nO cap\u00edtulo inicial de \"Voina i mir\", reco\u00f1ecida como a novela \u00e9pica mod\u00e9lica da literatura europea, apareceu no xornal \"Ruskom vestnike\" en 1865, en 1868 apareceron tres das s\u00faas partes e axi\u00f1a as d\u00faas que a completaban. Nela am\u00f3sase un fresco inmenso da vida rusa da \u00e9poca de Alexandre I polo que transitan centos de personaxes de t\u00f3dalas capas sociais.\n\"Anna Karenina\", escrita entre os anos 1873 e 1876 \u00e9 xa unha novela m\u00e1is sombr\u00eda. O romance de Levin e Kitti que aparece na obra ten moita carga autobiogr\u00e1fica e o amor infeliz de Anna Karenina e Vronski anuncian xa un cambio vital de Tolst\u00f3i e o inicio da terceira \u00e9poca da s\u00faa produci\u00f3n literaria. A novela foi admirada pola t\u00e9cnica narrativa, pero poucos presentiron o seu sentido profundo. As inquedanzas espirituais de Levin revelaban o inicio da crise espiritual do escritor e a fin da s\u00faa felicidade conxugal e familiar. Tolstoi escribiu deses anos \u201d\"Eu, un home afortunado, agachei os cinto, para non me colgar nun cango do meu cuarto, onde me quedaba s\u00f3 cando me esp\u00eda; deixei de ir de caza coa escopeta porque non quer\u00eda ter a posibilidade de me tirar a vida. Non sab\u00eda que quer\u00eda. T\u00ed\u00f1alle medo \u00e1 vida, loitaba por afastarme dela, e, a un tempo, ti\u00f1a nela moitas esperanzas\"\u201d. O escritor describiu o seu proceso de \u201cconversi\u00f3n\u201d na obra \"Ispoved\".\nProcuras relixiosas.\nTolstoi consideraba as s\u00faas pescudas relixiosas como o m\u00e1is importante da s\u00faa obra. O ano 1871 enviou unha carta ao poeta ruso Aleksandr Fet na que lle aseguraba que nunca m\u00e1is \u00eda escribir unha obra do estilo de \"Voina i mir\". En 1908 lament\u00e1base no seu diario de que \u201ca xente qu\u00e9reme por esas parvadas de \"Voina i mir\" etc. que lles parecen moi importantes\u201d, e en resposta a un admirador, que o felicitara pola mesma obra dixo \u201c\u00e9 como se a Edison o admirasen porque baila moi ben a mazurca\u201d. Tolstoi empezou a traballar febrilmente no campo relixioso e editou en 1891 en Xenebra \u201cPescudas na teolox\u00eda dogm\u00e1tica\u201d no que criticaba aspectos do cristianismo ortodoxo. Comezou a manter debates con monxes e relixiosos, a ler tratados teol\u00f3xicos a estudar o grego e o hebreo antigos (este coa axuda do rabino moscovita Shlomo Minor). Relacionouse tam\u00e9n con membros das correntes cism\u00e1ticas da igrexa ortodoxa e con Siutaev, campesi\u00f1o fundador dunha seita relixiosa. Coa mesma paix\u00f3n estudou filosof\u00eda e ciencias exactas e intentou levar unha vida o m\u00e1is acorde posible coa natureza, afast\u00e1ndose das comodidades da s\u00faa vida anterior, vest\u00edndose con roupas simples, entregando \u00e1 familia as s\u00faas propiedades e fac\u00e9ndose vexetariano. Malia as s\u00faas posturas relixiosas e o seu apoio \u00e1s doutrinas de desobediencia civil de Thoreau, o goberno non se atreveu a molestar o escritor, temeroso da mala publicidade que lle pod\u00eda supor no estranxeiro. Ata 1901 non foi oficialmente excomungado polo s\u00ednodo da igrexa ortodoxa rusa.\nSegundo medraba a s\u00faa reputaci\u00f3n foron aparecendo en Rusia algunhas comunidades que buscaban po\u00f1er en pr\u00e1ctica as s\u00faas doutrinas. I\u00e1snaia Poliana converteuse no punto de destino de peregrinos que quer\u00edan ver o gran home. A familia, coa excepci\u00f3n da filla m\u00e1is nova, era contraria \u00e1s opini\u00f3ns de Tolstoi. A s\u00faa muller foi a opositora m\u00e1is decidida. Rexeitou a idea do seu home de desfacerse das s\u00faas posesi\u00f3ns e Tolstoi viuse obrigado a cederlle t\u00f3dalas propiedades e os dereitos da s\u00faa obra anterior.\nOs \u00faltimos anos.\nDespois da s\u00faa \u201cconversi\u00f3n\u201d Tolstoi seguiu a escribir sen descanso. En palabras de Vladimir Nabokov xa s\u00f3 lle interesaban dous temas: a vida e a morte. Desta \u00e9poca son \"Hadzhi Murat\", \"Kholstomer\", \"Smert' Ivana Il'icha\" (\"A morte de Ivan Ilich\") e \"Mnogo li cheloveku zemli nuzhno?\" (\"Canta terra lle fai falta a un home?\").\nTolstoi conservou a boa sa\u00fade case ata o final, mais en 1901 ficou enfermo e tivo que marchar para Crimea onde viviu unha longa tempada. Cada vez m\u00e1is oprimido polas contradici\u00f3ns entre a vida que levaba e a s\u00faa predicaci\u00f3n do comunismo das posesi\u00f3ns, e aborrecido coa s\u00faa familia deixou finalmente I\u00e1snaia Poliana con destino desco\u00f1ecido e acompa\u00f1ado pola s\u00faa filla Alexandra a o seu doutor. Tras uns d\u00edas de indecisi\u00f3n, dirixiuse \u00f3 convento do que s\u00faa irm\u00e1 era superiora. O 20 de novembro de 1910 faleceu de pneumon\u00eda durante unha parada no cami\u00f1o, na estaci\u00f3n de tren de Ast\u00e1povo. Nunha contradici\u00f3n m\u00e1is, xornalistas de todo o mundo rodeaban a estaci\u00f3n na que el pensaba morrer inadvertidamente. Foi enterrado nun bosque a 500 metros de I\u00e1snaia Poliana. O funeral asistiron milleriors de campesi\u00f1os.\nVida familiar.\nEn 1862 Tolstoi co\u00f1eceu a Sofia Alex\u00e1ndrovna Bers, filla dun doutor moscovita de orixe alem\u00e1. El pasaba xa dos trinta anos, ela ti\u00f1a 18. A Tolstoi a diferenza pareceulle moi grande e que producir\u00eda un matrimonio infeliz, porque a muller nova hab\u00eda acabar por namorarse doutro home m\u00e1is novo. Partindo deste motivo escribiu \"Semieinoie Schastie (\"en galego, \"Felicidade familiar\"), a s\u00faa primeira novela.\nFinalmente Lev Tolstoi e Sofia casaron o outono de 1862. Na figura da muller, Tolstoi atopou unha axuda indispensable para t\u00f3dalas s\u00faas ocupaci\u00f3ns, literarias e da vida diaria. Era ela quen copiaba os seus manuscritos e era capaz de descifrar non s\u00f3 a letra sen\u00f3n at\u00e9 as ideas apenas esbozadas. Este foi o per\u00edodo m\u00e1is feliz da vida do escritor.\nTiveron 13 fillos, oito dos cales sobreviviron a nenez:"}
{"id": "47249", "revid": "22570", "url": "https://gl.wikipedia.org/wiki?curid=47249", "title": "Disco de ouro das Voyager", "text": "O Disco de ouro das Voyager (en ingl\u00e9s \"Sound of Earth\", en galego \"Sons da Terra\") \u00e9 un disco de gram\u00f3fono que acompa\u00f1a as sondas espaciais Voyager, lanzadas en 1977. As sondas tardar\u00e1n 74.500 anos en chegar ao punto m\u00e1is pr\u00f3ximo \u00e1 estrela que est\u00e1 m\u00e1is cerca do noso sistema solar.\nContido.\nO disco cont\u00e9n sons e imaxes sobre a diversidade da vida e a cultura na Terra. Dese\u00f1ouse co obxectivo de dar a co\u00f1ecer a existencia de vida na Terra a algunha posible forma de vida extraterrestre intelixente que o encontrase, e que ademais te\u00f1a a capacidade de poder ler, entender e descifrar o disco. O contido da gravaci\u00f3n foi seleccionado pola NASA e por un comit\u00e9 presidido por Carl Sagan da Universidade Cornell."}
{"id": "47252", "revid": "23204", "url": "https://gl.wikipedia.org/wiki?curid=47252", "title": "Pedrafita, Guitiriz", "text": "San Mamede de Pedrafita \u00e9 unha parroquia de Guitiriz pertencente \u00f3 arciprestado de Parga. O seu nome v\u00e9n do lat\u00edn\u00a0\"petra fictus\", que significa\u00a0\"pedra cravada\".\nSegundo o IGE en 2012 ti\u00f1a 152 habitantes dos cales eran 82 homes e 70 mulleres censados en 14 grupos de poboaci\u00f3n. En 1991 eran 215 as persoas censadas cunha densidade media de 15,7 hab/km\u00b2. Esta parroquia prestou tres quendas na presentaci\u00f3n do beneficio parroquial: \u00e1 casa de Friol, \u00e1 casa de Miraz e \u00e1 casa de Trasmonte.\nXeograf\u00eda.\nEst\u00e1 situada a uns 30 quil\u00f3metros ao oeste da cidade de Lugo. Ten unha superficie de 13,7\u00a0km\u00b2. Limita ao norte coa parroquia de B\u00f3veda, ao sur con Santalla de Pena (Begonte) e Trasmonte (Friol), ao leste co Castro e San Vicente de Pena (Begonte), e ao oeste con San Breixo e Santa Locaia de Parga.\nPola parroquia pasa o r\u00edo Ameneiro.\nEconom\u00eda e socio-pol\u00edtica.\nO tama\u00f1o medio da explotaci\u00f3n de vac\u00fan no ano 1993 foi de 7,07 cabezas por explotaci\u00f3n. O n\u00famero de cabezas por km\u00b2 no ano 1993 foi de 21,68.\nO n\u00famero de vivendas familiares no ano 1991 foi de 75 (69 vivendas principais, 3 secundarias e 3 deshabitadas).\nNo pasado as \"Minas do Medo\" e a \"Mina de Pena da Moura\" formaban parte da parroquia de Pedrafita. Na s\u00faa primeira \u00e9poca, o Mosteiro de Santa Mar\u00eda de Sobrado dos Monxes explotaba o ferro extra\u00eddo destas minas. Posteriormente manufactur\u00e1base na ferrar\u00eda da \"granxa Constant\u00edn\", constru\u00edda polos monxes cistercienses na Gra\u00f1a (Begonte). Este ferro forx\u00e1base para a fabricaci\u00f3n de ferramentas tanto para uso propio do mosteiro como para os campesi\u00f1os.\nPatrimonio.\nRestos megal\u00edticos.\nNa parroquia hai restos da cultura megal\u00edtica, como as seguintes medorras:\nIgrexa parroquial.\nA igrexa parroquial est\u00e1 sita no lugar (ou barrio) dos Corredoiros. \u00c9 un edificio de estilo rom\u00e1nico tard\u00edo, que inclu\u00edndo o seu cemiterio abrangue 780 m\u00b2.\nS\u00e9culos atr\u00e1s foi unha ermida adicada a San Bartolomeu, pasando a converterse no templo parroquial. Para iso, constru\u00eduse unha capela rectangular maior e reconstru\u00eduse a fachada con cachoter\u00eda de gran sinxeleza. Unha porta alintelada, unha xanela cuadrangular, e no cumio unha cruz como \u00fanica ornamentaci\u00f3n do templo. Os canteiros encargados desta reconstruci\u00f3n conclu\u00edron que a fachada non ser\u00eda quen de soportar o peso do campanario, polo que quedou sito nunha torreci\u00f1a no lado contrario da estrada, a 35 metros de distancia da igrexa.\nNo interior at\u00f3pase un retablo maior do s\u00e9culo XVII coas figuras de san Mamede, san Ram\u00f3n Nonato e A Nosa Se\u00f1ora do Rosario do s\u00e9culo XVIII. A p\u00eda bautismal de granito conta cun adorno dun seraf\u00edn na barriga do s\u00e9culo XVII. Conserva de orixe seis canzorros de trazado xeom\u00e9trico, seis medall\u00f3ns esculpidos no soporte de vigas na \u00e1bsida e o arco interior da porta lateral.\nAnos atr\u00e1s hab\u00eda un cruceiro diante da igrexa parroquial que foi roubado cando se constru\u00edu a actual estrada. En decembro de 2007 o concello de Guitiriz doou \u00e1 parroquia un cruceiro novo, que se situou diante da porta principal da igrexa.\nCapela de Rego do Ameneiro.\nEn Rego do Ameneiro hai unha capela de propiedade particular que conta cun retablo popular renacentista do s\u00e9culo XVIII. De construci\u00f3n rectangular, conta cun cuberto. Tr\u00e1tase dunha construci\u00f3n sinxela sen cruz nin campanario, o teito \u00e9 de lousa e o interior de madeira con trabes vistas. Nela at\u00f3panse unha figura da Virxe do Carme e d\u00faas figuras m\u00e1is pequenas de Antonio de Padua e san Ram\u00f3n nonato. Esta capela formaba parte da Casa de Montenegro, no s\u00e9culo XVIII chamada Casa de Rego do Ameneiro.\nFontes.\nNa parroquia abundan as fontes, como as seguintes:\nFestas.\nAs festas patronais son na honra a San Roque. Cel\u00e9branse anualmente a segunda fin de semana do mes de agosto. A s\u00faa duraci\u00f3n \u00e9 dunha fin de semana. Nelas hai actuaci\u00f3ns musicais, misas polo patr\u00f3n San Roque e fogos pirot\u00e9cnicos.\nAta os anos 90 os s\u00e1bados e domingos de festa hab\u00eda competici\u00f3ns deportivas en forma de partidos de f\u00fatbol, tanto contra equipos doutras parroquias como entre solteiros e casados da propia parroquia. Como campo de xogo us\u00e1base alg\u00fan prado apto que ced\u00eda alg\u00fan veci\u00f1o para o evento. Na actualidade xa non se compite con equipos doutras parroquias, e debido \u00e1 pouca xente nova que queda na parroquia os partidos xa non son solteiros contra casados, sen\u00f3n que son mesturados."}
{"id": "47255", "revid": "5863", "url": "https://gl.wikipedia.org/wiki?curid=47255", "title": "Boke", "text": "Tam\u00e9n denominado frecuentemente Bokeh, o \"h\" foi engadido para facilitar a s\u00faa pronunciaci\u00f3n en ingl\u00e9s. O termo prov\u00e9n do xapon\u00e9s e significa borroso.\n\u00c9 unha propiedade intr\u00ednseca de cada obxectivo fotogr\u00e1fico, e fai referencia \u00e1 forma que toman os obxectos non enfocados nunha fotograf\u00eda."}
{"id": "47258", "revid": "23204", "url": "https://gl.wikipedia.org/wiki?curid=47258", "title": "Apertura de xadrez", "text": "Unha apertura de xadrez \u00e9 o grupo de movementos iniciais dunha partida de xadrez (movementos de apertura), que adoitan ser secuencias reco\u00f1ecidas de movementos como aperturas ou defensas, como a apertura Ruy L\u00f3pez ou espa\u00f1ola, defensa siciliana e o gambito de dama declinado.\nIntroduci\u00f3n.\nHai unha chea de aperturas diferentes, que amosan dende un xogo tranquilo posicional (por exemplo, a apertura Reti e algunhas li\u00f1as do gambito de dama declinado) ata un xogo t\u00e1ctico e salvaxe (por exemplo, o gambito let\u00f3n e a defensa dos dous cabalos, particularmente a variante Wilkes-Barre).\nA secuencia de movementos de apertura considerada est\u00e1ndar (normalmente catalogada nunha obra de referencia como a Enciclopedia de aperturas de xadrez) \u00e9 co\u00f1ecida como \"movementos de libro\" ou simplemente \"libro\". Estas obras de referencia normalmente empregan unha notaci\u00f3n alx\u00e9brica simple, \u00e1rbores de apertura ou t\u00e1boas te\u00f3ricas. Cando unha partida comeza a desviarse da teor\u00eda co\u00f1ecida, dise que os xogadores est\u00e1n \"f\u00f3ra do libro\". Nalgunhas li\u00f1as de apertura, os movementos considerados mellores para ambos bandos resultan en vinte ou vinte e cinco movementos ou m\u00e1is. Os xogadores de xadrez profesionais pasan anos estudando aperturas, e contin\u00faan fac\u00e9ndoo durante as s\u00faas carreiras namentres a teor\u00eda de aperturas contin\u00faa a evolucionar.\nProp\u00f3sitos da apertura.\nA\u00ednda que hai unha gran variedade de movementos na apertura, os obxectivos tras deles son, falando en termos xerais, os mesmos. En primeiro lugar, o prop\u00f3sito \u00e9 evitar recibir xaque mate e evitar perder material, xusto coma nas outras fases do xogo. Por\u00e9n, asumindo que ning\u00fan xogador cometa un erro na apertura, os principais obxectivos incl\u00faen:\n\u00c1 parte destas ideas, outros plans estrat\u00e9xicos empregados no medio xogo l\u00e9vanse a cabo na apertura. Estes son preparar roturas de pe\u00f3ns para crear contraxogo, crear debilidades na estrutura de pe\u00f3ns do opo\u00f1ente, afianzar o control das casas clave, facer intercambios favorables de pezas menores (por exemplo, ga\u00f1ar a parella de alf\u00eds), ou obter unha vantaxe de espazo, tanto no centro coma nos flancos.\nEn termos m\u00e1is xerais, moitos escritores (por exemplo, Reuben Fine en \"The Ideas Behind the Chess Openings\") comentaron que a tarefa do branco na apertura \u00e9 preservar e incrementar a vantaxe obtida por mover primeiro, mentres que a tarefa do negro \u00e9 igualar a contenda. Moitas aperturas, pola contra, dan ao negro a oportunidade de xogar agresivamente buscando unha vantaxe dende o comezo.\nDe acordo co MI Jeremy Silman, o prop\u00f3sito da apertura \u00e9 crear desequilibrios din\u00e1micos entre os dous bandos. Por exemplo, na Variante Winawer da Defensa Francesa, o branco trata de usar a parella de alf\u00eds e a vantaxe de espazo para montar un ataque sobre o flanco de rei negro, mentres que o negro trata de simplificar intercambiando pezas (en particular, intercambiando un dos alf\u00eds brancos) e contraatacar contra os pe\u00f3ns debilitados no flanco de dama branco.\nNomenclatura da apertura.\nXa na temper\u00e1 historia do xadrez, a falla dunha notaci\u00f3n axeitada fixo dificultosa a tarefa de describir os movementos de apertura dunha partida. Era natural asignar nomes a secuencias de movementos de apertura para facilitar a discusi\u00f3n sobre eles. A teor\u00eda de aperturas empezou a ser estudada m\u00e1is cientificamente a partir da d\u00e9cada do 1840, e moitas variaci\u00f3ns de apertura foron descubertas e nomeadas neste per\u00edodo e m\u00e1is tarde. Desafortunadamente, a nomenclatura da apertura desenvolveuse ao azar, de calquera xeito, e a maior\u00eda dos nomes son accidentes hist\u00f3ricos, m\u00e1is que estar baseados nalg\u00fan principio sistem\u00e1tico.\nAs aperturas m\u00e1is antigas adoitan ser nomeadas por lugares xeogr\u00e1ficos. Moitas aperturas son nomeadas por nacionalidades, coma por exemplo Inglesa, Espa\u00f1ola, Francesa, Holandesa, Escocesa, Rusa, Italiana, Escandinava e Siciliana. Tam\u00e9n se empregan cidades, coma Viena, Berl\u00edn e Wilkes-Barre.\nOs recursos m\u00e1is com\u00fans para nomear aperturas son os nomes de xogadores de xadrez. O nome que se lle d\u00e1 a unha apertura non sempre \u00e9 o do primeiro xogador que a adoptou. A mi\u00fado, unha apertura nom\u00e9ase polo xogador que a popularizou ou que publicou an\u00e1lises sobre ela. Nesta categor\u00eda temos a Ruy L\u00f3pez (m\u00e1is co\u00f1ecida como Apertura Espa\u00f1ola), Defensa Alekhine, Defensa Murphy e o Sistema Reti. Alg\u00fan nome homenaxea a d\u00faas persoas, coma a Caro-Kann.\nAlg\u00fan nome de apertura \u00e9 descritivo, como Gioco Piano (do italiano: \"xogo tranquilo\"). Temos descrici\u00f3ns m\u00e1is prosaicas, como a Apertura dos Dous Cabalos e a Apertura dos Catro Cabalos. Os nomes descritivos son menos com\u00fans que as aperturas nomeadas por lugares e xente.\nAlgunhas aperturas te\u00f1en nomes extravagantes, a mi\u00fado nomes de animais. Esta pr\u00e1ctica f\u00edxose com\u00fan no s\u00e9culo XX. Por ent\u00f3n, a meirande parte das aperturas com\u00fans xa foron nomeadas, ent\u00f3n as aperturas que levan nomes extravagantes adoitan ser pouco habituais ou recentemente descubertas. Por exemplo, Orangut\u00e1n, Hipop\u00f3tamo, Elefante e Ourizo.\nAdemais de Apertura, \u00fasanse moitos termos, como por exemplo Defensa, Gambito e Variante. Termos menos habituais son Sistema, Ataque, Contraataque e Contragambito. Estes termos \u00fasanse moi inconsistentemente. Aqu\u00ed mostramos algunhas observaci\u00f3ns xerais acerca de como se empregan.\nApertura\nVariante\nDefensa\nGambito\nContragambito\nSistema\nAtaque\nUnha pequena minor\u00eda de aperturas te\u00f1en como prefixo \"Anti-\". Estas son aperturas que tratan de evitar unha li\u00f1a particular que doutro xeito estar\u00eda dispo\u00f1\u00edbel para o opo\u00f1ente. Por exemplo, a Anti-Marshall (contra o Ataque Marshall na Apertura Espa\u00f1ola) e o Gambito Anti-Merano (contra a Variante Merano da Defensa Semieslava)."}
{"id": "47260", "revid": "56817", "url": "https://gl.wikipedia.org/wiki?curid=47260", "title": "-7", "text": ""}
{"id": "47261", "revid": "98629", "url": "https://gl.wikipedia.org/wiki?curid=47261", "title": "1200", "text": ""}
{"id": "47262", "revid": "56817", "url": "https://gl.wikipedia.org/wiki?curid=47262", "title": "501", "text": ""}
{"id": "47265", "revid": "1839", "url": "https://gl.wikipedia.org/wiki?curid=47265", "title": "Bokeh", "text": ""}
{"id": "47267", "revid": "22570", "url": "https://gl.wikipedia.org/wiki?curid=47267", "title": "Elecci\u00f3ns presidenciais no Senegal", "text": "As elecci\u00f3ns presidenciais no Senegal escollen o presidente da Rep\u00fablica do Senegal, e te\u00f1en car\u00e1cter plenamente democr\u00e1tico dende a proclamaci\u00f3n da independencia do pa\u00eds en 1960.\nOs \u00faltimos comicios presidenciais tiveron lugar o 25 de febreiro de 2007 e reelixiron como presidente do pa\u00eds a Abdoulaye Wade.\nOs presidentes da rep\u00fablica senegalesa el\u00edxense, dende a \u00faltima reforma constitucional de 2001, por un mandato de cinco anos, renov\u00e1bel unha soa vez. Con anterioridade a esta reforma, os mandatos eran de sete anos.\nElecci\u00f3ns presidenciais de 2007.\nA reelecci\u00f3n de Abdoulaye Wade foi esmagadora en practicamente todo o territorio. Por departamentos, s\u00f3 perdeu en Nioro du Rip fronte a Moustapha Niasse, e en Thi\u00e8s, fronte ao seu alcalde Idrissa Seck. Nalgunhas zonas do pa\u00eds a s\u00faa porcentaxe roldou o 80% dos votos.\nElecci\u00f3ns presidenciais de 2000.\nPor primeira vez na historia do Senegal independente, un partido pol\u00edtico distinto do Partido Socialista Senegal\u00e9s acced\u00eda \u00e1 presidencia da Rep\u00fablica. Foron necesarias d\u00faas quendas electorais: a primeira celebrouse o 27 de febreiro de 2000 e a segunda o 19 de marzo. Nese momento, o mandato presidencial era por sete anos. O ga\u00f1ador foi Abdoulaye Wade, que derrotou na segunda volta dos comicios o presidente vixente Abdou Diouf."}
{"id": "47268", "revid": "1505", "url": "https://gl.wikipedia.org/wiki?curid=47268", "title": "Murasaki Shikibu", "text": "Murasaki Shikibu (\u7d2b\u5f0f\u90e8), dama da corte xaponesa a mediados da era de Heian (s\u00e9culo X-XI), \u00e9 sobre todo co\u00f1ecida pola s\u00faa novela \"A historia de Genji\" (\u6e90\u6c0f\u7269\u8a9e, \"Genji monogatari\").\nFoi co\u00f1ecida inicialmente como T\u014d-shikibu (\u85e4 \u5f0f\u90e8) - un nome \"ny\u014dbo\" creado a partir do rango do pai, T\u014d (\u85e4), de onde T\u014d-shikibu do apelido paterno (\u85e4\u539f) e relacionado cun t\u00edtulo (shikibu-taij\u014d, \u5f0f\u90e8\u5927\u4e1e) cortes\u00e1n - , mais o seu posterior nome propio \"Murasaki\", que quere dicir \"p\u00farpura\", procede dun alcu\u00f1o que lle deron na corte, tomado dun personaxe do mesmo \"Genji monogatari\", que causara unha grande impresi\u00f3n no p\u00fablico.\nFilla de Tametoki Fujiwara, dignatario da corte, casou con Nobutaka Fujiwara, mais logui\u00f1o enviuvou, entrando ao servizo dunha das d\u00faas emperatrices-consortes do emperador Ichij\u014d, Sh\u014dshi. Durante este per\u00edodo, altos dignatarios como Fujiwara no Michinaga (\u85e4\u539f\u9053\u9577) emprest\u00e1ronlle atenci\u00f3n.\nA s\u00faa obra principal, considerada como unha obra-mestra da literatura do seu pa\u00eds \u00e9 \"A historia de Genji\". Ademais legou outra obra, un dietario \u00edntimo (\u7d2b\u5f0f\u90e8\u65e5\u8a18, \"Murasaki Shikibu nikki\"), e unha colecci\u00f3n de poemas que fixo que fose considerada como un dos trinta e seis grandes poetas da \u00e9poca."}
{"id": "47269", "revid": "83328", "url": "https://gl.wikipedia.org/wiki?curid=47269", "title": "Subdivisi\u00f3ns do Senegal", "text": "O Senegal est\u00e1 dividido en 14 rexi\u00f3ns. As capitais rexionais te\u00f1en o mesmo nome c\u00e1 rexi\u00f3n respectiva. \u00c1 s\u00faa vez, as rexi\u00f3ns subdiv\u00eddense en departamentos (45 en todo o pa\u00eds)."}
{"id": "47271", "revid": "1131", "url": "https://gl.wikipedia.org/wiki?curid=47271", "title": "Fondo cotizado", "text": "Os fondos cotizados, m\u00e1is co\u00f1ecidos como ETF (de \"exchange-traded funds\"), son cestas de valores compostas por acci\u00f3ns que replican normalmente \u00edndices ou sectores determinados. A diferenza cos fondos de investimento tradicionais radica en que son fondos que cotizan como calquera outra acci\u00f3n.\nUnen, por tanto, dous m\u00e9todos populares de investimento: proporcionan a axilidade e os baixos custos operativos das acci\u00f3ns, pero ademais proporcionan a diversificaci\u00f3n dos fondos de investimento.\nA flexibilidade dos fondos cotizados \u00e9 tal que incluso existen opci\u00f3ns e produtos derivados sobre estes.\nComo debilidade respecto \u00f3s fondos de investimento c\u00f3mpre dicir que os fondos cotizados non gozan da actual fiscalidade vantaxosa dos primeiros, isto \u00e9, a posibilidade de transferir dun fondo a outro sen tributa-los impostos (os fondos tradicionais permiten operar coas plusval\u00edas dos fondos sen ter que aboar as retenci\u00f3ns fiscais ata o momento da liquidaci\u00f3n do fondo).\nOutro m\u00e9todo de investimento de crecente popularidade son os fondos de investimento libre ou \"Hedge Funds\". Estes fondos buscan unha maior rendibilidade \u00e1 custa dunha maior opacidade de cara \u00f3 investidor, ao dotar o xestor do fondo dunha maior liberdade operativa para acadar a dita rendibilidade. Non obstante, estes fondos son m\u00e1is parecidos \u00f3s fondos de investimento tradicionais, dado que non cotizan."}
{"id": "47272", "revid": "98629", "url": "https://gl.wikipedia.org/wiki?curid=47272", "title": "Hirohito", "text": "Hirohito (\u88d5\u4ec1) ou \"Hiro-Hito\", co\u00f1ecido no Xap\u00f3n co seu nome de reinado p\u00f3stumo Sh\u014dwa Tenn\u014d (\u662d\u548c\u5929\u7687) ou \"Emperador Sh\u014dwa\", nado en Toquio o 29 de abril de 1901 e finado na mesma cidade o 7 de xaneiro de 1989, foi emperador do Xap\u00f3n desde o 25 de decembro de 1926 ata a s\u00faa morte.\nFillo do emperador Taish\u014d e irm\u00e1n dos pr\u00edncipes Chichibu, Takamatsu e Mikasa, foi o 124\u00ba emperador segundo a tradici\u00f3n shinto. O seu reino coincide exactamente coa Showa (\u662d\u548c), de onde tira o seu nome p\u00f3stumo.\nO emperador Sh\u014dwa \u00e9 un dos personaxes principais da segunda guerra mundial. A cuesti\u00f3n da s\u00faa responsabilidade nas actividades militares do Xap\u00f3n en Asia, antes e durante a segunda guerra mundial, tivo e ten grande importancia pol\u00edtica e \u00e9 obxecto de numerosos traballos de investigaci\u00f3n.\nTraxectoria.\nO pr\u00edncipe Hirohito naceu o 29 de abril de 1901 no pazo Aoyama en Toquio. Era o primeiro fillo do pr\u00edncipe herdeiro Yoshihito (futuro emperador Taish\u014d) e da princesa Sadako. Ser\u00e1 o primeiro emperador nun centenar de anos do que a s\u00faa nai biol\u00f3xica era a vez a esposa oficial do seu predecesor. O seu nome persoal, Hirohito, est\u00e1 composto de \"kanji\" (\u88d5\u4ec1) \u00abriqueza, abundancia, fertilidade\u00bb e virtude\u00bb ; o segundo car\u00e1cter, \"hito\" entra na composici\u00f3n do nome de practicamente todos os nenos homes da familia imperial xaponesa desde o s\u00e9culo XI. Hirohito na mocidade levou o t\u00edtulo de pr\u00edncipe Michi \"(Michi no Miya)\".\nA morte do emperador Meiji o 30 de xullo de 1912 converteuno no herdeiro da coroa, sendo formalmente investido como tal o 2 de novembro de 1916. Hirohito pasou a ser rexente do Xap\u00f3n o 29 de novembro de 1921 a ra\u00edz dos problemas de sa\u00fade do seu pai. O 26 de xaneiro de 1924, casou con Kuni Nagako (emperatriz K\u014djun). O mesmo ano, emprendeu unha viaxe de seis meses por Europa, primeiro por parte dun pr\u00edncipe imperial nip\u00f3n, no que visitou especialmente o Reino Unido, Francia, Italia, o Vaticano, os Pa\u00edses Baixos e m\u00e1is B\u00e9lxica.\nConflitos internos e invasi\u00f3n da China.\nAs d\u00e9cadas de 1920 e 1930 est\u00e1n marcadas pola violencia continua entre as dous principais facci\u00f3ns da dereita, K\u014dd\u014dha e T\u014dseiha. Un momento decisivo foi o asasinato do primeiro ministro Tsuyoshi Inukai en 1932, que sinala o fin do control do ex\u00e9rcito de Guandong polo consello de ministros.\nCon anterioridade, unha serie de incidentes por parte de oficiais do ex\u00e9rcito de Guandong desembocaran na invasi\u00f3n de Manchuria, territorio controlado polo Imperio chin\u00e9s, en 1931. O goberno e m\u00e1is o emperador mostr\u00e1ranse en principio irritados pola insubordinaci\u00f3n das tropas, mais logo sancionaran a ocupaci\u00f3n a causa das ganancias territoriais conseguidas.\nO 26 de febreiro de 1936, xoves oficiais K\u014dd\u014dha organizaron un intento de golpe de Estado. A insurrecci\u00f3n respond\u00eda \u00e1 perda de influencia da facci\u00f3n militar na Dieta logo de elecci\u00f3ns. O intento conclu\u00edu co asasinato de varios oficiais superiores e de membros do goberno. Abortou cando o emperador se opuxo resoltamente aos insurrectos, ameazando con porse \u00e1 cabeza da garda imperial.\nEn 1936, o emperador autorizou, cun decreto imperial, a ampliaci\u00f3n da unidade de investigaci\u00f3n bacteriol\u00f3xica de Shiro Ishii, incorpor\u00e1ndoa no seo do ex\u00e9rcito de Guandong. Esta \u00abunidade 731\u00bb efectuou experimentos sobre varios miles de prisioneiros chineses, coreanos e rusos, mesmo mulleres e nenos.\nA invasi\u00f3n do resto da China a partir de 1937 deu lugar a in\u00fameras atrocidades contra a poboaci\u00f3n civil. Tales atrocidades foran pos\u00edbeis, en boa medida, pola decisi\u00f3n imperial de agosto de 1937, que aprobaba unha directiva propondo a suspensi\u00f3n da aplicaci\u00f3n dos acordos internacionais sobre os dereitos de prisioneiros de guerra. Entre as m\u00e1is co\u00f1ecidas crueldades est\u00e1n o masacre de Nankin e a operaci\u00f3n denominada \u00abmata todo, rouba todo, queima todo\u00bb (\"sank\u014d sakusen\") que entra\u00f1ou, desde maio de 1942, a morte de 2,7 mill\u00f3ns de chineses nas rexi\u00f3ns de Heibei e de Shandong.\nOs arquivos militares e o dietario do xeneral Sugiyama, comentados por varios historiadores xaponeses como Yoshiaki Yoshimi e\nSeiya Matsuno (\"Dokugasen kankei shiry\u014d II, Kaisetsu\", 1997), como tam\u00e9n por Herbert Bix, indican ben que Hirohito se reservara o control das armas qu\u00edmicas, das que el autoriza a s\u00faa utilizaci\u00f3n sen restrici\u00f3ns contra civ\u00eds, sobre todo na China. As probas sobre estas autorizaci\u00f3ns est\u00e1n fundadas en directivas imperiais espec\u00edficas (\"rinsanmei\"), transmitidas aos xenerais por intermedio do xefe do Estado maior do ex\u00e9rcito (o pr\u00edncipe Kan'in, despois polo xeneral Sugiyama desde 1940). Desde setembro a outubro de 1938, o emperador autorizou as\u00ed mesmo o emprego de gases t\u00f3xicos en 375 ocasi\u00f3ns cando a invasi\u00f3n de Wuhan. En marzo de 1939, o xeneral Yasuji Okamura foi autorizado a usar bombas de gas t\u00f3xico en Shandong.\nNa primavera de 1939, o incidente de Nomonhan desemboca nun ataque da Uni\u00f3n Sovi\u00e9tica, que se saldou cun estrepitoso fracaso das forzas imperiais, obrigando ao emperador a pechar un pacto de non-agresi\u00f3n que conducir\u00e1 ao Xap\u00f3n a dirixirse finalmente cara o sur primeiro e logo cara o Oc\u00e9ano Pac\u00edfico."}
{"id": "47275", "revid": "92340", "url": "https://gl.wikipedia.org/wiki?curid=47275", "title": "Moustapha Niasse", "text": "Moustapha Niasse, nado o 4 de novembro de 1939 en Keur Madiabel (Kaolack), \u00e9 un pol\u00edtico senegal\u00e9s.\nTraxectoria.\nFormaci\u00f3n.\nLogo dos seus estudos primarios en Keur Madiabel e da secundaria no instituto Faidherbe de Saint-Louis, Moustapha Niasse estudou nas universidades de Dakar e Par\u00eds e diplomouse na Escola Nacional de Administraci\u00f3n do Senegal, dende onde iniciou a s\u00faa carreira como funcionario.\nCarreira pol\u00edtica.\nO 15 de marzo de 1979 Niasse foi nomeado ministro de Urbanismo, Vivenda e Medio Ambiente e ministro de Asuntos Exteriores o 19 de setembro dese mesmo ano, sempre baixo gobernos do Partido Socialista Senegal\u00e9s de Leopold S\u00e9dar Senghor. O 3 de abril de 11983 conv\u00e9rtese en primeiro ministro, pero s\u00f3 por unhas semanas, porque ese mesmo mes ese cargo \u00e9 suprimido.\nLogo dun tempo apartado da primeira li\u00f1a pol\u00edtica, en xu\u00f1o de 1993, regresa ao posto de ministro de Asuntos Exteriores e dos Senegaleses do Exterior ata que en xullo de 1998 \u00e9 nomeado por Kofi Annan representante do Secretario Xeral das Naci\u00f3ns Unidas nos pa\u00edses dos Grandes Lagos.\nEn 2000, \u00e9 candidato da Alianza das Forzas de Progreso (AFP) nas elecci\u00f3ns presidenciais do 27 de febreiro, onde obt\u00e9n uns resultados do 16,8% que o sit\u00faan en terceira posici\u00f3n na primeira rolda. A seguir d\u00e1 o seu apoio ao candidato liberal Abdoulaye Wade, que optaba a desbancar a Abdou Diouf. Logo da vitoria de Wade, \u00e9 nomeado primeiro ministro.\nO 12 de xu\u00f1o de 2002, Annan volve contar con el, neste caso para designalo enviado especial para conseguir un acordo de goberno entre as forzas pol\u00edticas da Rep\u00fablica Democr\u00e1tica do Congo.\nO 19 de decembro de 2006 a Coalici\u00f3n Alternativa 2007, que agrupaba 10 partidos pol\u00edticos da oposici\u00f3n, designouno como candidato \u00e1s presidenciais de 2007. Uns d\u00edas despois foi detido pola polic\u00eda logo de participar nunha manifestaci\u00f3n prohibida de forzas opositoras para conseguir adiar a convocatoria electoral ata xu\u00f1o. Nos comicios, Niasse obtivo 202.865 votos (un 5,93%), co que quedou en cuarta posici\u00f3n, e venceu no pequeno departamento de Nioro Du Rip, onde naceu."}
{"id": "47281", "revid": "23204", "url": "https://gl.wikipedia.org/wiki?curid=47281", "title": "Keur Madiabel", "text": "Keur Madiabel \u00e9 unha pequena comunidade rural do Senegal, situada na rexi\u00f3n de Kaolack, no centro do pa\u00eds, no departamento de Nioro Du Rip. Queda a uns 250 quil\u00f3metros de Dakar.\nTen 17.000 habitantes e unha superficie de 70\u00a0km\u00b2."}
{"id": "47284", "revid": "89787", "url": "https://gl.wikipedia.org/wiki?curid=47284", "title": "Casuals", "text": "Os casuals \u00e9 a denominaci\u00f3n inglesa dun grupo de seareiros de f\u00fatbol brit\u00e1nicos que se caracterizaban por vestir roupa formal. Tiveron o seu momento de apoxeo entre os anos 70 e 80 do s\u00e9culo XX. Poderiamos traducilos polos formais.\nOrixes.\nOs casuals comezaron a medrar cando os seareiros de f\u00fatbol brit\u00e1nicos regresaban das competici\u00f3ns futbol\u00edsticas por Europa continental, particularmente os ingleses Nottingham Forest, West Ham United F.C. e moi en especial Everton F.C. e Liverpool F.C.. Moitos deles tra\u00edan destas viaxes roupa mercada en tendas de dese\u00f1adores italianos ou franceses, que lles daba un aspecto \"formal\", en contraste coas roupas deportivas que vest\u00edan ao sa\u00edr do Reino Unido. A roupa proced\u00eda en casos concretos de saqueos a tendas, que nac\u00edan de liortas protagonizadas polos hooligans ou seareiros violentos.\nOs seareiros vestidos de formal, os casuals, foron neses anos motor de conflitos e liortas ao infiltr\u00e1rense entre os afeccionados dos equipos contrarios. O \u00e9xito desta moda debeuse fundamentalmente a dous factores: dunha banda, esta vestimenta serv\u00edalles de camuflaxe diante das acci\u00f3ns da polic\u00eda, que procuraba seareiros violentos de est\u00e9tica skin-head ou vestidos con roupas deportivas do club que animaban. Doutra, permit\u00edalles continuar as liortas nos pubs, pois moitos deles t\u00ed\u00f1anlle (e a\u00ednda te\u00f1en) prohibida a entrada a seareiros portando bufandas, puchos ou camisolas identificativas de determinados equipos.\nEntre as marcas de roupa preferidas polos casual est\u00e1n Fila, Stone Island, Fiorucci, Pepe, Benetton, Sergio Tacchini, Ralph Lauren, Lyle &amp; Scott, Le Coq Sportif, Ellesse, Lacoste, Quiksilver, Rip Curl, Kappa, Kickers, Pringle, Burberry e Slazenger."}
{"id": "47286", "revid": "4459", "url": "https://gl.wikipedia.org/wiki?curid=47286", "title": "Tolstoi", "text": ""}
{"id": "47287", "revid": "4459", "url": "https://gl.wikipedia.org/wiki?curid=47287", "title": "Le\u00f3n Tolstoi", "text": ""}
{"id": "47289", "revid": "5863", "url": "https://gl.wikipedia.org/wiki?curid=47289", "title": "Literatura galega do s\u00e9culo XX", "text": "A literatura galega do s\u00e9culo XX pode dividirse, \"grosso modo\", en tres etapas: literatura de preguerra, literatura de posguerra (maioritariamente dende o exilio) e literatura dende a fin da ditadura at\u00e9 a fin de s\u00e9culo.\nHistoria e caracter\u00edsticas.\nO per\u00edodo intersecular.\nDespois da m\u00e1is que esperanzadora etapa do Rexurdimento, a literatura galega comeza un per\u00edodo de decaemento en case todos os x\u00e9neros, ag\u00e1s no teatro, posto que a dram\u00e1tica galega nacer\u00e1 en 1882 coa representaci\u00f3n d\"'A fonte do xuramento\" de Francisco Mar\u00eda de la Iglesia. De feito, un dos primeiros feitos destac\u00e1beis da literatura galega no s\u00e9culo XX foi a creaci\u00f3n, en 1903, da man dun grupo de xoves liderado por Eduardo S\u00e1nchez Mi\u00f1o, da Escola Rexional de Declamaci\u00f3n. Manuel Lugr\u00eds Freire e Galo Salinas ser\u00e1n os escritores dram\u00e1ticos que m\u00e1is colaboren con esta escola.\nNa poes\u00eda, aparecen como figuras destacadas deste comezo de s\u00e9culo XX Antonio Noriega Varela, Manuel Leiras Pulpeiro ou Xos\u00e9 Crecente Vega, mais a s\u00faa obra non racha coa tradici\u00f3n anterior do s\u00e9culo XIX, se ben en Noriega apr\u00e9ciase o influxo do saudosismo portugu\u00e9s. Perc\u00edbese unha mudanza na produci\u00f3n po\u00e9tica a partir de Ram\u00f3n Cabanillas, posto que esta, pese a convivir coa tradici\u00f3n, estar\u00e1 influ\u00edda polo modernismo, movemento inaugurado polo nicaraguano Rub\u00e9n Dar\u00edo. \"V\u00e9xase Xeraci\u00f3n de entre dous s\u00e9culos\".\nNa narrativa, quizais sexan o m\u00e1is destacado deste per\u00edodo intersecular as novelas hist\u00f3ricas de Antonio L\u00f3pez Ferreiro (\"Ni\u00f1o de Pombas, O Castelo de Pambre\" e \"A tecedeira de Bonaval\") e os contos naturalistas \"P\u00e9 das Burgas\" de Francisco \u00c1lvarez de N\u00f3voa.\nA \u00e9poca das Irmandades, do grupo N\u00f3s e do SEG.\nA partir de 1916, cando nos locais da Real Academia Galega (mais \u00e1 marxe dela) un grupo de galeguistas (cuxa \"alma m\u00e1ter\" era Ant\u00f3n Villar Ponte) funda a \"Irmandade de Amigos da Fala\" da Coru\u00f1a, a literatura galega renacer\u00e1 novamente. Esta asociaci\u00f3n, que despois se estender\u00e1 por outros lugares do pa\u00eds, dando lugar \u00e1s Irmandades da Fala (1917), vaise preocupar de darlle un pulo \u00e1 literatura galega, cunha manchea de iniciativas, favorecendo o ensaio e a prosa, e espallando o uso do galego na prensa de todo o pa\u00eds. Vai ser nesta \u00e9poca na que se funde o Conservatorio Nacional de Arte Galega (1919) e na que o teatro galego colla o tren de Europa, na que proliferen as publicaci\u00f3ns de narrativa breve (\"Lar\", \"C\u00e9ltiga\"...) etc.\nEn 1920, a partir da fundaci\u00f3n da \"revista N\u00f3s\" (30 de outubro de 1920), xurdir\u00e1 o chamado grupo N\u00f3s, que ter\u00e1 por figuras principais a Vicente Risco, Otero Pedrayo e a A. D. R. Castelao, e cuxa vontade de igualar a literatura galega \u00e1s europeas provocar\u00e1, entre outras cousas, o nacemento da narrativa galega actual. Tr\u00e1tase de autores nacidos entre 1880 e 1890, cunha fonda formaci\u00f3n intelectual.\nAg\u00e1s Castelao, o resto dos autores que conforman este grupo incorp\u00f3ranse \u00e1 ideolox\u00eda nacionalista de xeito tard\u00edo. Risco, Otero e Florentino L\u00f3pez Cuevillas formaran parte do chamado Cen\u00e1culo ourens\u00e1n. Como indica o ide\u00f3logo desta xeraci\u00f3n, Vicente Risco, no seu libro \"N\u00f3s, os inadaptados\", estes intelectuais pregaleguistas, \"dandis\", de clase acomodada, viv\u00edan na s\u00faa \"torre de marfil\", alienados, illados do mundo que os rodeaba. Esoterismo, filosof\u00eda oriental, Nietzsche... eran as s\u00faas preocupaci\u00f3ns. Todo este mundo, sobre todo o gusto polo al\u00e9n, verase reflectido na obra destes autores, como se pode ver, por exemplo, n\u00b4\"O Purgatorio de Don Ramiro\", \"O Desengano do Prioiro\" (ambas as d\u00faas de Otero Pedrayo), \"Do Caso que lle Aconteceu ao Doutor Alveiros\" (Risco)... Unha novela fundamental para co\u00f1ecer o proceso de galeguizaci\u00f3n destes homes \u00e9 \"Arredor de Si\", de Ram\u00f3n Otero Pedrayo.\nEn 1923 aparecer\u00e1 o Seminario de Estudos Galegos (SEG), unha especie de Universidade Galega onde se van realizar numerosos estudos e publicaci\u00f3ns de diferentes \u00e1mbitos tendo a lingua galega como habitual, de maneira que tivo unha vital importancia para a aparici\u00f3n do ensaio en lingua galega. Neste Seminario colaboraron personaxes do talle de Otero Pedrayo, Castelao, Xos\u00e9 Filgueira Valverde, Ricardo Carballo Calero, Armando Cotarelo Valledor...\nOs integrantes das Irmandades, do grupo N\u00f3s e do SEG traballaron a prol da renovaci\u00f3n dos x\u00e9neros literarios xa existentes e d\u00e9ronlle un importante pulo a aqueloutros que estaban pouco traballados, como a novela e o ensaio. Xorden as\u00ed obras clave do ensaio pol\u00edtico como \"Teor\u00eda do nazonalismo galego\" (de Vicente Risco) ou a \"Doutrina nazonalista\" (de Ant\u00f3n Vilar Ponte), literatura cient\u00edfica da man de Florentino L\u00f3pez Cuevillas, e prosas de ficci\u00f3n como \"Os cami\u00f1os da vida\" (de Otero Pedrayo) ou \"O porco de p\u00e9\" (de Vicente Risco). As\u00ed mesmo, o polifac\u00e9tico Castelao inaugurou un novo subx\u00e9nero narrativo que combina arte literaria coa pl\u00e1stica, como en \"Cousas\" ou \"Cousas da vida\".\nOs integrantes das Irmandades preocup\u00e1ronse tam\u00e9n polo teatro e moitos foron os autores, e entre os anos 1922 e 1926 o Conservatorio xa mencionado converteuse na Escola Dram\u00e1tica Galega, existindo unha \u00e9poca esplendorosa teatral ao entender de Leandro Carr\u00e9 Alvarellos. Alg\u00fans autores teatrais destacados foron Ram\u00f3n Cabanillas (\"A man da santi\u00f1a\", \"O mariscal\"), Armando Cotarelo Valledor (\"Mourenza\") e Vicente Risco.\nNa produci\u00f3n literaria de comezos de s\u00e9culo Antonio Noriega Varela e Ram\u00f3n Cabanillas ser\u00e1n unha ponte entre a est\u00e9tica do s\u00e9culo XIX e a est\u00e9tica vangardista. Noriega Varela ofrece unha visi\u00f3n po\u00e9tica e impresionista da natureza, iniciando unha corrente denominada \"neovirxilianismo\" ou \"paisaxismo humanista\". Cabanillas asimila a poes\u00eda de Curros Enr\u00edquez, Rosal\u00eda de Castro e Eduardo Pondal, tomando ademais elementos modernistas.\nA xeraci\u00f3n de 1925.\nA xeraci\u00f3n de 1925 abrangue os escritores nacidos en torno ao ano 1900, e cuxa actividade literaria se realiza no per\u00edodo das Vangardas. Estes autores tam\u00e9n poden aparecer denominados como a xeraci\u00f3n dos novecentistas (denominaci\u00f3n de Carvalho Calero) ou como a Xeraci\u00f3n de 1922.\nNo ano 1922, o poeta Manuel Antonio e mais o pintor \u00c1lvaro Cebreiro dan a co\u00f1ecer o manifesto \"M\u00e1is al\u00e1!\". Nel rec\u00f3llese unha cr\u00edtica aos \"vellos\" e mais aos \"pollitos bien\". Os primeiros eran os escritores que, pese a viviren en pleno s\u00e9culo XX, continuaban a imitar a po\u00e9tica dos tres grandes mestres do Rexurdimento (Rosal\u00eda de Castro, Manuel Curros Enr\u00edquez e Eduardo Pondal). Os segundos, os seguidores de Valle-Incl\u00e1n, os creadores literarios que, pese a seren galegos, realizaban o seu labor art\u00edstico en lingua espa\u00f1ola. Por tanto, neste manifesto vangardista estes dous autores est\u00e1n a pedir unha mudanza urxente da literatura galega. L\u00e9mbrese, ademais, que esta \u00e9 unha \u00e9poca na que, en case toda Europa, a vontade de rachar coas xeraci\u00f3ns literarias anteriores \u00e9 moito m\u00e1is acentuada do normal. A\u00ednda as\u00ed, no caso galego, resulta que Manuel Antonio, o m\u00e1ximo representante do vangardismo, vai aceptar o maxisterio de Vicente Risco.\nNa poes\u00eda, as correntes vangardistas nas que participan os escritores desta xeraci\u00f3n ser\u00e1n as seguintes:\n\u00c1 parte da participaci\u00f3n -fiel ou heterodoxa- da poes\u00eda galega nalg\u00fans \"Ismos\", esta xeraci\u00f3n cultivou formas renovadoras que poden relacionarse por veces coa influencia destes, a\u00ednda que non encaixen cos trazos socioliterarios do que se entende por vangarda:\nNo teatro, os autores da xeraci\u00f3n de 1925 continuar\u00e1n coa renovaci\u00f3n levada a termo na \u00e9poca das Irmandades. \u00c1lvaro das Casas e Rafael Dieste (\"A fiestra valdeira\", 1927) son dous escritores teatrais sobranceiros desta xeraci\u00f3n.\nTam\u00e9n pertence \u00e1 xeraci\u00f3n de 1925 Eduardo Blanco Amor, destacado valor na renovaci\u00f3n da prosa na posguerra, quen comeza a publicar a finais da d\u00e9cada dos vinte narrativa e poes\u00eda (\"Poema en catro tempos\").\nA literatura galega de posguerra.\nO golpe de Estado do xeneral Francisco Franco e a consecuente guerra civil espa\u00f1ola (1936-1939) truncou toda esta produci\u00f3n literaria. Ap\u00f3s a vitoria do bando nacional, a literatura en lingua galega esmorece, pois o novo r\u00e9xime practicamente non permitiu publicaci\u00f3ns en lingua galega. Tan s\u00f3, na m\u00e1is inmediata posguerra, se conta con testemu\u00f1os teatrais de tipo folcl\u00f3rico, semellantes aos producidos na ditadura de Miguel Primo de Rivera (1923-1929). Ser\u00e1 precisamente unha obra teatral o primeiro texto publicado en libro ap\u00f3s a barbarie de 1936, a zarzuela \"\u00a1Non Chores, Sabeli\u00f1a!\" (1943) de Xos\u00e9 Trapero Pardo. O seguinte, o poemario de Aquilino Iglesia Alvari\u00f1o \"C\u00f3maros verdes\" (1947). A modo de exemplo, p\u00f3dese mencionar que entre os anos 1939 e 1950 non chegou a haber nin unha ducia de publicaci\u00f3ns en lingua galega no territorio de Galiza, e as que se produciron foron obras fundamentalmente de \u00e1mbito rural.\nEsta situaci\u00f3n de escasa produci\u00f3n (e publicaci\u00f3n) literaria comezar\u00e1 a mudar a partir de 1950, ano no que aparece, da man de Ram\u00f3n Pi\u00f1eiro, Xaime Isla Couto e Celestino Fern\u00e1ndez de la Vega a editorial Galaxia.\nA literatura de posguerra no exilio e na di\u00e1spora.\nA partir de 1936, e durante as d\u00e9cadas de 1940 e 1950, a literatura galega non estivo morta, sen\u00f3n que foi continuada polos autores galegos que, ou ben se viron na obriga de exili\u00e1rense, ou ben estaban emigrados en Am\u00e9rica do Sur no momento no que estalou a guerra. A s\u00faa obra estar\u00e1 fortemente marcada polo drama da desfeita do alzamento nacional en xullo de 1936. A maior parte da actividade literaria estaba concentrada en M\u00e9xico e Bos Aires. Nesta \u00faltima cidade os exiliados entraron en contacto cos que emigraran antes da sublevaci\u00f3n militar (Eduardo Blanco Amor, Emilio Pita...) e comezaron a impulsar revistas, libros e reimpresi\u00f3ns, para establecer deste xeito a continuidade dunha cultura ameazada. \u00c9 as\u00ed que condicionamentos como a extraterritorialidade, as dificultades editoriais e a carencia de p\u00fablico lector fagan adquirir \u00e1 literatura galega do exilio caracter\u00edsticas especiais: compromiso pol\u00edtico galeguista e republicano, poes\u00eda narrativa dun forte compo\u00f1ente autobiogr\u00e1fico, introduci\u00f3n da tem\u00e1tica c\u00edvico-social na poes\u00eda e a mestizaxe cultural que engade elementos tem\u00e1ticos e estil\u00edsticos novidosos.\nNa poes\u00eda, destaca o labor literario de Emilio Pita, Lu\u00eds Seoane e Lorenzo Varela. Moi resumidamente, de Emilio Pita poder\u00edase dicir que \u00e9 o primeiro autor galego que traballou na corrente do socialrealismo, co seu poemario \"Jacobusland\" (1942), pese a que hai quen considera que o verdadeiro pai da poes\u00eda social galega contempor\u00e1nea foi, precisamente, Seoane, a trav\u00e9s do seu libro \"Fardel d'Eisiliado\" (1952). Canto a Lorenzo Valera, este pos\u00fae unha cativa obra en lingua galega no que se refire \u00e1 cantidade, mais de moi alto nivel. En \"Catro Poemas para Catro Grabados\" (1944), tam\u00e9n titulado \"Mar\u00eda Pita e Tres Grabados Medievais\", o poeta evoca o pasado glorioso de Galiza, conxuntamente con Lu\u00eds Seoane, autor dos gravados que ilustran estas composici\u00f3ns. Tam\u00e9n se pode achar en \"Lonxe\" (1954) a problem\u00e1tica social.\nNa narrativa, podemos resaltar as novelas de Silvio Santiago e Ram\u00f3n de Valenzuela. Canto ao teatro, existe un p\u00fablico galego que busca obras evocadoras do pa\u00eds que abandonara. Os temas sobre os que era impos\u00edbel escribir na Galiza do interior (a represi\u00f3n sexual, a cr\u00edtica ao franquismo...) ser\u00e1n tratados no exterior. Destacados autores teatrais galegos desta \u00e9poca foron Manuel Daniel Varela Bux\u00e1n e Eduardo Blanco Amor (pese a que este \u00faltimo non publicou a s\u00faa obra dram\u00e1tica ata a d\u00e9cada de 1970). A peza \"A Soldadeira\" (1956), de Seoane, merece ser nomeada con distinci\u00f3n dentro da dram\u00e1tica galega producida en Am\u00e9rica do Sur (concretamente en Buenos Aires, Arxentina), debido (entre outras virtudes) \u00e1 s\u00faa innovaci\u00f3n est\u00e9tica.\nNo teatro, sobresae a figura de Manuel Varela Bux\u00e1n, quen fundou en Buenos Aires a compa\u00f1\u00eda Aires da Terra. Castelao asistiu a unha funci\u00f3n da obra de Varela Bux\u00e1n \"Pola nosa culpa\", e quedou impresionado pola acollida do p\u00fablico, o que motivou que lle confiase a estrea d\"'Os vellos non deben de namorarse\".\nA literatura de posguerra na Galiza interior. O papel de Galaxia.\nComo se dixo m\u00e1is arriba, a situaci\u00f3n da literatura galega comezar\u00e1 a mudar a partir de 1950. Neste ano, ver\u00e1 a luz a editorial Galaxia, elemento de moita importancia dentro do proceso de recuperaci\u00f3n cultural e do rearmamento do galeguismo producido na Galiza interior. A primeira publicaci\u00f3n levada a termo por Galaxia non \u00e9 outra que \"Ant\u00edfona da Cantiga\" (1950), de Ram\u00f3n Cabanillas. Os autores vinculados a esta editorial cultivar\u00e1n con especial af\u00e1n o x\u00e9nero do ensaio. Ensa\u00edstas do talle de Ram\u00f3n Pi\u00f1eiro, Celestino Fern\u00e1ndez de la Vega, Xaime Illa Couto, Ricardo Carballo Calero, Francisco Fern\u00e1ndez del Riego, Xos\u00e9 Mar\u00eda \u00c1lvarez Bl\u00e1zquez ou Xo\u00e1n Rof Carballo colaborar\u00e1n con Galaxia. As traduci\u00f3ns cobrar\u00e1n a partir deste momento a mesma importancia que lles fora concedida durante os anos de 1920. Conseguir\u00e1 Galaxia que moitos dos escritores en lingua galega da etapa de preguerra volvan a publicar literatura no idioma de Galiza (Ram\u00f3n Cabanillas, Otero Pedrayo, Aquilino Iglesia Alvari\u00f1o\u2026). E, a trav\u00e9s da colecci\u00f3n Illa Nova, os novos autores (Xohana Torres, Xos\u00e9 Lu\u00eds Franco Grande, Bernardino Gra\u00f1a, Xos\u00e9 Lu\u00eds M\u00e9ndez Ferr\u00edn, Manuel Mar\u00eda, Mar\u00eda Xos\u00e9 Queiz\u00e1n\u2026) contar\u00e1n cun medio no que poder publicar.\nDurante a d\u00e9cada de 1950 tam\u00e9n ter\u00e1 un rol importante (e non sempre reco\u00f1ecido) a editorial viguesa Monterrey. Nela publicar\u00e1 en 1953 Ferm\u00edn Bouza-Brey a primeira edici\u00f3n da peza teatral de Gabriel Feixoo de Ara\u00faxo, \"Entrem\u00e9s famoso sobre da pesca do r\u00edo Mi\u00f1o\" (1671), tam\u00e9n co\u00f1ecida como \"A contenda dos labradores de Caldelas\". Esta e outras obras sa\u00eddas do prelo de Monterrey son fundamentais para a divulgaci\u00f3n da literatura galega producida durante os S\u00e9culos Escuros.\nA recuperaci\u00f3n cultural e literaria na Galiza dos anos de 1960.\nDurante a d\u00e9cada de 1960, Galiza ver\u00e1 acentuado o proceso de recuperaci\u00f3n cultural que xa comezara no decenio anterior. Todo este proceso ter\u00e1 as s\u00faas repercusi\u00f3ns na literatura. As\u00ed, no ano 1961 celebrarase o a primeira e \u00fanica edici\u00f3n do Certame de Teatro do Mi\u00f1o e, dous anos despois, en 1963, no ano no que se celebra por primeira vez o D\u00eda das Letras Galegas, aparecer\u00e1 a revista \"Grial\", \u00f3rgano de vital importancia no \u00e1mbito literario e cultural. Igualmente, entre 1963 e 1965, ter\u00e1n lugar as tres edici\u00f3ns dos Premios de Teatro Castelao.\nAs agrupaci\u00f3ns culturais a partir de 1960 van proliferar fortemente, o cal influir\u00e1 sobre todo no teatro.\nA narrativa a partir da posguerra.\nSe anteriormente se mostrou como o teatro e poes\u00eda contaron con testemu\u00f1os en lingua galega durante a d\u00e9cada de 1940, para co\u00f1ecer a primeira obra narrativa (publicada na Galiza interior) posterior \u00e1 desfeita de 1936 haber\u00e1 que agardar ata o ano 1951, no cal sae \u00e1 luz a novela de Ricardo Carballo Calero \"A xente da Barreira\".\nOs tres grandes narradores en lingua galega renovadores da prosa galega (\u00e1 marxe da nova narrativa galega) ser\u00e1n \u00c1lvaro Cunqueiro, Eduardo Blanco Amor e \u00c1nxel Fole. Tr\u00e1tase de tres grandes narradores, cultivadores de correntes diferentes. As\u00ed, p\u00f3dese dicir do primeiro que se mov\u00eda como prosista dentro do realismo m\u00e1xico (ex. \"Merl\u00edn e familia\"), o segundo na tendencia do socialrealismo (ex. \"A esmorga\") e, o terceiro, combinar\u00eda as caracter\u00edsticas do conto popular coa narrativa culta (ex. \"\u00c1 lus do candil\"). Ademais, tam\u00e9n Rafael Dieste contribu\u00edu \u00e1 renovaci\u00f3n pros\u00edstica cos seus contos \"Dos arquivos do trasno\".\nA partir da aparici\u00f3n da devandita colecci\u00f3n Illa Nova da editorial Galaxia, iranse co\u00f1ecendo novos autores en prosa e en lingua galega. A maior parte deles encadrar\u00edanse dentro do movemento da nova narrativa galega. Inspirada no \"nouveau roman\" franc\u00e9s, os escritores que se moven dentro desta tendencia posu\u00edran unha serie de caracter\u00edsticas com\u00fans, sendo algunhas delas as enumeradas a seguir: \nPor outra parte, non existe un criterio unificado \u00e1 hora de delimitar que autores pertencer\u00edan a este movemento. As\u00ed e todo, acost\u00famanse clasificar como membros da Nova Narrativa Galega os seguintes: Xos\u00e9 Lu\u00eds M\u00e9ndez Ferr\u00edn (\"Percival e outras historias\"), Carlos Casares (\"Xoguetes para un tempo prohibido\"), Camilo Su\u00e1rez-Llanos (Camilo Gonsar, \"Cara a Times Square\"), Xoh\u00e1n Casal, Xohana Torres, Mar\u00eda Xos\u00e9 Queiz\u00e1n (\"A orella no buraco\") e Gonzalo Rodr\u00edguez Mourullo (\"Memorias de Tains\").\nContempor\u00e1neo a estes autores \u00e9 Xos\u00e9 Neira Vilas, mais enc\u00e1drase f\u00f3ra da Nova Narrativa porque presenta unha narrativa m\u00e1is tradicional e incide en temas como o mundo rural e a emigraci\u00f3n. As s\u00faas \"Memorias dun neno labrego\" (1961) desenvolven o tema do neno labrego de posguerra.\nA poes\u00eda a partir da posguerra.\nComo se viu anteriormente, o primeiro libro de poes\u00eda da posguerra publicado en Galiza foi \"C\u00f3maros verdes\" (1947), de Aquilino Iglesia Alvari\u00f1o.\nSegundo indica Xos\u00e9 Lu\u00eds M\u00e9ndez Ferr\u00edn, no seu libro \"De Pondal a Novoneyra\" (1984), o caso da literatura galega posterior \u00e1 guerra civil \u00e9 an\u00f3malo, posto que agromar\u00e1n asemade tres xeraci\u00f3ns diferentes que non rompen esteticamente as unhas coas outras. Estas ser\u00edan:\nA\u00ednda as\u00ed, d\u00e9bese especificar que tres compo\u00f1entes da xeraci\u00f3n de 1936 xa publicaran poes\u00eda con anterioridade ao alzamento antirrepublicano: \u00c1lvaro Cunqueiro, Aquilino Iglesia Alvari\u00f1o e Ricardo Carballo Calero. Tam\u00e9n pertencen a esta xeraci\u00f3n Xos\u00e9 Mar\u00eda D\u00edaz Castro, o propio Celso Emilio Ferreiro e moitos outros (Emilio Pita, Xos\u00e9 Mar\u00eda \u00c1lvarez Bl\u00e1zquez e seu irm\u00e1n Emilio, Guerra da Cal, Pura V\u00e1zquez, Mar\u00eda Mari\u00f1o etc.). Os autores da xeraci\u00f3n do 36 foron educados nun ambiente de maior liberdade da que permit\u00eda o r\u00e9xime franquista, o cal se ver\u00e1 reflectido na s\u00faa obra.\nOs membros da Promoci\u00f3n de Enlace (Luz Pozo Garza, Ant\u00f3n Tovar, Manuel Cu\u00f1a Nov\u00e1s...) medraran nun medio adverso cultural e ling\u00fcisticamente, polo que comezar\u00e1n a s\u00faa produci\u00f3n po\u00e9tica en espa\u00f1ol. As carencias formativas e de referentes europeos estar\u00e1n presentes na s\u00faa poes\u00eda.\nNon acontecer\u00e1 o mesmo cos membros da Xeraci\u00f3n das Festas Minervais ou tam\u00e9n chamada Xeraci\u00f3n dos 50: Xos\u00e9 Lu\u00eds M\u00e9ndez Ferr\u00edn, Bernardino Gra\u00f1a, Xos\u00e9 Lu\u00eds Franco Grande, Ux\u00edo Novoneyra, Xohana Torres, Manuel Mar\u00eda, Ant\u00f3n Avil\u00e9s de Taramancos, Salvador Garc\u00eda-Boda\u00f1o... Esta xeraci\u00f3n, igual que xa fixera no seu tempo o grupo N\u00f3s, intentar\u00e1 conectar novamente a s\u00faa produci\u00f3n literaria coa europea.\nPor outra parte, as d\u00faas correntes dominantes nesta etapa na poes\u00eda galega son:\nO teatro a partir da posguerra.\nNos anos inmediatamente posteriores a 1939, o teatro galego cami\u00f1ar\u00e1 polos mesmos vieiros que andara durante a ditadura de Miguel Primo de Rivera (1923-1930) ou, o que \u00e9 o mesmo, o folclorismo e o ruralismo ser\u00e1n de novo as notas dominantes. Na d\u00e9cada de 1940, chegarase mesmo a ver como os coros populares (\u00e9 dicir, os encargados das representaci\u00f3ns) se apropian dos textos dos autores que poder\u00edan resultar perigosos para o r\u00e9xime franquista (ou, o que \u00e9 o mesmo, estas obras ser\u00e1n representadas sen anunciar o nome dos seus autores). Durante a d\u00e9cada de 1950 vese unha certa produci\u00f3n teatral, que pretende continuar co teatro da \u00e9poca das Vangardas. A profesora Laura Tato, no seu traballo \"O teatro desde 1936\" (2001), albisca unha outra li\u00f1a, a do teatro de \"anguria existencial\", que neste artigo se relaciona coa Escola da Tebra da poes\u00eda.\nA partir da d\u00e9cada de 1960, a recuperaci\u00f3n cultural influir\u00e1 na normalizaci\u00f3n teatral. E isto non s\u00f3 se reflectir\u00e1 na celebraci\u00f3n xa arriba mencionados Certame de Teatro do Mi\u00f1o (1960) e dos Premios de Teatro Castelao) (1963-1965). En 1965, a trav\u00e9s do Agrupaci\u00f3n Cultural O Facho, xurdir\u00e1 o Grupo de Teatro O Facho, dirixido por Manuel Lourenzo. Dous anos despois, en 1967, o propio Manuel Lourenzo porase, como cofundador, a cargo do Grupo de Teatro Circo, o cal recibe este nome por xurdir do C\u00edrculo de Artes\u00e1ns da Coru\u00f1a. Con estes dous grupos, p\u00f3dese dicir que nace o chamado teatro independente en Galicia, o cal pretend\u00eda devolverlle o teatro ao pobo, sen renunciar a pos\u00edbeis innovaci\u00f3ns nin aos rigores est\u00e9ticos e formais. Cabe especificar que, a diferenza do caso espa\u00f1ol, o teatro independente galego nace nas r\u00faas, non nas universidades, o que favorece a s\u00faa difusi\u00f3n.\nComo consecuencia do auxe do teatro independente, xorden en Ribadavia as Mostras de Teatro Abrente de Ribadavia, as\u00ed denominadas por seren organizadas pola Agrupaci\u00f3n Cultural Abrente. As oito edici\u00f3ns destas mostras, celebradas entre 1973 e 1980, gozaron dun importante \u00e9xito de p\u00fablico. Nelas participar\u00e1n ou daranse a co\u00f1ecer os integrantes da primeira xeraci\u00f3n de dramaturgos profesionais en lingua galega, o grupo Abrente, cuxos m\u00e1ximos representantes son Manuel Lourenzo, Euloxio R. Ruibal, Francisco Taxes e Roberto Vidal Bola\u00f1o.\nOutros dramaturgos destacados dos anos 60 e 70 foron \u00c1lvaro Cunqueiro, Daniel Cortez\u00f3n, Xohana Torres e Bernardino Gra\u00f1a. Cunqueiro fai coa peza \"Don Hamlet\" unha recreaci\u00f3n da co\u00f1ecida obra de Shakespeare. Daniel Cortez\u00f3n prop\u00f3n unha revisi\u00f3n da historia de Galiza, desde unha \u00f3ptica nacionalista: \"Prisciliano\" (1970), \"Os irmandi\u00f1os\" (1977) ou \"Pedro Madruga\" (1981) son algunhas das s\u00faas obras teatrais. Xohana Torres trata os temas do exilio en \"A outra banda do Iberr\" (1968) e das expropiaci\u00f3ns de terras en \"Un hotel de primeira sobre o r\u00edo\" (1968). Bernardino Gra\u00f1a desenvolve t\u00e9cnicas do cine policial en \"20 mil pesos crime\" (1962).\nNo ano 1973 a Agrupaci\u00f3n Cultural O Facho da Coru\u00f1a comeza a convocar un concurso de teatro infantil, no cal ga\u00f1an autores como Carlos Casares (\"As laranxas m\u00e1is laranxas de todas as laranxas\", Manuel Lourenzo (ga\u00f1ador en tres ocasi\u00f3ns) e Ana Mar\u00eda Fern\u00e1ndez Mart\u00ednez e Xo\u00e1n Babarro (\"Grande invento para sa\u00edr do aburrimento\", 1983), entre outros.\nA partir do ano 1984, como continuaci\u00f3n das mostras teatrais xa existentes de Ribadavia, comeza a Mostra Internacional de Teatro de Ribadavia, que se asenta nesta localidade con grande \u00e9xito de p\u00fablico, onde durante unha semana se realizan obradoiros, encontros e sobre todo representaci\u00f3ns teatrais en galego (ademais doutras linguas como castel\u00e1n, portugu\u00e9s ou mesmo italiano).\nA literatura galega de finais do s\u00e9culo XX.\nA partir da aprobaci\u00f3n do Estatuto de Autonom\u00eda de Galicia de 1981, a tesitura da literatura galega vai mudar acorde coa nova situaci\u00f3n sociopol\u00edtica. O asentamento das editoriais e a convocatoria de premios literarios axudaron a impulsar a literatura nestas \u00faltimas d\u00e9cadas: o Esqu\u00edo de poes\u00eda (1981), o Certame de teatro de Ribadavia (1973-1980), o premio de relato curto Modesto Figueiredo (1975), os premios da Cr\u00edtica Galicia (1978), o premio de Novela Longa Blanco Amor (1981), o Xerais de Novela (1984) ou o Merl\u00edn (1984) foron dando a co\u00f1ecer unha ampla lista de autores e autoras. A\u00ednda que se hai que remontar ata a d\u00e9cada de 1970 para o caso da poes\u00eda e do teatro, neste apartado tratarase sobre todo a literatura desde 1980 ata 1999.\nA poes\u00eda de finais do s\u00e9culo XX.\nNa d\u00e9cada de 1970, concretamente a partir de 1975, comezar\u00e1n a abrollar colectivos po\u00e9ticos que continuar\u00e1n coa recuperaci\u00f3n cultural iniciada no decenio anterior. O primeiro en xurdir ser\u00e1 o Grupo Rompente, que pretend\u00eda, sen renunciar ao formalismo, unha conxunci\u00f3n entre a poes\u00eda intimista e social. Outro grupo destacado ser\u00eda Cravo Fondo (1977) (formado por Xavier Rodr\u00edguez Barrio, Ramiro Fonte e Xes\u00fas R\u00e1bade Paredes, entre outros), que, tomando a met\u00e1fora da obra ferriniana, buscaba como est\u00e9tica a conxunci\u00f3n entre a \"p\u00f3lvora e a magnolia\". Grupos sobranceiros desta \u00e9poca tam\u00e9n foron Loia, Dolmen, Al\u00e9n...\nPor outra parte, tense afirmado que a renovaci\u00f3n da poes\u00eda galega nesta altura veu da man da publicaci\u00f3n do poemario de Xos\u00e9 Lu\u00eds M\u00e9ndez Ferr\u00edn \"Con P\u00f3lvora e Magnolias\" (1976) e do libro de Arcadio L\u00f3pez-Casanova \"Mesteres\" (1976). Realmente, \"Mesteres\" publicouse en Valencia e a Galiza naquela altura s\u00f3 chegaron dous exemplares desta obra, polo que a s\u00faa difusi\u00f3n foi moi reducida. Ademais, hai quen aprecia en Ferr\u00edn a influencia do \u00faltimo \u00c1lvaro Cunqueiro e, o profesor Luciano Rodr\u00edguez G\u00f3mez ve en L\u00f3pez-Casanova a de Aquilino Iglesia Alvari\u00f1o. Tam\u00e9n hai quen apunta a obra de Alfonso Pexegueiro \"Seraogna\" (1976) como \"aguill\u00f3n\" desta mudanza, mais este poemario non abandona de todo a tendencia socialrealista.\nOs autores da promoci\u00f3n dos oitenta ser\u00e1n os primeiros nos que se aprecie unha clara mudanza est\u00e9tica con respecto \u00e1 poes\u00eda anterior. Estes escritores moveranse sobre todo na estela do culturalismo: (erotismo, mundos m\u00edticos, simbolox\u00eda das cores...), cunha moito menor presenza da li\u00f1a social. A apertura tem\u00e1tica e estil\u00edstica aparece reflectida, ent\u00f3n, na obra de autores como Ramiro Fonte, Manuel Forcadela, Xavier R. Baixeras, Rom\u00e1n Ra\u00f1a, Lino Braxe, Ant\u00f3n Reixa, Pilar Pallar\u00e9s, Lois Pereiro, Chus Pato, Xos\u00e9 Mar\u00eda \u00c1lvarez C\u00e1ccamo, Xavier Rodr\u00edguez Barrio, Miguel Anxo Fern\u00e1n-Vello, Ana Roman\u00ed, Claudio Rodr\u00edguez Fer, Lu\u00edsa Villalta, Henrique Rabunhal, Francisco Salinas Portugal, Gonzalo Navaza...\nPor \u00faltimo, tense falado dunha promoci\u00f3n dos noventa, conformada polos autores que se deron a co\u00f1ecer no decenio pasado. Realmente, a distinci\u00f3n entre a promoci\u00f3n dos oitenta e a promoci\u00f3n dos noventa responde a un criterio xeracional, posto que non existe unha grande diferenza entre a obra dos poetas da unha ou da outra promoci\u00f3n. Si se aprecia, a partir de 1990, unha maior presenza da poes\u00eda feminina. Alg\u00fans autores destacados deste grupo xeracional son Yolanda Casta\u00f1o, Olga Novo, Emma Couceiro, Enma Pedreira, Mar\u00eda Lado, Luc\u00eda Aldao, Est\u00edbaliz Espinosa, Marica Campo, Fran Alonso, Rafa Villar, Miro Villar, Estevo Creus, Eduardo Est\u00e9vez, Celso Fern\u00e1ndez Sanmart\u00edn...\nA narrativa de finais do s\u00e9culo XX.\nCon posterioridade \u00e1 Nova Narrativa Galega, apr\u00e9ciase na narrativa galega unha grande dispersi\u00f3n de estilos e tendencias. Nesta \u00e9poca, a produci\u00f3n neste x\u00e9nero co\u00f1ecer\u00e1 unha m\u00e1is que not\u00e1bel ampliaci\u00f3n tem\u00e1tica, as\u00ed como tam\u00e9n un incremento na n\u00f3mina de subx\u00e9neros (novela policial, novela hist\u00f3rica, novela pseudohist\u00f3rica, novela infanto-xuvenil, novela de aventuras...) debida en boa parte \u00e1 incorporaci\u00f3n dun novo p\u00fablico xuvenil -a denominada \"literatura de instituto\"- para o que se escriben textos supostamente accesibles.\nA\u00ednda que o elemento simb\u00f3lico continuar\u00e1 a ser empregado, o seu uso ser\u00e1 cuantitativamente menor nesta \u00e9poca. De todos os xeitos, m\u00e1is al\u00f3 dos l\u00edmites que se ve\u00f1en trazando para a Nova Narrativa, a\u00ednda cara a finais dos 70 rexistramos un conxunto de obras e autores -Xavier Alcal\u00e1, Rei Ballesteros, o propio M\u00e9ndez Ferr\u00edn- que apuran as posibilidades abertas.\nA partir de 1980, non obstante, rexistramos ao tempo un retorno aos xeitos m\u00e1is tradicionais de narrar sen por iso renunciar ao emprego de t\u00e9cnicas novas e, sobre todo, a unha grande apertura tem\u00e1tica coa exploraci\u00f3n de apartados ata aquel momento desco\u00f1ecidos pola prosa de ficci\u00f3n galega. Doutra parte, a procura dunha \"literatura de quiosco\" contin\u00faa a ser unha clave fundamental para entender este per\u00edodo.\nA\u00ednda que resulta dificultoso establecer li\u00f1as dominantes, \u00e9 posible salientar as seguintes tendencias:\nNarradores destacados desta \u00e9poca son, entre outros, Manuel Rivas, Suso de Toro, Carlos G. Reigosa, Xos\u00e9 Carlos Caneiro, Xurxo Borraz\u00e1s, Marilar Aleixandre, Xavier Docampo, Agust\u00edn Fern\u00e1ndez Paz, Paco Mart\u00edn, Tucho Calvo, Dar\u00edo Xoh\u00e1n Cabana, Fina Casalderrey...\nP\u00f3dese establecer unha clasificaci\u00f3n dos escritores en prosa por promoci\u00f3ns:\nO teatro de finais do s\u00e9culo XX.\nNesta \u00e9poca, no x\u00e9nero teatral, suceder\u00e1 un feito ben curioso. Se na poes\u00eda e na narrativa as mudanzas est\u00e9ticas vir\u00e1n dadas polos autores das novas xeraci\u00f3ns, no teatro ser\u00e1n os dramaturgos do grupo Abrente os aut\u00e9nticos art\u00edfices do cambio. Finalizadas as Mostras de Teatro Abrente de Ribadavia en 1980, e coa aprobaci\u00f3n do Estatuto de Autonom\u00eda nese mesmo ano, \u00e1brese un novo marco para a creaci\u00f3n teatral. Nese mesmo ano, aparecer\u00eda na Coru\u00f1a a Sala de Teatro Lu\u00eds Seoane, a primeira sala de teatro est\u00e1bel de Galiza, clausurada en 1988. En 1984, financiado pola Xunta de Galicia, e cun orzamento inicial de 25 mill\u00f3ns de pesetas, f\u00fandase o Centro Dram\u00e1tico Galego(CDG). In\u00edciase, polo tanto, a etapa do teatro institucional. En 1989, aparecer\u00eda o Instituto Galego das Artes Esc\u00e9nicas e Musicais (IGAEM).\nA\u00ednda as\u00ed, pese \u00e1 existencia deste teatro institucional, os grupos afeccionados seguir\u00e1n a dominar no panorama dram\u00e1tico galego. De feito, a profesora Laura Tato, no seu traballo \"O teatro actual\" (1998), afirma que, na primeira metade da d\u00e9cada de 1990, Galiza s\u00f3 contaba con catro compa\u00f1\u00edas profesionais \u00e1 marxe do CDG. Derivado desta situaci\u00f3n, ch\u00e9gase a tesituras realmente kafkianas. As\u00ed, por p\u00f3r un exemplo, un dos dramaturgos e actores m\u00e1is experimentados, Manuel Lourenzo, engrosou, ata a s\u00faa aparici\u00f3n nunha co\u00f1ecida serie televisiva (Mareas vivas), a listaxe de afeccionados.\nDebemos sinalar tam\u00e9n que os premios de teatro axudan a normalizar a creaci\u00f3n teatral, entre os que podemos mencionar: o \u00c1lvaro Cunqueiro da Xunta de Galicia, o Rafael Dieste da Deputaci\u00f3n da Coru\u00f1a e mesmo os Premios Compostela de Teatro do xornal \"El Correo Gallego\". Alg\u00fans dos premiados foron Vicente Montouto, Eduardo Alonso ou Xan Cejudo (mellor director 1990), entre outros.\n\u00c9 salient\u00e1bel tam\u00e9n o asentamento do teatro infantil e xuvenil, que actualmente goza de boa sa\u00fade, especialmente o teatro de monicreques. Algunhas compa\u00f1\u00edas de marionetas destacadas son Tanxarina t\u00edteres e marionetas, T\u00edteres Cachirulo, T\u00edteres Falcatr\u00faa... E entre as compa\u00f1\u00edas de teatro galegas podemos mencionar Ollomoltranv\u00eda, Teatro do Atl\u00e1ntico, Uveg\u00e1 Teatro, Teatro do Noroeste, Ancora Teatro, Teatro do Aqu\u00ed, Matarile, Ch\u00e9vere, Teatro do Morcego, Sarabela Teatro...\nCanto aos novos creadores, est\u00e1 xeralmente admitida a existencia dunha promoci\u00f3n dos oitenta e mais dunha promoci\u00f3n dos noventa. A pesar disto, non todos os estudosos teatrais coinciden en fixar os mesmos l\u00edmites para o inicio e a fin das mesmas. Son novos autores desta fin de s\u00e9culo, entre outros: Henrique Rabunhal, Miguel Anxo Fern\u00e1n-Vello, Xes\u00fas Pis\u00f3n, Ra\u00fal Dans, C\u00e1ndido Paz\u00f3, Gustavo Pernas Cora, Miguel Anxo Murado, Quico Cadaval, Lino Braxe, Marcos Orsi, Ana Vall\u00e9s, Inma Antonio Souto, Xos\u00e9 Lu\u00eds Send\u00f3n...\nO ensaio de finais do s\u00e9culo XX.\nO ensaio non tivo moita actividade, a\u00ednda que aparecen signos de recuperaci\u00f3n coa aparici\u00f3n de autores especializados na historia como Ram\u00f3n M\u00e1iz, Xusto Gonz\u00e1lez Beramendi, Pegerto Saavedra, Xos\u00e9 Ram\u00f3n Barreiro ou Ram\u00f3n Villares. Debemos mencionar que a oferta vaise incrementando nos \u00faltimos anos, xurdindo editoriais especializadas (Andavira Editora -textos t\u00e9cnicos e universitarios-, Edici\u00f3ns Lea -medios de comunicaci\u00f3n, deportes e mar-, Edici\u00f3ns L\u00f3strego -biograf\u00eda e ensaio cient\u00edfico-, Ouvirmos -m\u00fasica e patrimonio-...), ademais das colecci\u00f3ns ensa\u00edsticas das editoriais que publican en galego (destacando neste x\u00e9nero Galaxia, Xerais, Sotelo Blanco, Edici\u00f3ns do Castro, Edici\u00f3ns A Nosa Terra, Edici\u00f3ns do Cumio, Laiovento, Ba\u00eda...)\nOs eidos nos que o ensaio concentra unha grande actividade son os da lingua e literatura galegas con obras como \"Problemas da l\u00edngua galega\" (1981) e \"Da fala e da escrita\" (1983) de Ricardo Carballo Calero, \"Informe(s) sobre a lingua galega. Presente e pasado\" (1991) de Xes\u00fas Alonso Montero, \"De Pondal a Novoneyra\" (1984) de Xos\u00e9 Lu\u00eds M\u00e9ndez Ferr\u00edn, \"L\u00edngua e sociedade na Galiza\" (1993) de Manuel Portas, \"Literatura galega\" (1994) de Anxo Tarr\u00edo, \"Historia social da lingua galega\" (1999) de Henrique Monteagudo e o \"Diccionario da literatura galega\" (1995-2003) coordinado por Dolores Vilavedra, entre outros.\nTam\u00e9n cabe salientar dous autores que orientaron a s\u00faa produci\u00f3n cara o ensaio teol\u00f3xico e antropol\u00f3xico: Andr\u00e9s Torres Queiruga, quen escribiu obras como \"Nova aproximaci\u00f3n a unha filosof\u00eda da saudade\" (1981); e Xos\u00e9 Chao Rego, autor de traballos sobre a identidade galega como \"Eu renazo galego\" (1983) e \"Para comprendermos Galicia\" (1987)."}
{"id": "47290", "revid": "23204", "url": "https://gl.wikipedia.org/wiki?curid=47290", "title": "Golfo de Botnia", "text": "O Golfo de Botnia (sueco; \"Botniska viken\", fin\u00e9s; \"Pohjanlahti\") \u00e9 o brazo m\u00e1is setentrional do Mar B\u00e1ltico. O golfo at\u00f3pase entre a costa occidental da Finlandia e a costa oriental de Suecia. Ao sur do golfo sit\u00faanse as illas \u00c5land e o seu mar.\nUn dos aspectos m\u00e1is caracter\u00edsticos do golfo e que pos\u00fae unha baixa salinidade o que permite que moitos peixes de auga doce vivan nel. Pos\u00fae unhas augas moi fr\u00edas e pouco profundas, chegando a conxelarse durante uns meses ao ano na zona norte do golfo. A s\u00faa superficie \u00e9 de 116.300\u00a0km\u00b2, ten 725\u00a0km de lonxitude, entre 80 e 240\u00a0km de ancho e unha profundidade media de 60 m, sendo o seu m\u00e1ximo de 295.\nEntre Ume\u00e5 e Vaasa o Golfo de Botnia forma a parte m\u00e1is estreita.\nLocalidades do golfo.\nAlgunhas das localidades m\u00e1is importantes que te\u00f1en costa neste golfo son:"}
{"id": "47291", "revid": "98629", "url": "https://gl.wikipedia.org/wiki?curid=47291", "title": "Pedrafita", "text": "Unha pedrafita (do lat\u00edn PETRA + FICTA = esculpida) \u00e9 unha pedra de grandes dimensi\u00f3ns, esculpida. Pode corresponder co antigo monumento megal\u00edtico chamado tam\u00e9n menhir.\nComo top\u00f3nimo, pode referirse a:"}
{"id": "47293", "revid": "23204", "url": "https://gl.wikipedia.org/wiki?curid=47293", "title": "Condado de G\u00e4vleborg", "text": "O Condado de G\u00e4vleborg, ou \"G\u00e4vleborgs l\u00e4n\", \u00e9 un condado ou \"l\u00e4n\" da costa b\u00e1ltica de Suecia, na rexi\u00f3n de Norrland. A s\u00faa capital \u00e9 a cidade de G\u00e4vle. O condado fai fronteira cos condados de Uppsala, V\u00e4stmanland, Dalarna, J\u00e4mtland e V\u00e4sternorrland.\nConcellos.\nO condado de G\u00e4vleborgs est\u00e1 dividido en 10 comunas ou concellos (\"Kommuner\") a nivel local:"}
{"id": "47294", "revid": "92340", "url": "https://gl.wikipedia.org/wiki?curid=47294", "title": "Nicodemus Tessin o Vello", "text": "Nicodemus Tessin o Vello, nado en Stralsund en 1615 e finado en Estocolmo en 1681, foi un importante arquitecto barroco sueco.\nTraxectoria.\nFoi disc\u00edpulo do franc\u00e9s Simon de La Vall\u00e9e, que era arquitecto de corte en Suecia. Logo dunha viaxe a trav\u00e9s de Europa nos anos 1651-1652, volveu a Suecia. No 1661 foi nomeado arquitecto da cidade de Estocolmo. A s\u00faa principal obra \u00e9 o Castelo de Drottningholm realizado nun estilo barroco personalizado, derivado das escolas neerlandesa, francesa e italiana. Realizou ademais numerosas pequenas edificaci\u00f3ns na capital sueca. O seu fillo Nicodemus o Novo suceuno como principal arquitecto sueco."}
{"id": "47295", "revid": "75439", "url": "https://gl.wikipedia.org/wiki?curid=47295", "title": "Nicodemus Tessin o Novo", "text": "Nicodemus Tessin o Novo, nado en Estocolmo o 23 de maio de 1654 e finado o 10 de abril de 1728 na mesma cidade, foi un dos m\u00e1is importantes arquitectos de Suecia arredor de 1700.\nTraxectoria.\nEra fillo do arquitecto da corte Nicodemus Tessin o Vello. Nicodemus Tessin foi tam\u00e9n arquitecto da corte desde 1676, \u00e9 arquitecto municipal de Estocolmo entre 1682\u20131715 e conselleiro real desde 1712. O seu fillo, o conde Carl Gustaf Tessin, foi un influente pol\u00edtico sueco da s\u00faa \u00e9poca.\nFoi educado polo seu pai. De 1673 a 1680 viaxou por Europa, visitando Inglaterra, Francia e Italia. En Italia, merc\u00e9 a recomendaci\u00f3n da ra\u00ed\u00f1a Cristina de Suecia, estudou no taller de Bernini entre 1675 e 1678. Esta viaxe de formaci\u00f3n ter\u00eda grande influencia na s\u00faa produci\u00f3n arquitect\u00f3nica. Volto a Roma en 1687, Tessin frecuenta o estudo do pintor Giovan Battista Gaull\u00ec, dito Baciccio. \nA s\u00faa principal realizaci\u00f3n foi o vasto pazo real de Estocolmo que iniciou en 1697. A morte do seu pai, proseguir\u00e1 e completar\u00e1 o Castelo Drottningholm."}
{"id": "47296", "revid": "21809", "url": "https://gl.wikipedia.org/wiki?curid=47296", "title": "Elvira M\u00e9ndez (864 - 921)", "text": "Elvira M\u00e9ndez, ou Elvira Men\u00e9ndez ou Elvira Menendiz, nada no ano 864 e finada en 921, foi unha nobre e ra\u00ed\u00f1a consorte galega.\nTraxectoria.\nFilla dos magnates galegos Hermenexildo Guterrez (conde de Tui e do Porto e conquistador de Co\u00edmbra) e de Hermesinda, que viviu no s\u00e9culo IX.\nCasou no ano 900 con Ordo\u00f1o (o futuro Ordo\u00f1o II), fillo de Afonso III o Magno e Ximena Garc\u00e9s, como enlace entre a nobreza galega e a monarqu\u00eda.\nRa\u00ed\u00f1a de Galicia.\nNo ano 910 recibiu o reco\u00f1ecemento de todos os magnates galegos xunto ao seu marido, Ordo\u00f1o II. A s\u00faa importante condici\u00f3n aristocr\u00e1tica foi imprescindible para que os grandes magnates galegos reco\u00f1eceran a Ordo\u00f1o II como o seu \"rex\" ou se\u00f1or. Alg\u00fans autores ven neste momento o nacemento dun reino de Galicia de seu, outros, por\u00e9n, consideran tal reco\u00f1ecemento como un pacto feudal entendendo que o reino de Galicia era moito maior que o territorio estritamente galego.\nTras a morte do seu cu\u00f1ado, o rei Garc\u00eda I, foi coroada como ra\u00ed\u00f1a consorte. Asinou co seu home numerosos documentos a prol da nobreza e da Igrexa Galega. A diocese de Iria Flavia-Santiago de Compostela beneficiouse das s\u00faas doaz\u00f3ns en vilas, servos e alfaias, sobresa\u00edndo as doaz\u00f3ns \u00e1 catedral de Santiago de Compostela, ao mosteiro de san Marti\u00f1o Pinario, ao mosteiro de san Isidro de Due\u00f1as e ao mosteiro de san Pedro de Montes.\nFundadora dunha estirpe.\nFoi nai dos reis Sancho Ord\u00f3\u00f1ez (o primox\u00e9nito e rei privativo de Galicia), Afonso IV e Ramiro II. Dela agromou unha estirpe de monarcas de Galicia e Le\u00f3n.\nNupcias e descendencia.\nFroito do seu matrimonio co rei Ordo\u00f1o II naceron cinco fillos que aparecen na documentaci\u00f3n cos seus pais na seguinte orde:\nMorte e sepultura.\nA ra\u00ed\u00f1a Elvira faleceu entre o 20 de febreiro e o 12 de outubro do ano 921. Segundo a \"Cr\u00f3nica de Sampiro\", cando o rei Ordo\u00f1o II recibiu a nova da morte de Elvira ao seu regreso a Zamora dunha campa\u00f1a contra os musulm\u00e1ns, \u00abfoi tanto a dor que tivo polo seu pasamento canto fora o seu fozo do seu triunfo\u00bb.\nRecibiu sepultura no pante\u00f3n de reis da catedral de Oviedo. Os restos mortais da ra\u00ed\u00f1a foron depositados nun sepulcro acubillado por un arco de medio punto, no que aparec\u00eda esculpido o seguinte epitafio:\n\"HIC COLLIGIT TUMULUS REGALI EX SEMINE CORPUS GELCYRAE REGINAE ORDONII SECUNDI UXOR. OBIIT ERA DCCC... ET HOC ETIAM\""}
{"id": "47300", "revid": "56817", "url": "https://gl.wikipedia.org/wiki?curid=47300", "title": "Ensaio", "text": "O termo ensaio pode referirse a varias cousas:"}
{"id": "47303", "revid": "23204", "url": "https://gl.wikipedia.org/wiki?curid=47303", "title": "Condado de Halland", "text": "O Condado de Halland, ou \"Hallands l\u00e4n\", \u00e9 un condado ou \"l\u00e4n\" da costa oeste de Suecia. O condado fai fronteira cos condados de V\u00e4stra G\u00f6taland, J\u00f6nk\u00f6ping, Kronoberg, Escania e co mar de Kattegat.\nConcellos.\nO condado de Halland est\u00e1 formado polos seguintes municipios:\nOs datos de poboaci\u00f3n son do ano 2022."}
{"id": "47304", "revid": "23204", "url": "https://gl.wikipedia.org/wiki?curid=47304", "title": "Condado de J\u00e4mtland", "text": "O Condado de J\u00e4mtland, ou \"J\u00e4mtlands l\u00e4n\", \u00e9 un condado ou \"l\u00e4n\" do norte de Suecia. O condado fai fronteira cos condados de Dalarna, G\u00e4vleborg, V\u00e4sternorrland, e co Condado de V\u00e4sterbotten. Tam\u00e9n fai fronteira cos condados norugueses de Nord-Tr\u00f8ndelag e S\u00f8r-Tr\u00f8ndelag.\nConcellos.\nO condado de J\u00e4mtland est\u00e1 formado polos seguintes municipios:"}
{"id": "47308", "revid": "5863", "url": "https://gl.wikipedia.org/wiki?curid=47308", "title": "Fernando II de Le\u00f3n e Galicia", "text": "Fernando II, nado cara ao 1137 e finado en Benavente, o 21 de xaneiro de 1188, foi rei de Le\u00f3n e Galiza entre 1157 e 1188. Restaurador da coroa de Le\u00f3n. Co\u00f1ecido nos \"Anales Camaracenses\" como emperador de Galicia. Est\u00e1 enterrado no Pante\u00f3n Real da capela das reliquias da catedral de Santiago de Compostela.\nDivisi\u00f3n da coroa.\nO seu pai Afonso VII confiou a s\u00faa educaci\u00f3n ao l\u00edder da nobreza galega o conde D. Fernando P\u00e9rez de Traba, da mesma familia que o tutelara a el cando neno. Isto propiciou a presi\u00f3n galega por dividir a coroa. A rivalidade entre as igrexas de Santiago de Compostela e Toledo tam\u00e9n contribu\u00edu a que Afonso VII deixase a Sancho Castela e Toledo e a Fernando Galiza e Le\u00f3n.\nAs\u00ed, xa desde 1151 \u00e9 asociado \u00f3 trono por seu pai, con seu irm\u00e1n Sancho, polo que en documentos de Galiza e Le\u00f3n \u00e9 habitual a s\u00faa confirmaci\u00f3n co t\u00edtulo de \"rei\" ou rei de Galiza.\nNun concilio iniciado en Valladolid no ano 1155, acord\u00e1ronse os termos da divisi\u00f3n dos Estados de seu pai, que a\u00ednda viv\u00eda. Al\u00ed design\u00e1ronse baixo a s\u00faa soberan\u00eda os reinos de Galiza e Le\u00f3n, ag\u00e1s a Terra de Campos, Sahag\u00fan e Asturias de Santillana.\nAs fronteiras do Reino de Galicia.\nViuse obrigado a fixar as fronteiras entre o Reino de Galicia e o recentemente independente Reino de Portugal. Este novo reino manti\u00f1a a dominaci\u00f3n da Limia, Tui, Turonio e Vigo. Isto provocou intermitentes conflitos b\u00e9licos ata a recuperaci\u00f3n para o Reino de Galicia dos devanditos territorios mediante a paz asinada en Pontevedra con Afonso Henriques.\nPor outra banda, fixou no tratado de Sahag\u00fan as fronteiras entre Le\u00f3n e Castela con Sancho III, as\u00ed como o reco\u00f1ecemento do avance galaico-leon\u00e9s por Estremadura.\nRenacemento urbano.\nFavoreceu un aut\u00e9ntico renacemento urbano mediante a concesi\u00f3n de foros municipais a vilas como Lugo, Pontevedra, Tui, Padr\u00f3n, Noia e Ribadavia. Deste xeito, as cidades acadar\u00edan un protagonismo punteiro na Galicia do s\u00e9culo XII, ceib\u00e1ndose de poderes se\u00f1oriais e eclesi\u00e1sticos.\nAs\u00ed mesmo, continxentes galegos sa\u00edron para repoboar as terras salmantinas. Feito que se reflicte, a\u00ednda hoxe, na toponimia desas bisbarras.\nA Igrexa galega.\nFavoreceu \u00e1 s\u00e9 arcebispal de Santiago de Compostela como capital eclesi\u00e1stica dos seus estados, que ademais ti\u00f1a como dependentes a varias s\u00e9s portuguesas. Outorgou unha pensi\u00f3n vitalicia ao mestre Mateu, o m\u00e1is prestixioso escultor da \u00e9poca, para dar un pulo decisivo \u00e1s obras da catedral. Nesta onda crecente da arquidi\u00f3cese compostel\u00e1 inscr\u00edbese a concesi\u00f3n do ano santo xubilar compostel\u00e1n polo Papa Alexandre III (Bula \"Regis Aeterni\"). Era arcebispo D. Pedro Su\u00e1rez de Deza.\nOrdes militares.\nAo seu reinado pertence tam\u00e9n o nacemento da Orde militar de Santiago, cuxo arcebispo lle doa unha bandeira con cruz en forma de espada e nomea c\u00f3engo da catedral ao Mestre da Orde."}
{"id": "47310", "revid": "89787", "url": "https://gl.wikipedia.org/wiki?curid=47310", "title": "Moncho L\u00f3pez", "text": "Ram\u00f3n L\u00f3pez Su\u00e1rez, co\u00f1ecido popularmente como Moncho L\u00f3pez, nado en Nar\u00f3n o 10 de xullo de 1969, \u00e9 un adestrador profesional de baloncesto galego. Dende 2009 adestra o FC Porto.\nTraxectoria.\nDespois de comezar con 17 anos \u00e1 fronte do equipo do Colexio Santiago Ap\u00f3stolo pasou ao Clesa Ferrol e ao Siglo XXI de Lugo. Con menos de 30 anos adestrou o CB Gij\u00f3n, logrando ascender \u00e1 ACB na tempada 1998/99, de onde pasou a traballar para a Federaci\u00f3n Espa\u00f1ola. Como adestrador da selecci\u00f3n B espa\u00f1ola, conseguiu a medalla de ouro nos Xogos Mediterr\u00e1neos de 2001. De a\u00ed pasou a ser axudante de Javier Imbroda no banco da selecci\u00f3n de baloncesto de Espa\u00f1a, e cando este deixou o cargo para dirixir o Real Madrid logo do Mundobasket 2002, substitu\u00eduno \u00e1 fronte do equipo (outubro de 2002). As\u00ed conseguiu a medalla de prata no Campionato Europeo de Baloncesto de 2003, logo de perder na final fronte a Lituania.\nEn maio de 2004, tres meses antes dos Xogos Ol\u00edmpicos de Atenas dimitiu do posto para dirixir o equipo do Leite R\u00edo Breog\u00e1n de Lugo na ACB, onde permaneceu ata 2006. En marzo de 2007 foi contratado como adestrador do equipo andaluz do Caja San Fernando ata o remate desa tempada. Ao ano seguinte, en febreiro de 2008, foi fichado como novo adestrador da selecci\u00f3n portuguesa de baloncesto.\nEn 2009 converteuse tam\u00e9n no adestrador do FC Porto, traballo que compaxinou co da selecci\u00f3n ata setembro de 2010, cando a Federaci\u00f3n Portuguesa, molesta con esta situaci\u00f3n, rescindiu o seu contrato como seleccionador. Co FC Porto ga\u00f1ou a Copa e a Copa da Liga na tempada 2009/10 e a liga e o Trofeo Ant\u00f3nio Pratas na 2010/11. Tras a seguinte campa\u00f1a, na que o Porto ga\u00f1ou a Supercopa, a Copa e a Copa da Liga, e perdeu a final da liga contra o Benfica, o club decidiu disolver o equipo de baloncesto por controversias coa Federaci\u00f3n. Moncho quedou ao cargo das categor\u00edas inferiores e do Dragon Force, un novo equipo con xogadores xuven\u00eds co que ascendeu no seu primeiro ano \u00e1 Proliga (segunda divisi\u00f3n). Na s\u00faa primeira tempada na Proliga (2013/14) o Dragon Force acabou campi\u00f3n tras derrotar na final ao Illiabum e ga\u00f1ou unha praza na m\u00e1xima categor\u00eda, pero o club decidiu continuar un ano m\u00e1is no segundo nivel. Repetiu t\u00edtulo ao ano seguinte ga\u00f1ando todos os seus partidos e vencendo na final dos \"playoffs\" ao El\u00e9ctrico FC. En 2015 Moncho adestrou tam\u00e9n a selecci\u00f3n angolana, coa que ga\u00f1ou a medalla de prata no Afrobasket de 2015. \nCo Dragon Force xa na primeira divisi\u00f3n, e renomeado de novo a FC Porto, conseguiu meter o equipo na final dos \"playoffs\", onde derrotou ao Benfica e ga\u00f1ou o 12\u00ba t\u00edtulo de liga para o club portuense. Ga\u00f1ou tam\u00e9n a Copa da Liga dese ano e na tempada 2018/19 unha nova Copa e unha Supercopa."}
{"id": "47311", "revid": "1093", "url": "https://gl.wikipedia.org/wiki?curid=47311", "title": "B\u00e1squet", "text": ""}
{"id": "47312", "revid": "23204", "url": "https://gl.wikipedia.org/wiki?curid=47312", "title": "Fernando Rey", "text": "Fernando Casado Arambillet, nado na Coru\u00f1a o 20 de setembro de 1917 e finado en Madrid o 9 de marzo de 1994, foi un actor galego, co\u00f1ecido artisticamente como Fernando Rey. Era o actor preferido de Luis Bu\u00f1uel e talvez o m\u00e1is internacional dos actores espa\u00f1ois. Para o seu nome art\u00edstico mantivo o seu nome, mais adoptou o segundo apelido de s\u00faa nai, Sara Arambillet Rey.\nTraxectoria.\nEn 1936 comezou a s\u00faa carreira como actor facendo de figurante e foi ent\u00f3n cando escolleu o seu nome art\u00edstico. Durante a guerra civil loitou no bando republicano, ao igual que seu pai, o coronel e axudante de Manuel Aza\u00f1a, Fernando Casado Veiga, que chegou a ser nomeado Inspector Xeral de Artiller\u00eda. Finalizada a contenda, pai e fillo foron feitos prisioneiros, sendo Fernando internado no campo de detenci\u00f3n improvisado no estadio de Mestalla (Valencia). Mentres que o seu pai permaneceu encarcerado durante anos, Fernando conseguiu escapar de Mestalla, subir a un tren de mercador\u00edas e chegar a Madrid.\nContra 1940 iniciouse como actor de dobraxe despois de ler un anuncio no que se buscaba unha nova voz para o novo actor Tyrone Power. A s\u00faa voz, considerada intensa e persoal foi tam\u00e9n unha das primeiras que se empregaron en castel\u00e1n para dobrar a Laurence Olivier, que chegou a felicitalo pola s\u00faa dobraxe do filme \"Hamlet\" (1948). Tras participar como extra en varios filmes tivo o seu primeiro papel con di\u00e1logo en 1944 no filme \"Eugenia de Montijo\", de Jos\u00e9 L\u00f3pez Rubio, protagonizada por Amparo Rivelles. En 1948 deu vida a Filipe o Fermoso en \"Locura de amor\", melodrama sobre Xoana \"a Tola\" dirixido por Juan de Ordu\u00f1a que foi un rotundo \u00e9xito. No filme traballou xunto a Aurora Bautista e a debutante Sara Montiel.\nFoi nas d\u00e9cadas de 1960 e 1970 cando se fixo internacionalmente famoso da man de Luis Bu\u00f1uel, encarnando entre outros a Don Lope en \"Tristana\", nomeada ao \u00d3scar \u00f3 mellor filme en lingua non inglesa en 1970 ou a Rafael Dacosta en \"O discreto engado da burgues\u00eda\", que ga\u00f1ou dito \u00d3scar en 1972. Tras estes papeis f\u00edxose familiar para o p\u00fablico global cando interpretou o \"capo\" da droga Alain Charnier, enfrontado ao polic\u00eda Gene Hackman, en \"The French Connection\" (1971), de William Friedkin, \"thriller\" cun grande \u00e9xito de p\u00fablico que ga\u00f1ou cinco premios \u00d3scar. Inicialmente, Friedkin quer\u00eda a Francisco Rabal como Charnier, mais non co\u00f1ec\u00eda o seu nome e Rey foi contratado por erro antes de que o director o vise. A\u00ednda que Rey non falaba franc\u00e9s cando Friedkin soubo que Rabal non falaba ingl\u00e9s nin franc\u00e9s decidiu manter a Rey no elenco.\nCo paso dos anos incrementou a s\u00faa presenza en series e telefilmes. En 1982 participou na serie \"A.D. Anno Domini\", coproduci\u00f3n angloitaliana sobre os primeiros anos do cristianismo que contou con int\u00e9rpretes como Ava Gardner, Susan Sarandon, Jack Warner ou Ian McShane, e en 1985 tivo un papel no telefilme de tema medieval \"Black Arrow\", produci\u00f3n da Disney protagonizada por Donald Pleasence e Oliver Reed. Un dos seus \u00faltimos grandes papeis foi \"El Quijote de Miguel de Cervantes\", adaptaci\u00f3n dirixida por Manuel Guti\u00e9rrez Arag\u00f3n para Televisi\u00f3n Espa\u00f1ola, que alcanzou un notable \u00e9xito e lle supuxo un grande esforzo moral, mental e f\u00edsico. A s\u00faa \u00faltima aparici\u00f3n cinematogr\u00e1fica foi no filme de Jaime de Armi\u00f1\u00e1n \"Al otro lado del t\u00fanel\".\nFoi presidente da Academia das Artes e as Ciencias Cinematogr\u00e1ficas de Espa\u00f1a dende 1992 ata a s\u00faa morte v\u00edtima dun cancro en 1994.\nPremios e honores.\nEntre outros galard\u00f3ns, Fernando Rey foi premiado nos festivais de cine de Cannes (do que foi membro do xurado en 1975) ou Donostia e ga\u00f1ou o Goya \u00e1 mellor interpretaci\u00f3n masculina protagonista en 1988. Recibiu a medalla Castelao en 1989, o Premio Nacional de Cinematograf\u00eda en 1990 e a medalla de ouro da Academia en 1991.\nEn 1992 o concello da Coru\u00f1a bautizou unha r\u00faa co seu nome."}
{"id": "47313", "revid": "23204", "url": "https://gl.wikipedia.org/wiki?curid=47313", "title": "Lexi\u00f3n C\u00f3ndor", "text": "A Lexi\u00f3n C\u00f3ndor foi un grupo de voluntarios da forza a\u00e9rea da Alema\u00f1a nazi, a Luftwaffe, enviado para apoiar \u00e1s forzas nacionais durante a Guerra Civil espa\u00f1ola, o longo da s\u00faa tarefa contou con tres comandantes: Hugo Sperrle, Helmuth Volkmann e Wolfram von Richthofen.\nA axuda consistiu tanto en apoio lox\u00edstico, transporte de tropas, subministraci\u00f3ns etc., como en apoio en acci\u00f3ns de ataque con avi\u00f3ns de caza e bombardeiros (como o famoso bombardeo de Guernica ou os bombardeos de Xix\u00f3n), carros de combate e artiller\u00eda; nos seus tres anos de vida pasaron pola Lexi\u00f3n C\u00f3ndor 18.000 homes, a\u00ednda que nunca se superaron os 5.600 nun mesmo per\u00edodo de tempo.\nA intervenci\u00f3n alem\u00e1 na Guerra Civil permitiu mellorar a calidade dos seus aparellos e reparar os defectos da s\u00faa arma a\u00e9rea, prepar\u00e1ndoa para a ofensiva mundial que Hitler estaba planeando, as\u00ed se explica a gran cantidade de reemprazos, para que puidesen conseguir experiencia de combate o maior n\u00famero de efectivos posibles.\nO n\u00famero de baixas da Lexi\u00f3n C\u00f3ndor foi de 299 persoas.\nContexto.\nTralo fracaso do Golpe de Estado do 18 de xullo de 1936 en numerosos lugares de Espa\u00f1a, o bando rebelde, viuse obrigado a controlar militarmente as zonas non af\u00edns o seu movemento.\nDatos de interese.\nAvi\u00f3ns empregados\nHitler dixo cara o final da Guerra Civil: \"Agora que a guerra remata, xa non lles queda nada por aprender aos nosos soldados\"."}
{"id": "47318", "revid": "25871", "url": "https://gl.wikipedia.org/wiki?curid=47318", "title": "Trichoplax adhaerens", "text": "O Trichoplax adhaerens \u00e9 unha especie animal que pertence ao filo dos placozoos, que ten forma de globo, cunha cavidade corporal enchida de flu\u00eddo a presi\u00f3n.\nEstrutura.\n\u00c9 un animal mari\u00f1o diminuto, que repta sobre o substrato cos seus cilios, e est\u00e1 composto de capas epiteliais ventrais e dorsais, contendo c\u00e9lulas mesenquim\u00e1ticas frouxas. A reproduci\u00f3n \u00e9 sexual, pero pode ser tam\u00e9n asexual, por fisi\u00f3n e por xemaci\u00f3n.\n\u00c9 o \u00fanico representante do filo dos placozoos, xa que outra especie (\"Treptoplax reptans\") foi descrita en 1896 e dende ent\u00f3n xamais foi rexistada, levantando d\u00fabidas sobre a s\u00faa real existencia.\nAs s\u00faas relaci\u00f3ns evolutivas est\u00e1n sendo investigadas, pero poder\u00eda estar pr\u00f3ximas aos cnidarios e aos cten\u00f3foros. Dellaporta \"et al.\" investigaron a secuencia mitocondrial completa do \"Trichoplax adhaerens\" e amosaron que os placozoos son a rama que xurdiu antes dentro dos metazoos."}
{"id": "47320", "revid": "23204", "url": "https://gl.wikipedia.org/wiki?curid=47320", "title": "Placozoos", "text": "Os placozoos (\"Placozoa\") son un pequeno filo descrito polo zo\u00f3logo alem\u00e1n Franz Eilhard Schulze (1840 - 1921) a partir de pequenos animais planos e reptantes encontrados nun acuario mari\u00f1o do Instituto de Zoolog\u00eda de Graz (Austria), aos que interpretou como novos animais relacionados coa teor\u00eda da pl\u00e1nula.\nO filo est\u00e1 representado unicamente pola especie \"Trichoplax adhaerens\", animal mari\u00f1o de forma globosa cunha cavidade corporal chea de l\u00edquido a presi\u00f3n, xa que a outra especie citada, \"Treptoplax reptans\", describiuse en 1896 e non se volveu ver desde ent\u00f3n.\n\"Trichoplax adhaerens\" posibelmente sexa o animal de estrutura m\u00e1is simple existente no noso planeta. Vive en augas mari\u00f1as e presenta o aspecto dunha torta min\u00fascula composta por multitude de c\u00e9lulas. Trepa \u00e1s rochas e devora calquera alga que viva sobre elas. A\u00ednda que \u00e9 un organismo algo m\u00e1is complexo que os protozoos, non pos\u00fae ning\u00fan \u00f3rgano especializado.\nAo principio pensouse que se trataba da larva dalg\u00fan animal, pero na actualidade moitos autores pensan que estar\u00eda pr\u00f3ximo aos cnidarios e aos cten\u00f3foros.\nEstrutura.\nAo primeiro exemplar atopado Schulze chamoulle \"Trichoplax adhaerens\", que etimoloxicamente significa \"placa con pelos (cilios) que se pega\". Logo moitos autores puxeron en d\u00fabida o seu significado, xa que nunca se atoparan na natureza, postul\u00e1ndose que fora unha fase larvaria (non un adulto) doutro animal (dunha medusa ou dunha esponxa), que entrara por casualidade no acuario.\nEn 1971 o protozo\u00f3logo Grell atopou o \"T. adhaerens\" libre na natureza, nos mares Mediterr\u00e1neo e Vermello. Posteriormente Ivanov (1980) describiuno no mar Caspio. Polo tanto \u00e9 unha forma cosmopolita, co cal derrubouse a teor\u00eda de que fora unha larva.\nO \"Trichoplax\" carece de \u00f3rganos e da maior\u00eda dos tecidos, a\u00ednda que se cre que provir\u00eda de animais con tecidos e \u00f3rganos. Presenta un corpo ameboide de 0,5\u00a0mm. Est\u00e1 composto dunhas poucas c\u00e9lulas que rematan nun cilio simple para o movemento, e que aparecen estratificadas en tres l\u00e1minas.\nAdoita adherirse moi ben aos substratos e at\u00f3pase habiualmente no medio intersticial. A s\u00faa nutrici\u00f3n \u00e9 por absorci\u00f3n e t\u00e9\u00f1ense observado estruturas para atrapar o alimento. Produce \u00f3vulos e esperma, pero non ten \u00f3rganos sexuais; tam\u00e9n se ten observado reproduci\u00f3n asexual.\nRelaci\u00f3ns filoxen\u00e9ticas.\nDada a s\u00faa simplicidade, ao principio creuse que os placozoos eran os animais actuais m\u00e1is primitivos. Por\u00e9n, ao descubrirse que as s\u00faas c\u00e9lulas epiteliais est\u00e1n conectadas por uni\u00f3ns de prote\u00ednas extracelulares (desmosomas), condici\u00f3n achada en todos os animais excepto nas esponxas, sugxiriuse que os placozoos poder\u00edan ter aparecido m\u00e1is tarde e que poder\u00edan estar na base dos eumetazoos, tal como se mostra no seguinte cladograma:\nTam\u00e9n se suxeriu que os placozoos poder\u00edan estar na base dos bilaterais, tal como mostra o cladograma seguinte:\nSe estas hip\u00f3teses son correctas, os placozoos m\u00e1is que animais \"simples\" ser\u00edan animais \"simplificados\", derivados doutros m\u00e1is complexos."}
{"id": "47322", "revid": "736", "url": "https://gl.wikipedia.org/wiki?curid=47322", "title": "Philipp Eduard Anton von Lenard", "text": ""}
{"id": "47323", "revid": "736", "url": "https://gl.wikipedia.org/wiki?curid=47323", "title": "Max Karl Ernst Ludwig Planck", "text": ""}
{"id": "47324", "revid": "736", "url": "https://gl.wikipedia.org/wiki?curid=47324", "title": "Wilhelm Conrade R\u00f6ntge", "text": ""}
{"id": "47325", "revid": "83328", "url": "https://gl.wikipedia.org/wiki?curid=47325", "title": "Uniformismo", "text": "O Principio do uniformismo \u00e9 considerado como a base da xeolox\u00eda e a paleontolox\u00eda modernas. O Uniformismo \u00e9 un termo establecido polo xe\u00f3logo escoc\u00e9s James Hutton, que o denominou \"Uniformitarianism\", autor de \"Theory of the Earth\" (Teor\u00eda da Terra) en 1795, reformulado posteriormente como Principio do actualismo, que determina que as leis f\u00edsicas, qu\u00edmicas e biol\u00f3xicas que actuaron no pasado son as mesmas que as que act\u00faan no presente; \u00e9 dicir, os procesos que dan forma \u00f3 noso planeta hoxe en d\u00eda son os mesmos que actuaron no pasado. Esta idea p\u00f3dese simplificar dicindo que \"o presente \u00e9 a clave do pasado\".\nO Uniformismo en Hutton.\nO Uniformismo mant\u00e9n que a Terra non se formou s\u00fabita e violentamente, sen\u00f3n por procesos semellantes \u00f3s actuais, o que implica que o planeta ten unha longa historia. Antes de Hutton, ningu\u00e9n demostrara que os procesos xeol\u00f3xicos operan durante longos per\u00edodos de tempo. As\u00ed, sostivo que forzas aparentemente pequenas producen, durante intervalos prolongados de tempo, efectos similares \u00f3s provocados por sucesos catastr\u00f3ficos s\u00fabitos. A diferenza cos seus predecesores at\u00f3pase en que citou observaci\u00f3ns verificables para darlles consistencia \u00e1s s\u00faas ideas. Non obstante, o estilo de Hutton era dif\u00edcil e pesado, polo que a s\u00faa obra non foi comprendida, e non tivo moito \u00e9xito. Uns anos m\u00e1is tarde, en 1802, un compa\u00f1eiro seu, John Playfair, publicou un libro no que presentaba as ideas de Hutton de maneira moito m\u00e1is clara, \"Illustrations of the Huttonian Theory\". A pesar de que este libro impulsou a Xeolox\u00eda moderna, o m\u00e9rito de divulgar os principios b\u00e1sicos desta atrib\u00faeselle a Sir Charles Lyell, quen retomou a idea de Hutton sobre a formaci\u00f3n da Terra, a desenvolveu e posteriormente, en 1830-1833, a popularizou no seu libro \"Principios de Xeolox\u00eda\".\nO Uniformismo en Lyell.\nO Uniformismo postulado por Lyell considera que t\u00f3dolos feitos xeol\u00f3xicos que se desenvolven na superficie da Terra prod\u00facense mediante procesos f\u00edsicos, qu\u00edmicos e biol\u00f3xicos que act\u00faan de forma lenta, gradual e continua \u00f3 longo dos tempos xeol\u00f3xicos. As\u00ed, o Uniformismo no que cr\u00eda Lyell supo\u00f1\u00eda que en t\u00f3dalas \u00e9pocas actuaran as mesmas causas xeol\u00f3xicas, coa mesma intensidade con que te\u00f1en lugar no presente. Lyell rexeitaba que o rexistro paleontol\u00f3xico mostrara unha tendencia cara ao desenvolvemento gradual progresivo.\nO Uniformismo \u00e9 un sistema que practicamente carec\u00eda de representantes af\u00edns \u00f3s seus preceptos f\u00f3ra de Gran Breta\u00f1a, e autores coma Thomas Henry Huxley dic\u00edan que esta era unha doutrina brit\u00e1nica.\nNa conclusi\u00f3n dun artigo publicado en 1788 nas \"Transations of the Royal Society of Edingburgh\", atopamos unha cita cl\u00e1sica relacionada coa natureza en continuo cambio da Terra: \"Por conseguinte, o resultado da nosa presente investigaci\u00f3n \u00e9 que non atopamos vestixios dun principio; nin perspectivas dun fin\".\nO Uniformismo de Lyell, a pesar de ser considerado coma unha \u00fanica idea, comprend\u00eda varios conceptos metodol\u00f3xicos relacionados entre si pero non id\u00e9nticos:\nPor\u00e9n, os co\u00f1ecementos xeol\u00f3xicos actuais reflicten varias descontinuidades espaciais e temporais a t\u00f3dalas escalas.\nA partir do Uniformismo, acheg\u00e1ronse algunhas bases para a formulaci\u00f3n d\"'A orixe das especies\", de Darwin, en 1859, e para a teor\u00eda do Sinclinal de James Hall.\nUniformismo e catastrofismo.\nO Principio do Uniformismo contraponse \u00f3 Catastrofismo, o cal pon de manifesto que os caracteres xeol\u00f3xicos que existen na actualidade orixin\u00e1ronse repentinamente en \u00e9pocas pasadas por procesos xeol\u00f3xicos completamente diferentes \u00f3s que se dan no presente. Georges Cuvier foi un dos paleont\u00f3logos que o defendeu e o primeiro en presentar probas convincentes da extinci\u00f3n coma un acto frecuente na historia da vida.\nA pesar das diferenzas Uniformismo-Catastrofismo, hoxe en d\u00eda ac\u00e9ptase que a historia da Tierra sufriu procesos catastr\u00f3ficos (como tsunamis, impactos de meteoritos etc.) que afectan \u00f3 proceso gradual conxunto. Desta forma, non se anula a ocorrencia de cat\u00e1strofes locais dentro do marco actualista. Por outra parte, o Uniformismo \u00e9 un termo relacionado co Gradualismo, que di que os procesos xeol\u00f3xicos operaron no pasado na mesma intensidade que na actualidade. Agora sabemos que isto non \u00e9 as\u00ed, e o Principio do Uniformismo \u00e9 reformulado a Principio do Actualismo.\nNa actualidade, o concepto de Uniformismo difire lixeiramente do descrito orixinalmente por Hutton. Os xe\u00f3logos hoxe en d\u00eda asumen que tanto os principios como as leis da natureza son constantes, a\u00ednda que debe terse en conta que a velocidade e intensidade dos procesos xeol\u00f3xicos var\u00edan \u00f3 longo do tempo. \u00c9 m\u00e1is, dito Principio do Uniformismo non debe tomarse tan \u00f3 p\u00e9 da letra, xa que alg\u00fans procesos que se sabe ocorreron no pasado, non poden observarse na actualidade. A aceptaci\u00f3n do uniformismo significou a aceptaci\u00f3n dunha historia moi longa da Terra."}
{"id": "47327", "revid": "98629", "url": "https://gl.wikipedia.org/wiki?curid=47327", "title": "Raimundo de Borgo\u00f1a", "text": "Raimundo de Borgo\u00f1a, tam\u00e9n co\u00f1ecido como Reimundo de Borgo\u00f1a, nado en Besan\u00e7on cara a 1070 e finado en Grajal de Campos no 24 de maio de 1107, foi un nobre do Condado de Borgo\u00f1a, fillo do conde Guillerme I e irm\u00e1n do papa Calisto II.\nNo ano 1087 acudiu \u00e1 pen\u00ednsula ib\u00e9rica, xunto con outros nobres franceses, para deter o avance dos ex\u00e9rcitos almor\u00e1bides, vencedores das forzas cristi\u00e1ns na batalla de Zalaca. Durante a s\u00faa estad\u00eda foi concertada unha alianza pol\u00edtica que inclu\u00eda o seu casamento coa infanta Urraca, filla e herdeira do rei Afonso VI, o que o colocou no primeiro posto da li\u00f1a sucesoria. O rei Afonso confioulle d\u00faas importantes tarefas, o goberno dun Reino de Galicia no que se desencadeara recentemente unha revolta nobiliaria que ameazaba coa secesi\u00f3n do territorio, e a defensa das terras fronteirizas cos reinos musulm\u00e1ns, en especial da recentemente anexionada taifa de Toledo.\nFroito dos seus esponsais con Urraca naceron dous fillos, a infanta-ra\u00ed\u00f1a Sancha Raim\u00fandez e o futuro emperador Afonso VII, primeiro rei da chamada dinast\u00eda de Borgo\u00f1a nos reinos de Galicia, Le\u00f3n e Castela.\nAntecedentes familiares.\nRaimundo de Borgo\u00f1a foi membro dunha poderosa familia aristocr\u00e1tica do Condado de Borgo\u00f1a, territorio do Sacro Imperio Romano Xerm\u00e1nico posteriormente co\u00f1ecido como Franco Condado.\nO seu visav\u00f3 foi o conde Ot\u00f3n Guillerme de Borgo\u00f1a, primeiro conde dun condado de Borgo\u00f1a nado ap\u00f3s a desaparici\u00f3n do reino de Arl\u00e9s, tam\u00e9n chamado das d\u00faas Borgo\u00f1as. O seu av\u00f3, Rexinaldo I de Borgo\u00f1a era fillo e herdeiro de Ot\u00f3n, e o seu pai, fillo de Rexinaldo, foi o conde Guillerme I de Borgo\u00f1a. Raimundo foi o terceiro dos dez fillos que o conde Guillerme tivo coa s\u00faa esposa Estefan\u00eda de Borgo\u00f1a.\nDurante os seus primeiros anos, Raimundo gobernou como conde o \"pagus\" de Amous, unha das catro divisi\u00f3ns administrativas do Condado borgo\u00f1\u00f3n. A maior\u00eda dos seus irm\u00e1ns ocuparon tam\u00e9n importantes cargos na aristocracia europea do seu tempo: O seu irm\u00e1n mais vello, Rexinaldo II, herdou o condado do seu pai. Faleceu en Terra Santa na primeira cruzada; o segundo irm\u00e1n, Estevo I, asumiu a rexencia do condado \u00e1 morte de Rexinaldo. Acudiu tam\u00e9n \u00e1s cruzadas onde morreu no 1102; Hugo de Borgo\u00f1a, foi arcebispo de Besan\u00e7on; Sibila de Borgo\u00f1a, foi duquesa de Borgo\u00f1a (Reino de Francia) polo seu casamento co duque Eudes I de Borgo\u00f1a; Xisela de Borgo\u00f1a foi condesa de Savoia etc...\nEntre todos os irm\u00e1ns destaca pola s\u00faa importancia, Guido, cuarto fillo do conde Guillerme. Guido foi arcebispo de Vienne desde o ano 1088 e posteriormente, no ano 1109, alcanzou o pontificado baixo o nome de Calisto II. Moi relacionado con Galicia, foi un firme defensor dos dereitos hereditarios do fillo de Raimundo, o seu sobri\u00f1o Afonso VII. Tam\u00e9n foi o impulsor das peregrinaci\u00f3ns xacobeas ao conceder \u00e1 s\u00e9 eclesi\u00e1stica de Compostela a dignidade metropolitana de M\u00e9rida e instaurar o ano santo xacobeo. Atribu\u00eduselle a autor\u00eda de parte do c\u00f3dice calixtino, manuscrito que porta o seu nome.\nChegada \u00e1 pen\u00ednsula ib\u00e9rica.\nAp\u00f3s a anexi\u00f3n da Taifa de Toledo por Afonso VI no ano 1085, os almor\u00e1bides, respondendo \u00e1 petici\u00f3n dalg\u00fans dos reis das restantes taifas andalus\u00eds, interviron militarmente na pen\u00ednsula Ib\u00e9rica derrotando os exercitos dos reinos cristi\u00e1ns na batalla de Zalaca. A alarmante derrota, que ameazaba con recuperar para o islam o territorio toledano, obrigou a Afonso VI a reclamaren axuda cristi\u00e1n para a defensa das novas fronteiras. No ano 1087, dentro do esp\u00edrito da Cruzadas, tropas francas comandadas polo duque Eudes I, cu\u00f1ado de Raimundo de Borgo\u00f1a, acudiron \u00e1 chamada do rei Afonso para frear o avance almor\u00e1bide. Na s\u00faa chegada atoparon que o ex\u00e9rcito sarraceno abandonara xa a pen\u00ednsula de regreso ao norte de \u00c1frica polo cal foron convidados a atacar Tudela, na taifa de Zaragoza.\nEsta alianza francesa, tecida pola orde de Cluny en torno ao matrimonio do rei Afonso con Constanza de Borgo\u00f1a, garant\u00eda o fluxo de parte do ouro tributado polas taifas cara \u00e1 orde relixiosa e resultaba imprescind\u00edbel na pen\u00ednsula para neutralizar o poder\u00edo almor\u00e1bide. \u00c9 por isto que o rei Afonso procedeu a consolidala mediante o casamento das s\u00faas d\u00faas fillas, Urraca e Teresa, con dous dos nobres borgo\u00f1\u00f3ns inclu\u00eddos na cruzada, Raimundo e Henrique de Borgo\u00f1a.\nHenrique, irm\u00e1n do Duque Eudes I de Borgo\u00f1a (Reino de Francia), desposou a Teresa, filla natural de Afonso VI e a arist\u00f3crata Ximena Mu\u00f1oz. Raimundo, fillo do Conde Guillerme I de Borgo\u00f1a (Sacro imperio Romano Xerm\u00e1nico), casou coa infanta Urraca, filla do rei Afonso e Constanza de Borgo\u00f1a. Na altura, Urraca era a lex\u00edtima herdeira dos reinos do seu pai, polo que, co casamento, Raimundo pasou a ser considerado o futuro monarca. Foille concedido o goberno do reino de Galicia, lugar onde o sit\u00faan as primeiras referencias documentais xa no 1087, data da s\u00faa chegada \u00e1 pen\u00ednsula e, posibelmente, tam\u00e9n da voda coa princesa Urraca.\nGoberno do Reino de Galicia.\nO rei Garc\u00eda II recibira no ano 1065 a coroa do Reino de Galicia como herdanza \u00e1 morte do seu pai Fernando I. O goberno deste reino foille arrebatado polo seu irm\u00e1n Afonso VI no ano 1072, data no que o prendeu e encerrou no castelo de Luna, na monta\u00f1a leonesa. A consecuencia destes feitos Afonso enfrontouse a un alzamento da aristocracia galega liderado polo conde Rodrigo Ov\u00e9quiz e o bispo de Compostela Diego P\u00e1ez, que proxectaba repo\u00f1er no trono o rei Garc\u00eda e casalo cunha filla de Guillerme de Normandia. \nPara po\u00f1er remedio \u00e1 inest\u00e1bel situaci\u00f3n, nun momento no que medraba no sur a ameaza almor\u00e1bide, Afonso confiou ao seu xenro Raimundo e \u00e1 s\u00faa filla Urraca o goberno do reino galego. Raimundo alcanzou ent\u00f3n enormes cotas de poder, suplantando a autoridade do rei e comport\u00e1ndose como un aut\u00e9ntico pr\u00edncipe feudal. Da s\u00faa independencia e autoridade falanos a creaci\u00f3n arredor da s\u00faa figura da estrutura administrativa propia dun monarca, con mordomo, meiri\u00f1o e chanceler propios, as\u00ed como as fontes documentais nas que \u00e9 designado empregando formulas propias da realeza. Na documentaci\u00f3n obs\u00e9rvase tam\u00e9n como bispos e condes extra-galegos asisten a Raimundo como confirmantes e como este exerce a s\u00faa autoridade en Zamora ou Salamanca o que indica que a zona leonesa era tam\u00e9n reco\u00f1ecida como parte do seu dominio. \nRaimundo e Urraca contaron desde moi cedo coa aceptaci\u00f3n do clero e da nobreza galega, en especial da poderosa casa de Traba, \u00e9 constante a presenza do conde Pedro Froilaz e outros membros do clan familiar nos diplomas do per\u00edodo. Co seu apoio o conde Raimundo gobernou con man firme un reino galego que abrangu\u00eda na altura gran parte da faixa occidental peninsular, desde o mar Cant\u00e1brico at\u00e9 o sur de Co\u00edmbra.\nMedidas de goberno.\nBaixo o mandato de Raimundo de Borgo\u00f1a iniciouse en Galicia a chamada Era Compostel\u00e1, un per\u00edodo de prosperidade que abrangueu tam\u00e9n o reinado dos seus descendentes: o seu fillo Afonso VII, o seu neto Fernando II e o seu bisneto Afonso VIII. Durante esta \u00e9poca, grazas \u00e1 estabilidade pol\u00edtica e factores de orde econ\u00f3mica (prosperidade agraria, apertura do comercio mar\u00edtimo, intensificaci\u00f3n das rutas xacobeas) proliferaron as construci\u00f3ns rom\u00e1nicas por todo o pa\u00eds, ergu\u00e9ronse as catedrais actuais, redactouse a Historia Compostellana e o Codex Calixtinus e espallouse a l\u00edrica galego-portuguesa.\nDurante os anos de goberno do conde Raimundo en Galicia foron emitidas unha serie de medidas lexislativas que contribu\u00edron ao desenvolvemento dos n\u00facleos urbanos, fomentando a s\u00faa econom\u00eda e protexendo os seus cidad\u00e1ns e comerciantes dos abusos da nobreza. Estas medidas, favor\u00e1beis aos intereses dos bispos, que ostentaban o se\u00f1or\u00edo nas cidades, resultaban prexudiciais para a aristocracia laica, privada de recursos humanos e econ\u00f3micos. \u00c9 este un proceso de fortalecemento das estruturas mon\u00e1rquicas, iniciado no s\u00e9culo XI, e que foi unha das causas das sucesivas revoltas nobiliares durante os reinados de Fernando I (revolta do conde Munio Rodr\u00edguez); Garc\u00eda II (revolta do conde Nuno II Mendes); e Afonso VI (revolta do conde Rodrigo Ov\u00e9quiz). Esta \u00faltima rebeli\u00f3n, acaecida no mesmo ano da chegada do conde Raimundo \u00e1 pen\u00ednsula, veu predecida da retirada por Afonso VI de bens territoriais en R\u00e1bade, Sobrado, Chamoso, Pallares, Portomar\u00edn e Ulloa para entregalos ao couto xurisdicional da catedral de Lugo.\nDous casos exemplificadores das normativas impulsadas polo goberno de Raimundo e Urraca son as referentes \u00e1s cidades de Lugo e Compostela.\nNo caso da cidade de Santiago, no ano 1095, foille concedido un salvoconduto aos seus comerciantes, asiduamente asaltados e roubados cando transitaban al\u00e9n dos muros da cidade pola propia nobreza feudal. Este salvoconduto \u00e9 considerado un logro dos cidad\u00e1ns de Compostela que aparecen deste xeito por primeira vez como protagonistas. O seu acusado dinamismo levaraos en anos posteriores a tentar asumir mesmo o control da cidade. No ano 1105, confirmouse a cidadan\u00eda plena de todos os moradores da urbe. Esta decisi\u00f3n impulsou a demograf\u00eda da vila pois significaba o abandono das duras condici\u00f3ns da servidume feudal para todas as persoas que trasladasen a s\u00faa residencia \u00e1 cidade, ademais retirouselles aos cidad\u00e1ns compostel\u00e1ns toda unha serie de obrigas e cargas fiscais que pesaban sobre eles, por exemplo, estaban exentos do pago dos impostos de fosadeira, luctuosa e caritel e non estaba obrigados a acudir ao fosado, \u00e9 dicir \u00e1 guerra, a non ser que puidesen ir e volver no mesmo d\u00eda, o que limitaba de facto a s\u00faa acci\u00f3n \u00e1 propia terra de Santiago.\nSimilares normativas foron implementadas na cidade de Lugo, \u00e1 que se concedeu unha carta foral arredor do ano 1090, e na que se iniciou un necesario proceso repoboador, pois a\u00ednda acusaba os efectos demogr\u00e1ficos da recente revolta do conde Rodrigo Ov\u00e9quiz, ocasi\u00f3n na que vila foi asediada e asaltada polo ex\u00e9rcito de Afonso VI. No 1102, regul\u00e1ronse as actividades comerciais cunha serie de normas que as fomentaban e daban seguridade a comerciantes e clientes e no 1106 emitiuse un salvoconduto para a protecci\u00f3n dos mercadores nos seus desprazamentos polos distintos dominios se\u00f1oriais.\nXunto a isto, observase un favorecemento continuado do estamento clerical mediante a confirmaci\u00f3n dos seus privilexios e a cesi\u00f3n de bens patrimoniais e territoriais. Existe documentaci\u00f3n deste tipo para a maior\u00eda dos bispados do reino galego do tempo: Compostela, Lugo, Mondo\u00f1edo, Tui, Ourense, Co\u00edmbra e Salamanca, diocese esta \u00faltima restaurada polo conde Raimundo no ano 1102. Como bispo da mesma o conde nomeou o cluniacense Xer\u00f3nimo de Perigueux.\nAlg\u00fans exemplos son a cesi\u00f3n no ano 1094 do mosteiro da Vacari\u00e7a \u00e1 catedral de Co\u00edmbra, a igrexa de san Xiao de Nois e outra posesi\u00f3ns ao bispo de mondo\u00f1edo Gonzalo Froilaz (irm\u00e1n do conde de Traba) no 1096, a confirmaci\u00f3n dos l\u00edmites xurisdicionais da catedral de Tui no 1095 e os da catedral de Lugo no 1102, a concesi\u00f3n de inmunidade aos c\u00f3engos desta \u00faltima catedral no 1106. E xa na hora da s\u00faa morte, no 1107, o conde Raimundo cedeu os mosteiros de Chantada e San Mamede \u00e1 s\u00e9 Compostel\u00e1.\nAs excelentes relaci\u00f3ns do conde Raimundo coa igrexa, non hai que esquecer o patrocinio exercido pola poderosa orde de Cluny, refl\u00edctense no tratamento que as fontes hist\u00f3ricas de orixe compostel\u00e1n lle outorgan. O conde \u00e9 magnificado na Historia Compostellana e figura idealizado e nun lugar destacado no Tombo A, nas p\u00e1xinas correspondentes aos monarcas.\nA curia galega do Conde Raimundo.\nA documentaci\u00f3n permite a reconstruci\u00f3n da estrutura de poder creada en torno \u00e1 figura dos condes Raimundo e Urraca, esta curia propia, organo consultivo e de goberno, estaba formada pola alta aristocracia galega. A primeira referencia a esta curia, o \"palatium\", aparece na diplomatura condal no ano 1095 cando nun documento que confirmaba os l\u00edmites do couto da Catedral de Tui al\u00fadese a el coa f\u00f3rmula \"omni palacio meo\", ou na concesi\u00f3n dun salvoconduto aos mercadores de Compostela onde se refire a ela como \"nostri palatii\".\nNesta curia galega sobresa\u00edan os persoeiros que ostentaban a dignidade condal, durante o per\u00edodo de goberno de Raimundo const\u00e1tase a presenza de cinco destes \"comites\" ou \"consules\": Pedro Froilaz de Traba, Froila D\u00edaz de Sarria, Soeiro Berm\u00fadez de R\u00e1bade, Nuno V\u00e1squez de Celanova e Sancho P\u00e9rez de Monterroso.\nO cargo m\u00e1is importante do \"palatium\" de Raimundo, o de mordomo, isto \u00e9 o de principal intendente do se\u00f1or, foi ocupado desde o inicio do seu se\u00f1or\u00edo por un destes condes, Froila D\u00edaz.\nO resto dos cargos e oficios do goberno eran ocupados non s\u00f3 polos \"comites\" sen\u00f3n tam\u00e9n por outros integrantes da curia de inferior rango nobiliar. Entre eles abundan os membros das parentelas condais, por exemplo, Munio P\u00e1ez e Bermudo P\u00e9rez, xenro e fillo de Pedro Froilaz ou Munio V\u00e9laz, vastago do defunto conde Vela Ov\u00e9quiz, e parente do conde Soeiro Berm\u00fadez.\nAs\u00ed, o irm\u00e1n do conde de Traba, Rodrigo Froilaz, foi designado para o cargo de almirante, o encargado da defensa das costas do reino, no ano 1102. Para o posto de chanceler, secretario e notario do gobernante, que era tradicionalmente ocupado por un membro da igrexa, foi escollido o xove cl\u00e9rigo compostel\u00e1n Diego Xelm\u00edrez. No cargo de alf\u00e9rez, \"o armiger comites\", e dicir do respons\u00e1bel do comando da milicia, consta nun primeiro momento un certo cabaleiro Fernando Raim\u00fandez, a quen a xulgar polas datas, correspondeu portar o estandarte do conde na fracasada ofensiva contra lisboa do ano 1094. A funci\u00f3n de meiri\u00f1o mor, oficial da xustiza que coordinaba os meiri\u00f1os territoriais, foi asignada a Ero Arment\u00e1riz, nobre que chegou a ser anos m\u00e1is tarde mordomo do rei Afonso VII.\nActividade militar.\nRaimundo de Borgo\u00f1a asumiu tam\u00e9n a defensa militar da parte occidental da fronteira da estremadura (terras do extremo). O obxectivo estrat\u00e9xico do ex\u00e9rcito cristi\u00e1n era a protecci\u00f3n do recentemente anexionado Reino de Toledo, seriamente ameazado pola irrupci\u00f3n na pen\u00ednsula dos exercitos almor\u00e1bides. A ca\u00edda de Toledo supor\u00eda un desastre, toda vez que a monarqu\u00eda amistosa e tributaria previa a anexi\u00f3n cristi\u00e1n, transformar\u00edase nas mans almor\u00e1bides nunha inmellor\u00e1bel base para a realizaci\u00f3n de incursi\u00f3ns de saqueo nos territorios a sur do Douro.\nPara a protecci\u00f3n de Toledo foi creada unha li\u00f1a defensiva na s\u00faa retagarda mediante a fortificaci\u00f3n dos pasos monta\u00f1osos do sistema central. Lugar desde o cal ser\u00eda pos\u00edbel socorrer \u00e1 cidade no caso dun asedio das forzas musulm\u00e1ns e que permitir\u00eda a protecci\u00f3n dos territorios do norte diante dunha hipot\u00e9tica ca\u00edda da cidade.\nO conde Raimundo procedeu a organizar para a guerra toda unha serie de vilas e cidades na marxe sur do r\u00edo Douro. Nestas poboaci\u00f3ns fronteirizas asent\u00e1ronse novos continxentes de poboaci\u00f3n necesarios para defensa do territorio. A funci\u00f3n guerreira destes \"colonos\" das terras da fronteira era de obrigado cumprimento, a lexislaci\u00f3n lembraba continuadamente a obriga de acudir ao fosado, especialmente para aqueles que posu\u00edsen unha cabalgadura.\nNeste per\u00edodo repobouse e fortificouse a cidade de Segovia, que protex\u00eda os pasos da Serra do Guadarrama; a cidade de \u00c1vila, que dominaba o paso de Arrebatacapas, acceso directo a Toledo; e a cidade de Salamanca, situada na V\u00eda da Prata e que protex\u00eda o estrat\u00e9xico cruzamento do r\u00edo Tormes, a trav\u00e9s do cal se desprazar\u00edan os ex\u00e9rcitos cristi\u00e1ns de auxilio a Toledo.\nAsedio de Lisboa.\nNo ano 1090, os almor\u00e1bides volveron \u00e1 pen\u00ednsula coa intenci\u00f3n de incorporar definitivamente ao seu imperio todo o territorio de Al-Andalus. Dos tres monarcas andalus\u00eds que reclamaran inicialmente a axuda almor\u00e1bide contra os cristi\u00e1ns dous foron forzados ao exilio, Abd\u2019Allah de Granada e Al-Mutamid de Sevilla, o terceiro, Al-Mutaw\u00e1kkil rei da taifa de Badaxoz, tributaria do reino galego, optou por ceder Santarem, Lisboa e Sintra na primavera de 1093 a cambio da axuda e protecci\u00f3n cristi\u00e1n.\nRaimundo confiou a defensa dos novos territorios do reino a Soeiro Mendes da Maia, mais, cando na campa\u00f1a do ano seguinte, os almor\u00e1bides atacan Badaxoz, a taifa cedeu tan axi\u00f1a que non permitiu organizar a s\u00faa defensa.\nNo ano 1094, o conde Raimundo convocou o seu ex\u00e9rcito e, coa nobreza galega en pleno, iniciou unha expedici\u00f3n militar cara o sur para retomar as prazas perdidas. A incursi\u00f3n fracasou. Os musulm\u00e1ns permitiron que os galegos establecesen asedio sobre Lisboa para atacar despois desde diversas direcci\u00f3ns, dispersando o ex\u00e9rcito e forzando os sobreviventes a procurar refuxio nas murallas de Co\u00edmbra. No asalto ao campamento cristi\u00e1n o propio conde e o seu secretario Diego Xelm\u00edrez fuxiron por pouco de seren capturados polos sarracenos.\nPacto Sucesorio.\nA derrota de Lisboa supuxo unha perda de prestixio militar para o conde Raimundo, o que para parte da historiograf\u00eda (sobre todo portuguesa), explica a detracci\u00f3n da zona sur do seu feudo, o condado portucalense, e a s\u00faa entrega a Henrique de Borgo\u00f1a no ano 1096. Esta parte do territorio, malia que formalmente manti\u00f1a a preites\u00eda feudal ao reino galego, privaba a Raimundo do seu dominio directo.\nPor\u00e9n, o motivo principal da decisi\u00f3n do rei Afonso, foi o nacemento no 1093 dun novo herdeiro var\u00f3n, Sancho Af\u00f3nsez, concibido f\u00f3ra do matrimonio coa princesa Zaida de Sevilla. O nacemento deste infante implicaba unha mudanza na li\u00f1a sucesoria, o conde Raimundo pasaba de sucesor potencial a competidor polo t\u00edtulo rexio. Este feito fac\u00eda conveniente, para os intereses de Afonso, a mingua do poder do conde de Galicia e a introduci\u00f3n da discordia entre as fileiras do \"partido raimundista\" conducido pola orde de Cluny.\nAs desavinzas creadas entre os nobres borgo\u00f1\u00f3ns pola divisi\u00f3n territorial motivou que o abade Hugo de Cluny, enviase \u00e1 pen\u00ednsula un delegado, Dalmacio Geret, mais adiante bispo de Compostela, coa misi\u00f3n de arranxar un acordo entre os condes. Os obxectivos deste pacto sucesorio, do que se desco\u00f1ece a dataci\u00f3n exacta, eran manter a concordia co vello rei Afonso VI \u00e1 espera da seu falecemento e favorecer a coroaci\u00f3n de Raimundo establecendo de xeito claro as asignaci\u00f3ns feudais correspondentes a Henrique como vasalo seu. Segundo o texto do acordo, Raimundo ceder\u00eda a Henrique un terzo do tesouro real e o reino de Toledo, e no caso de non poder ser este, completar coa parte norte todo o reino de Galicia baixo o seu se\u00f1or\u00edo. \u00c9 prob\u00e1bel que o pacto alcanzase os seus prop\u00f3sitos, pois o conde Raimundo, desaparecido desde finais do 1093, volveu a incorporarse \u00e1 curia real e a figurar como confirmante na diplomatura rexia desde o ano 1097.\nDerradeiros anos.\nDespois do pacto sucesorio e a reconduci\u00f3n das relaci\u00f3ns entre Raimundo e o rei Afonso, a situaci\u00f3n pol\u00edtica entrou nunha fase de espera. Afonso VI continuaba a tentar enxendrar un herdeiro lex\u00edtimo que o sucedese. Ap\u00f3s o falecemento no 1093 de Constanza de Borgo\u00f1a, o rei casou con Berta da Lombard\u00eda. Este matrimonio durou at\u00e9 o 1100 e tampouco proporcionou o ansiado herdeiro, o que motivou que trala morte de Berta, o rei desposase a Zaida, nai do seu fillo Sancho, para lexitimalo como herdeiro. O casamento coa princesa Zaida achegaba ao rei toda unha serie de importantes fortalezas fronteirizas que axudaban a asegurar o recentemente conquistado Reino de Toledo en disputa coas forzas almor\u00e1bides.\nA lexitimaci\u00f3n de Sancho resultaba fatal para os intereses franco-galegos representados por Raimundo e Urraca os que, para complicar a\u00ednda mais a situaci\u00f3n, xa ti\u00f1an un herdeiro propio desde marzo do 1105, data na que naceu o futuro emperador Afonso VII. No ver\u00e1n dese mesmo ano Diego Xelmirez desprazouse at\u00e9 Borgo\u00f1a para acordar unha nova estratexia co abade Hugo de Cluny, mais, os acordos non puideron prever a r\u00e1pida mudanza do panorama pol\u00edtico nos anos seguintes.\nRaimundo de Borgo\u00f1a faleceu en outubro do ano 1107, a consecuencia do pasamento celebrouse unha curia en Le\u00f3n para solventar definitivamente o problema sucesorio. A esta xuntanza asistiron o conde Pedro Froilaz, Diego Xelm\u00edrez e Guido de Borgo\u00f1a, para defender os dereitos do fillo de Raimundo, Afonso. Afonso VI resolveu conceder o trono do reino galego \u00e1 s\u00faa filla Urraca coa condici\u00f3n desta non voltase a casar, caso no cal o reino pasar\u00eda a ser gobernado polo seu fillo Afonso Reim\u00fandez. O rei tomou a continuaci\u00f3n xuramento aos nobres galegos de que far\u00edan respectar esta decisi\u00f3n.\nA soluci\u00f3n acordada non solucionou o problema pois no ano seguinte, 1108, faleceu o pr\u00edncipe Sancho na Batalla de Ucl\u00e9s, e o propio Afonso VI, nunha nova curia leonesa, decidiu que a s\u00faa filla e de novo herdeira, Urraca desposase a Afonso I de Arag\u00f3n. Esta decisi\u00f3n causou a contrariedade dos defensores da opci\u00f3n franco-galega, a reuni\u00f3n foi significativamente abandonada antes da s\u00faa conclusi\u00f3n por Henrique de Borgo\u00f1a, \"ayrado del rei\", que pasou os Pireneos na procura de tropas francesas para a guerra que se aproximaba.\nO rei Afonso VI faleceu no ano seguinte, 1109, subindo ao trono Urraca, que nese mesmo ano casou co rei Afonso de Arag\u00f3n. O matrimonio iniciou a rebeli\u00f3n da nobreza galega na defensa dos dereitos sucesorios do neno Afonso Reim\u00fandez. O seu aio, o conde Pedro Froilaz de Traba, proclamouno rei de Galicia e coroouno xunto a Diego Xelm\u00edrez na Catedral de Compostela no ano 1111. A revolta prolongou a crise pol\u00edtica varios anos m\u00e1is, e finalmente conseguiu no 1126 que o fillo de Raimundo de Borgo\u00f1a conseguise o que o seu pai non puido, a coroa de todos os reinos do seu av\u00f3 Afonso VI.\nMorte e sepultura..\nRaimundo de Borgo\u00f1a faleceu no ano 1107 en Grajal de Campos, terras inclu\u00eddas dentro dos seus dominios feudais. Acompa\u00f1ouno nas s\u00faas derradeiras horas o seu antigo secretario, agora bispo, Diego Xelm\u00edrez, o cal foi o encargado de trasladar os seus restos \u00e1 Catedral de Compostela onde foron oficiadas as s\u00faas exequias.\nA sepultura do conde foi colocada nun sartego baixo un arcosolio na fachada norte da Catedral, do lado oeste da Porta Franc\u00edxena, no que hoxe \u00e9 a Fachada da Acibecher\u00eda. A arcada baixo a que se colocou o sartego do conde, at\u00f3pase agora integrada na capela de Santa Catarina e pode ser apreciada facendo de b\u00f3veda da mesma.\nO sepulcro situ\u00e1base no principal acceso \u00e1 Catedral da \u00e9poca, paso obrigado para os peregrinos que finalizaban a s\u00faa peregrinaci\u00f3n polo cami\u00f1o franc\u00e9s. Esta honrosa disposici\u00f3n \u00e9 id\u00e9ntica \u00e1 da Catedral de Saint-Sernin, coet\u00e1nea da compostel\u00e1 e de similar factura, en cuxa Porte des Comtes repousan os restos dalg\u00fans dos condes tolosanos.\nO sarc\u00f3fago no que se sepultaron os restos do conde de Galicia semella terse perdido nalg\u00fan momento, toda vez que o que se lle veu atribu\u00edndo tradicionalmente, \u00e9 datado polos estudosos a comezos do S\u00e9culo XIII e representa a un home novo carente de barba, espada, anel ou calquera outro atributo institucional. \u00c9 notoria a diferenza coa imaxe que do conde Raimundo nos ofrece a miniatura do Tombo A de Compostela. A sepultura asignada ao conde pertence na realidade a Fernando Afonso, fillo e herdeiro do rei Afonso VIII, soterrado na catedral no ano 1214. D\u00e1 testemu\u00f1a deste feito o historiador Ambrosio de Morales na cr\u00f3nica dunha viaxe a Compostela no s\u00e9culo XVI cando afirma que o sepulcro \u00e9 de \"mancebo, sen Coroa... fillo dalg\u00fan dos Reis xunto os que esta\".\nA este ata\u00fade perdido corresponder\u00edalle, continuando o paralelismo cos enterramentos de Saint-Sernin, pertencer ao tipo aquitano; de feito, existen restos dunha tampa de sarc\u00f3fago, indubidabelmente aquitana, atopados en escavaci\u00f3ns arqueol\u00f3xicas realizadas na contorna da catedral. Estes restos son conservados no museo das peregrinaci\u00f3ns. A descrici\u00f3n do pante\u00f3n feita por Ambrosio de Morales indica a presenza no mesmo de tres tumbas desco\u00f1ecidas \"tumbas rasas, que non te\u00f1en labor, sen\u00f3n s\u00f3 as Cruces planas\" algunha das cales poder\u00eda ser o sartego desaparecido.\nCo motivo da celebraci\u00f3n do ano xacobeo de 2010 foi realizada unha reconstruci\u00f3n virtual da Porta Franc\u00edxena e na que \u00e9 pos\u00edbel apreciar a colocaci\u00f3n do sartego do conde Raimundo."}
{"id": "47328", "revid": "98629", "url": "https://gl.wikipedia.org/wiki?curid=47328", "title": "Fosildiax\u00e9nese", "text": "Nos estudos paleontol\u00f3xicos actuais, a Fosildiax\u00e9nese \u00e9 o subsistema da Tafonom\u00eda que estuda os procesos da fosilizaci\u00f3n que operan tralo enterramento das entidades tafon\u00f3micas.\nHistoria do termo.\nO termo fosildiax\u00e9nese foi empregado na s\u00faa orixe para denotar os procesos de fosilizaci\u00f3n que te\u00f1en lugar despois do enterramento final dos restos org\u00e1nicos; e o termo Fosildiax\u00e9nese foi proposto para a disciplina que explora a historia posterior \u00f3 enterramento dos restos org\u00e1nicos. Na d\u00e9cada dos sesenta do s\u00e9culo XX, tras unha \u00e9poca de gran diversidade de planteamentos e obxectivos que multiplicaron as disciplinas cient\u00edficas que dalgunha maneira se ocupaba dos procesos de alteraci\u00f3n e enterramento das entidades biol\u00f3xicas, prop\u00faxose unha clasificaci\u00f3n (defendida por Lawrence e logo amplamente empregada) que unificaba os diferentes estudos relativos \u00e1 fosilizaci\u00f3n nunha s\u00f3a disciplina cient\u00edfica: a Tafonom\u00eda, integrada esta por d\u00faas categor\u00edas subordinadas: a Bioestratinom\u00eda e a Fosildiax\u00e9nese.\nPero nesta clasificaci\u00f3n modific\u00e1ronse os significados orixinais dos t\u00e9rminos: a fosildiax\u00e9nese foi inicialmente entendida como o estudo dos procesos experimentados polos restos e/ou sinais organ\u00f3xenos mentres estiveron enterrados ou como a fase da fosilizaci\u00f3n posterior \u00f3 enterramento; en cambio, moitos autores entenden hoxe a fosildiax\u00e9nese coma unha fase da fosilizaci\u00f3n que comeza despois do enterramento final dos restos, como era o significado en orixe do termo..\nOs procesos fosildiaxen\u00e9ticos.\nTrala descomposici\u00f3n, rotura e transporte, os restos acostuman sufrir enterramento. En ocasi\u00f3ns, o material enterrado cons\u00e9rvase sen sufrir alteraci\u00f3ns posteriores (p.ex: foramin\u00edferos, grans de pole, dentes de tibur\u00f3ns...), pero o normal \u00e9 que unha vez enterrados, estes restos sufran alteraci\u00f3ns co\u00f1ecidas coma diax\u00e9nese. Por iso, os procesos fosildiaxen\u00e9ticos poden considerarse coma \"os procesos diaxen\u00e9ticos aplicados \u00f3s f\u00f3siles\"; lo cal nos da unha idea da evoluci\u00f3n que sofre o resto durante todo o seu enterramento, e fai pensar nos f\u00f3siles coma entidades din\u00e1micas, non est\u00e1ticas.\nAlg\u00fans procesos tafon\u00f3micos propiamente fosildiaxen\u00e9ticos:\nNo momento en que os restos f\u00f3siles enc\u00f3ntranse moi pr\u00f3ximos \u00e1 superficie ou aflorando, a\u00ednda poden actuar outras forzas, preferentemente a meteorizaci\u00f3n atmosf\u00e9rica.\nCando estes procesos superan certos l\u00edmites, prod\u00facese a desaparici\u00f3n do resto. A disoluci\u00f3n total ou parcial dos restos pode ocorrer en calquera momento da fosildiax\u00e9nese; por tanto, pode establecerse unha escala de resistencia dos biomateriais \u00e1 descomposici\u00f3n. Por exemplo, a presenza de biomol\u00e9culas como a quitina, celulosa ou lignina aumenta notablemente a resistencia \u00e1 disoluci\u00f3n do resto. Non obstante, ata os biomateriais m\u00e1is resistentes, como as paredes celulares de moitos protistas e plantas, contin\u00faan a s\u00faa descomposici\u00f3n a\u00ednda que o proceso se relentice.\nA conservaci\u00f3n a longo prazo do resto, rara vez cons\u00e9guese s\u00f3 inhibindo a descomposici\u00f3n, a\u00ednda que pode atoparse alg\u00fan caso en medios como o asfalto, o \u00e1mbar ou o xeo, xa que excepto en casos excepcionais, a descomposici\u00f3n contin\u00faa, de forma lenta. Polo tanto, para que o resto chegue a conservarse, debe actuar outro proceso, co\u00f1ecido coma mineralizaci\u00f3n."}
{"id": "47338", "revid": "27249", "url": "https://gl.wikipedia.org/wiki?curid=47338", "title": "Elasticidade", "text": "Elasticidade ten significado en dous dominios diferentes.\nEconom\u00eda:\nF\u00edsica:"}
{"id": "47339", "revid": "94208", "url": "https://gl.wikipedia.org/wiki?curid=47339", "title": "Deformaci\u00f3n", "text": "A deformaci\u00f3n \u00e9 o cambio no tama\u00f1o ou forma dun corpo debido \u00e1 aplicaci\u00f3n dunha ou m\u00e1is forzas sobre o mesmo ou a ocorrencia de dilataci\u00f3n t\u00e9rmica.\nMedidas da deformaci\u00f3n.\nA magnitude m\u00e1is simple para medir a deformaci\u00f3n \u00e9 o que en enxe\u00f1ar\u00eda ch\u00e1mase deformaci\u00f3n axial ou deformaci\u00f3n unitaria def\u00ednese como o cambio de lonxitude por unidade de lonxitude:\nformula_1\nonde formula_2 \u00e9 a lonxitude inicial da zona en estudo e formula_3 a lonxitude final ou deformada. \u00c9 \u00fatil para expresar os cambios de lonxitude dun cable ou un prisma mec\u00e1nico.\nNa Mec\u00e1nica de s\u00f3lidos deformables a deformaci\u00f3n pode ter lugar segundo diversos modos e en diversas direcci\u00f3ns, e pode ademais provocar distorsi\u00f3ns na forma do corpo. Nesas condici\u00f3ns a deformaci\u00f3n dun corpo p\u00f3dese caracterizar por un tensor (m\u00e1is exactamente un campo tensorial) da forma:\nOnde cada unha das compo\u00f1entes da matriz anterior, chamada tensor deformaci\u00f3n representa unha funci\u00f3n definida sobre as coordenadas do corpo que se obt\u00e9n como combinaci\u00f3n de derivadas do campo de desprazamentos dos puntos do corpo.\nDeformaci\u00f3ns el\u00e1stica e pl\u00e1stica.\nTanto a \"deformaci\u00f3n unitaria\" como o \"tensor deformaci\u00f3n\" p\u00f3dese descompo\u00f1er o valor da deformaci\u00f3n en:\nA\u00ednda que comunmente ent\u00e9ndese por materiais el\u00e1sticos aqueles que sofren grandes elongaci\u00f3ns cando se lles aplica unha forza (como a goma el\u00e1stica que pode estirarse sen dificultade recuperando a s\u00faa lonxitude orixinal unha vez que desaparece a carga). Este comportamento, con todo, non \u00e9 exclusivo destes materiais, de modo que os metais e aliaxes de aplicaci\u00f3n t\u00e9cnica, pedras, formig\u00f3ns e madeiras empregados en construci\u00f3n e en xeral calquera material presenta este comportamento ata un certo valor da forza aplicada; a\u00ednda que nos casos apuntados as deformaci\u00f3ns son pequenas, \u00f3 retirar a carga desaparecen. As\u00ed, podemos entender que ata certo l\u00edmite, calquera material \u00e9 el\u00e1stico.\nAo valor m\u00e1ximo da forza aplicada para o que a deformaci\u00f3n \u00e9 el\u00e1stica denom\u00ednaselle l\u00edmite el\u00e1stico e \u00e9 de grande importancia no dese\u00f1o mec\u00e1nico, xa que na maior\u00eda de aplicaci\u00f3ns \u00e9 este (e non o da rotura), o que se adopta como variable de dese\u00f1o (particularmente en mecanismos). Unha vez superado o l\u00edmite el\u00e1stico aparecen deformaci\u00f3ns pl\u00e1sticas (remanentes tras retirar a carga) comprometendo a funcionalidade de certos elementos mec\u00e1nicos.\nDesprazamentos.\nCando un medio continuo se deforma, a posici\u00f3n das s\u00faas part\u00edculas materiais cambia de localizaci\u00f3n no espazo. Este cambio de posici\u00f3n repres\u00e9ntase polo chamado vector desprazamento, u = (ux, uy, uz). Non debe confundirse desprazamento con deformaci\u00f3n, porque son conceptos diferentes a\u00ednda que gardan unha relaci\u00f3n matem\u00e1tica entre eles:\nformula_5\nPor exemplo nun saliente ou m\u00e9nsula encaixada nun extremo e libre no outro, as deformaci\u00f3ns son m\u00e1ximas no extremo encaixado e cero no extremo libre, mentres que os desprazamentos son cero no extremo encaixado e m\u00e1ximos no extremo libre.\nEnerx\u00eda de deformaci\u00f3n.\nA deformaci\u00f3n \u00e9 un proceso termodin\u00e1mico no que a enerx\u00eda interna do corpo acumula enerx\u00eda potencial el\u00e1stica. A partir duns certos valores da deformaci\u00f3n p\u00f3dense producir transformaci\u00f3ns do material e parte da enerx\u00eda dis\u00edpase en forma de plastificado, endurecemento, fractura ou fatiga do material."}
{"id": "47340", "revid": "98629", "url": "https://gl.wikipedia.org/wiki?curid=47340", "title": "Afonso de Albuquerque", "text": "Afonso de Albuquerque, nado posibelmente en Alhandra en 1462 e finado en Goa o 16 de decembro de 1515, foi un militar e pol\u00edtico portugu\u00e9s e unha das principais figuras da expansi\u00f3n portuguesa no Oriente e da afirmaci\u00f3n de Portugal como gran potencia asi\u00e1tica en tanto gobernador da India. Foi alcumado \"O Grande\", \"C\u00e9sar de Oriente\", \"Le\u00f3n dos Mares\", \"O Terribel\" e \"O Marte Portugu\u00e9s\".\nTraxectoria.\nFormaci\u00f3n.\nFoi o segundo fillo de Gon\u00e7alo de Albuquerque, e foi educado na corte de Afonso V. En 1476 acompa\u00f1ou ao futuro rei Xo\u00e1n II de Portugal nas guerras con Castela. Participou na escuadra enviada en 1480 en socorro de Fernando II rei de Arag\u00f3n, Sicilia e N\u00e1poles \u00abpara reprimir o furor dos turcos\u00bb por avanzar na pen\u00ednsula it\u00e1lica, no Golfo de Tarento, en Otranto, que culminar\u00eda na vitoria dos cristi\u00e1ns en 1481. Estivo nas prazas fortes de Arzila e Larache (Marrocos) en 1489, e en 1490 formou parte da garda de Xo\u00e1n II, tendo volto novamente a Arzila en 1495.\nEn 1503 foi enviado \u00e1 India co seu curm\u00e1n Francisco de Albuquerque, comandando cada un tres naos e participando en varias batallas, erguendo a fortaleza de Coch\u00edn e establecendo relaci\u00f3ns comerciais con Coul\u00e3o.\nDe regreso ao reino de Portugal, foi ben acollido por Manuel I de Portugal que, en 1506, o tornou a enviar ao Oriente en compa\u00f1\u00eda de Trist\u00e3o da Cunha, nome\u00e1ndoo gobernador da India na sucesi\u00f3n do vicerrei Francisco de Almeida. Neste posto, conquistou varios portos en Om\u00e1n acabando por chegar \u00e1 riqu\u00edsima cidade de Ormuz, que se tornou tributaria de Portugal. En 1510 toma Goa ao turco Hidalc\u00e3o e en 1511 toma Malaca, abrindo aos portugueses o acceso \u00e1s especias das Molucas e ao comercio con China. En febreiro de 1513 Albuquerque parte para o estreito de Bab-el-Mandeb, tentando tomar \u00c1den sen \u00e9xito.\nCoa construci\u00f3n da fortaleza de Ormuz en 1515 conclu\u00edu o seu plan de dominio dos puntos estrat\u00e9xicos que permit\u00edan o control mar\u00edtimo e o monopolio comercial da India.\nIndia.\nEn 1514 est\u00e1 na India dedic\u00e1ndose \u00e1 administraci\u00f3n e diplomacia, a conclu\u00edr a paz con Calecute, a recibir embaixadas de reis hind\u00fas e a consolidar e embelecer Goa, onde, por medio do casamento de portugueses con mulleres ind\u00edxenas procura crear unha raza luso-hind\u00fa. O seu prestixio chegara ao auxe creando as bases do Imperio Portugu\u00e9s no Oriente."}
{"id": "47342", "revid": "5863", "url": "https://gl.wikipedia.org/wiki?curid=47342", "title": "Estado da India", "text": "O Estado da India, tam\u00e9n co\u00f1ecido por India Portuguesa, designa o grupo de territorios ocupados por Portugal na India, en \u00e9poca do Imperio Portugu\u00e9s. Cando se deu a independencia da India en 1947, Portugal detentaba os dereitos sobre varios enclaves na costa indiana, cuxa pose databa da \u00e9poca dos Descubrimentos, logo despois da ligaz\u00f3n mar\u00edtima ter sido establecida por Vasco da Gama. Entre estes territorios, inclu\u00edanse:\nMoitas veces a India Portuguesa \u00e9 referida como apenas Goa, xa que esta foi, durante anos, a principal praza comercial.\nHistoria.\nO primeiro contacto portugu\u00e9s coa India produciuse o 20 de maio de 1498, cando Vasco da Gama atracou en Calecute (actual Kozhikode). Logo dalg\u00fans conflitos cos mercadores \u00e1rabes, que detentaban o monopolio das especias a trav\u00e9s de rutas terrestres, Vasco da Gama conseguiu asegurar unha carta de concesi\u00f3n para os trocos comerciais co Samorim, o gobernador de Calecute. A\u00ed deixou alg\u00fans portugueses para estableceren un porto comercial.\nEn 1510, o almirante Afonso de Albuquerque derrotou os sult\u00e1ns de Bijapur, nunha disputa entre a soberan\u00eda do territorio de Timayya, o que levar\u00eda ao estabelecemento dos portugueses na Vella Goa. Goa converteuse deste xeito no centro do goberno da India, e o lugar de residencia para o vicerrei da India.\nEntre tanto, os portugueses conquistaban varios territorios aos sult\u00e1ns de Gujarat: Dam\u00e3o (ocupado en 1531, formalmente cedido en 1539), Salsette, Bomba\u00edn e Baza\u00edn (ocupado en 1534) e Diu (cedido en 1535). Estas posesi\u00f3ns converter\u00edanse na provincia do Norte do Estado da India, estend\u00e9ndose por 100\u00a0km de costa desde Dam\u00e3o a Chaul. A provincia era gobernada a partir da fortaleza de Chaul. Bomba\u00edn ser\u00eda cedida ao Reino Unido en 1661 como dote do casamento entre a princesa Catarina de Bragan\u00e7a e Carlos II de Inglaterra. A maior\u00eda da provincia foi, entre mentres, perdida para os Maratha ata 1739 e Portugal apoderouse de Dadr\u00e1 e Nagar-Haveli en 1779.\nAp\u00f3s a independencia dos brit\u00e1nicos en 1947, Portugal rexeitou acceder \u00e1 petici\u00f3n da India de prescindir das s\u00faas posesi\u00f3ns. Por\u00e9n, a actitude era condenada polo Tribunal Internacional e pola Asemblea das Naci\u00f3ns Unidas que se pronunciaron a prol da India.\nEn 1954, Portugal perd\u00eda os primeiros territorios ultramarinos: Dadr\u00e1 e Nagar-Haveli. A India prohibiu a Portugal desprazar militares para a s\u00faa defensa, e anexou os enclaves en agosto de 1961. En decembro de 1961, a Uni\u00f3n India invad\u00eda os territorios de Goa, Dam\u00e3o e Diu. Por\u00e9n, Salazar negouse a reco\u00f1ecer a soberan\u00eda india sobre os territorios, mant\u00e9ndoos representados na Assembleia Nacional Portuguesa ata 1974, ano no que se produciu a Revoluci\u00f3n dos Cravos. A partir de ent\u00f3n, Portugal puido restablecer as relaci\u00f3ns diplom\u00e1ticas coa India, comezando polo reco\u00f1ecemento da soberan\u00eda india sobre o antigo Estado Portugu\u00e9s da India. Por\u00e9n, foi outorgado poder escoller a cidadan\u00eda portuguesa aos seus habitantes."}
{"id": "47343", "revid": "1576", "url": "https://gl.wikipedia.org/wiki?curid=47343", "title": "C\u00f3digo telef\u00f3nico", "text": ""}
{"id": "47348", "revid": "1576", "url": "https://gl.wikipedia.org/wiki?curid=47348", "title": "Listaxe de prefixos telef\u00f3nicos de Espa\u00f1a", "text": ""}
{"id": "47350", "revid": "1131", "url": "https://gl.wikipedia.org/wiki?curid=47350", "title": "Ant\u00f3nio de Oliveira Salazar", "text": "Ant\u00f3nio de Oliveira Salazar, nado en Vimieiro, Santa Comba D\u00e3o, o 28 de abril de 1889 e finado en Lisboa o 27 de xullo de 1970, foi un ditador portugu\u00e9s, profesor universitario e estadista. Exerceu como primeiro ministro entre 1932 e 1968 e interinamente a Presidencia da Rep\u00fablica en 1951. Foi a cabeza e principal figura do chamado Estado Novo, que abarcou o per\u00edodo entre 1926 e 1974, se ben o r\u00e9xime non se consolidou coma tal ata 1933.\nTraxectoria.\nFoi ministro das Finanzas entre 1928 e 1932. Entre 1932 e 1968 foi o estadista que dirixiu os destinos de Portugal, co cargo de Presidente do Consello de Ministros (primeiro ministro). Foi fundador e xefe da Uni\u00f3n Nacional (partido \u00fanico durante o Estado Novo) a partir de 1931. Tam\u00e9n foi o fundador e principal mentor do Estado Novo (1933-1974), substitu\u00edndo a ditadura militar (1926-1933). Tam\u00e9n exerceu o cargo de Presidente interino da Rep\u00fablica, mais s\u00f3 no ano de 1951.\nEn abril de 1937 Alfonso Daniel Rodr\u00edguez Castelao e mais Ram\u00f3n Su\u00e1rez Picallo envi\u00e1ronlle unha carta na que dic\u00edan:\nSalazar e Francisco Franco.\nDurante a guerra civil espa\u00f1ola, comezada en xullo de 1936, Salazar non dubidou en apoiar a Franco dende o primeiro momento. De a\u00ed o enorme prestixio ga\u00f1ado por Portugal entre os franquistas. Pouco antes do final da guerra, Salazar nomeou a Pedro Teot\u00f3nio Pereira para a funci\u00f3n de \"Axente Especial\" do Goberno Portugu\u00e9s xunto ao Goberno de Franco. Teotonio Pereira chegou a Salamanca en xaneiro de 1938, encontrando unha atmosfera de grande simpat\u00eda cos diplom\u00e1ticos alem\u00e1ns e italianos e de grande hostilidade cos diplom\u00e1ticos dos restantes pa\u00edses. Teot\u00f3nio Pereira pronto comezou a contrarrestar este ambiente e Portugal tivo un papel fundamental na disuasi\u00f3n do ali\u00f1amento de Espa\u00f1a coas Potencias do Eixo, na creaci\u00f3n dun bloque ib\u00e9rico neutro e na aproximaci\u00f3n de Espa\u00f1a aos Aliados.\nNunha entrevista ao xornal franc\u00e9s \"Le Figaro\", a 13 de xaneiro de 1958, Franco afirmaba que:\nSalazar ti\u00f1a tam\u00e9n unha grande admiraci\u00f3n por outro ditador fascista, Benito Mussolini, tendo incluso unha fotograf\u00eda do ditador italiano na s\u00faa secretar\u00eda de traballo."}
{"id": "47351", "revid": "98629", "url": "https://gl.wikipedia.org/wiki?curid=47351", "title": "Greco-budismo", "text": "O greco-budismo consiste no sincretismo cultural entre a cultura grega e o budismo. Desenvolveuse durante 800 anos, entre o s\u00e9culo IV a.C. e o s\u00e9culo V d.C. na Asia Central, no territorio que actualmente constit\u00fae os estados do Afganist\u00e1n e Paquist\u00e1n. O greco-budismo influenciou o desenvolvemento art\u00edstico (e posibelmente tam\u00e9n conceptual) do budismo - en especial da escola Mahayana - antes da s\u00faa adopci\u00f3n no centro e no nordeste de Asia a partir do s\u00e9culo I d. C., e posterior chegada \u00e1 China, a Corea e o Xap\u00f3n.\nResumo hist\u00f3rico.\nA interrelaci\u00f3n entre a Grecia helen\u00edstica e o Budismo comezou cando Alexandre o Grande conquistou Asia Menor e Asia Central en 334 a.C., cruzando o Indo e o Jhelum, chegando at\u00e9 tan lonxe como ao r\u00edo Beas, establecendo as\u00ed contacto directo coa India, o lugar de nacemento do Budismo.\nAlexandre fundou varias cidades nos seus novos territorios nas \u00e1reas do r\u00edo Oxus e en Bactria, estendendo os asentamentos a\u00ednda ata o Paso de Khyber, en Gandhara, rexi\u00f3n que corresponde ao \u00fanico paso xeogr\u00e1fico practic\u00e1bel entre a cadea orogr\u00e1fica Himalaia e os montes do Hindu Kush, por onde se exerce a relaci\u00f3n entre a India e Asia Central, xerando un intenso intercambio cultural e comercial.\nLogo da morte de Alexandre no 10 de xu\u00f1o, de 323 a.C., os \"Di\u00e1docos\" (sucesores) fundar\u00edan os seus propios reinos asi\u00e1ticos. O xeneral Seleuco ergueu o Reino sel\u00e9ucida, que chegaba ata a India. Posteriormente, a parte oriental do reino sel\u00e9ucida quebrouse para dar nacemento ao Reino Greco-Bactriano (s\u00e9culo III a.C - s\u00e9culo II a.C.), que foi continuado polo Reino Indo-Grego (s\u00e9culo II a.C.-s\u00e9culo I a.C), e posteriormente polo Imperio Kushan (s\u00e9culo I d.C. at\u00e9 o s\u00e9culo III d.C.).\nA interrelaci\u00f3n entre as culturas helen\u00edstica e budista operou durante varios s\u00e9culos ata finalizar no s\u00e9culo V d.C. coas invasi\u00f3ns dos hunos brancos e m\u00e1is tarde coa expansi\u00f3n do islam.\nInfluencias art\u00edsticas.\nNumerosas obras de arte greco-budista mostran unha mestizaxe de influencias hel\u00e9nicas e budistas, en centros de creaci\u00f3n como Gandhara. A materia - o asunto - desa arte de Gandhara era budista, mentres os motivos eran asi\u00e1tico-orientais o ben de orixe helen\u00edstica\nA representaci\u00f3n antropom\u00f3rfica de Buda.\nA\u00ednda que o debate segue aberto, as primeiras representaci\u00f3n antropom\u00f3rficas de Buda son consideradas, con frecuencia, como resultado da interacci\u00f3n greco-budista. Antes, a arte budista era anic\u00f3nica: o Buda era representado s\u00f3 a trav\u00e9s de s\u00edmbolos (un trono baleiro; a \u00e1rbore Bodhi; o p\u00e9 ou a pegada de Buda; a roda de oraci\u00f3ns etc.)\nEsta resistencia cara a representaci\u00f3n do Buda, e o desenvolvemento de sut\u00eds s\u00edmbolos anic\u00f3nicos (mesmo en escenas narrativas), semella estar conectada cun dos ditos de Buda rexistrado no Digha Nikaya, que desanimaba a s\u00faa representaci\u00f3n logo da extinci\u00f3n do seu corpo.\nNon sent\u00edndose limitados por estas restrici\u00f3ns, e a causa do \"seu culto a forma, os gregos foron os primeiros en tentar unha representaci\u00f3n de Buda (Linssen, \"Zen Living\"). En moitas partes do Mundo antigo, os gregos desenvolveron divindades sincr\u00e9ticas, que pod\u00edan chegar a ser un foco de atracci\u00f3n para poboaci\u00f3ns con tradici\u00f3ns distintas. Un moi co\u00f1ecido exemplo \u00e9 o do deus Serapis, introducido polo rei Tolomeo I en Exipto, combinando deuses gregos e exipcios. Na India era natural para os gregos crear divindade com\u00fan simple combinando a imaxe dun deus-rei heleno (O deus solar Apolo), ou mesmo o deificado fundador do reino Indo-Grego, Demetrio, cos tradicionais atributos de Buda.\nMoitos dos elementos estil\u00edsticos das representaci\u00f3ns do Buda apuntan \u00e1 influencia grega: a lixeira toga helena (himation) cubrindo os ombros; a pose ao contraposto das figuras en p\u00e9; o rizado cabelo de estilo mediterr\u00e1neo e os lazos que, aparentemente, derivan do Apolo do Belvedere (330 a.C.); os mesurados trazos dos rostros; todos caracteres con forte vencello co realismo. Unha gran cantidade de esculturas, combinando estilos e iconograf\u00eda greco-budista foron escavados en Hadda, en Gandhara.\nO \"pelo rizado\" de Buda est\u00e1 descrito na famosa lista dos 32 caracter\u00edsticas externas do Grande Ser \n(mahapurusa), que se atopan a longo das sutras budistas. O cabelo rizado, cos rizos cara a dereita, foi descrito por vez primeira no canon Pali do Pequeno Veh\u00edculo do Budismo; p\u00f3dese ver a mesma descrici\u00f3n por exemplo, no \"Dasasahasrika Prajnaparamita\".\nO m\u00e1is probabelmente \u00e9 que fosen artistas gregos os autores desas temper\u00e1ns representaci\u00f3ns do Buda, en particular das estatuas de a p\u00e9, que mostran \"un tratamento real\u00edstico das pregas e un volume modelado como o que caracteriza as mellores obras helenas. \u00c9 grego cl\u00e1sico ou helen\u00edstico, non grego arcaico transmitido por Persia ou Bactria, tampouco \u00e9 de Roma\" (Boardman)\nDurante os s\u00e9culos seguintes, estas representaci\u00f3ns antropom\u00f3rficas do Buda definiron o canon da arte budista. Por\u00e9n, progresivamente evolucionaron para incorporar m\u00e1is elementos da India e resto de Asia.\nUn Pante\u00f3n budista helenizado.\nOutras varias divindades budistas estiveron influenciadas polos deuses hel\u00e9nicos. Por exemplo, Heracles coa s\u00faa pel de le\u00f3n (divindade protectora de Demetrio I \"serviu como modelo art\u00edstico para Vajrapani, o protector de Buda\" . No Xap\u00f3n, isto foi levado m\u00e1is al\u00e9n con irado e musculoso Ni\u014d, deus gardi\u00e1n de Buda na entrada de moitos templos budistas.\nSegundo Katsumi Tanabe, profesor na Universidade Ch\u016b\u014d, Xap\u00f3n (en \"Alexander the Great. East-West cultural contact from Greece to Japan\"), ademais de Vajrapani, o influxo grego aparece tam\u00e9n noutros deuses do pante\u00f3n Mahayana, como o deus do vento xapon\u00e9s Fujin, inspirado no grego Boreas por medio do greco-budista Wardo; ou a deusa-nai Hariti, inspirada en Tyche.\nA\u00ednda m\u00e1is, formas tales como grilandas portadas por querub\u00edns, videiras, rolos, e criaturas semihumanas como os centauros ou trit\u00f3ns, forman parte do repertorio da arte helen\u00edstica introducida por artistas greco-romanos ao servizo da corte de Kushan.\nO Greco-Budismo e o xurdimento da Mahayana.\nO contexto xeogr\u00e1fico, cultural e hist\u00f3rico do Budismo Mahayana ao longo do s\u00e9culo I a.C, no Noroeste da India, apunta a intensas influencias multiculturais. Cando xurdiu, a Mahayana recibiu \"influencias dos cultos populares hind\u00fas (bhakti), e as teolox\u00edas persa e grecorromana que se infiltraran na India polo Noroeste\".\nInfluencias conceptuais.\nA Mahayana \u00e9 unha fe integradora caracterizada pola adopci\u00f3n de novos textos, a engadir ao tradicional canon Pali, e cambios na comprensi\u00f3n do Budismo. Va m\u00e1is al\u00e1 do tradicional ideal Theravada da liberaci\u00f3n do sufrimento (dukkha) e a iluminaci\u00f3n persoal dos arhats, para elevar a Buda a un status semellante a un Deus, creando un pante\u00f3n case divino de Bodhisattvas, devotos eles mesmos da excelencia persoal, o co\u00f1ecemento \u00faltimo e a salvaci\u00f3n da humanidade. Estes conceptos, xunto co sutil sistema filos\u00f3fico da fe Mahayana, puideran ter sido influ\u00eddos pola interrelaci\u00f3n entre os pensamentos grego e budista.\nBuda como un home-deus idealizado.\nO Buda foi elevado \u00e1 categor\u00eda de home-deus, semideus, representado nunha forma humana idealizada: \"O Buda, o home-deus, \u00e9 de moitas maneiras m\u00e1is como un deus grego que calquera outra divindade oriental, non tanto polo ciclo narrativo da s\u00faa historia e a aparencia da s\u00faa figura erguida sen\u00f3n sobre todo pola s\u00faa humanidade\".\nA comprensi\u00f3n supramundana do Buda e os Bodhisattvas puido ser consecuencia da tendencia grega a deificar os seus gobernantes no comezo do reino de Alexandre. \"O concepto de deus-rei tra\u00eddo por Alexandre (...) puido alimentar o desenvolvemento do concepto de bodhisattva, que arrodea a retrat\u00edstica de Buda na arte de Gandhara co rostro do deus solar Apolo.\nO Bodhisattva como un ideal universal de excelencia.\nLamotte (1954) de maneira controvertida suxire (op\u00f3nselle Conze (1973) e outros) que a influencia grega estivo presente na definici\u00f3n do ideal Bodhisattva nos textos literarios Mahayana m\u00e1is antigos, como a \"Perfecci\u00f3n da Sabedor\u00eda\" ou \"prajp\u0101ramit\u0101\", desenvolvidos entre o s\u00e9culo I a.C. e o s\u00e9culo I d.C. Estes textos redefinen, en particular, o Budismo en torno ao ideal universal Bodhisattva, e as s\u00faas seis virtudes centrais: xenerosidade, moralidade, paciencia, esforzo, meditaci\u00f3n, e primeiramente e sobre todas, a sabedor\u00eda.\nInfluencias filos\u00f3ficas.\nA estreita asociaci\u00f3n entre o grego e o Budismo probabelmente tam\u00e9n levou a intercambios no plano filos\u00f3fico. Moitos das teor\u00edas da Mahayana m\u00e1is antigas sobre a realidade e o co\u00f1ecemento poden ser ligadas as escolas de pensamento filos\u00f3fico de Grecia. O Budismo Mahayana ten sido descrito como a \"forma de Budismo que (sen reparar como chegou a 'hinduizarse' nas s\u00faas formas tard\u00edas) que semella orixinarse nas comunidades greco-budistas da India, a trav\u00e9s do choque entre a tradici\u00f3n grega de Dem\u00f3crito, a Sof\u00edstica e o escepticismo, cos rudimentarios elementos de emp\u00edrica informal e esc\u00e9ptica xa presentes no Budismo temper\u00e1n."}
{"id": "47353", "revid": "23204", "url": "https://gl.wikipedia.org/wiki?curid=47353", "title": "Condado de J\u00f6nk\u00f6ping", "text": "O Condado de J\u00f6nk\u00f6ping, ou \"J\u00f6nk\u00f6pings l\u00e4n\" \u00e9 un condado ou \"l\u00e4n\" que se atopa \u00f3 sur de Suecia. \nO condado fai fronteira cos condados de Halland, V\u00e4stra G\u00f6taland, \u00d6sterg\u00f6tland, Kalmar e Kronoberg.\nHistoria.\nAntes de 1634 o condado de J\u00f6nk\u00f6ping aparece como o nome dun \"slottsl\u00e4n\", o slottsl\u00e4n de J\u00f6nk\u00f6ping. O Instrumento de Goberno de 1634 fundou os condados suecos e o actual condado formaba parte do de Sm\u00e5land, que se describe como formado polo Tioh\u00e4rads lagsaga e o \"condado de J\u00f6nek\u00f6ping\", con capital en Kronoberg e onde o condado de J\u00f6nk\u00f6ping aparece como un slottsl\u00e4n.\nEn 1639, o condado de J\u00f6nk\u00f6ping xurdiu do condado de Sm\u00e5land como unha parte separada co seu propio gobernador. En 1654 a \u00e1rea uniuse novamente co condado de Kronoberg para formar un condado com\u00fan, chamado condado de J\u00f6nk\u00f6ping e Kronoberg, que posteriormente volver\u00eda a dividirse e crearse varias veces, onde o condado de J\u00f6nk\u00f6ping cando exist\u00eda por separado tam\u00e9n inclu\u00eda partes do actual condado de Kronoberg.\nEn 1679-1680 a \u00e1rea do actual condado de Kalmar tam\u00e9n se inclu\u00edu nun gran condado chaamado condado de Sm\u00e5land. A partir de 1687 o condado de J\u00f6nk\u00f6ping finalmente converteuse nun condado independente. A parte sur do condado pertenceu dende 1634 ao Tioh\u00e4rads lagsaga, e a s\u00faa parte norte ao condado de Kalmar e \u00d6lands lagsaga ata que estes foron disoltos en 1849.\nEn relaci\u00f3n coa reforma municipal de 1971/74, as partes do municipio de Hylte que estaban no condado de J\u00f6nk\u00f6ping transfer\u00edronse ao condado de Halland. En relaci\u00f3n coa formaci\u00f3n do condado de V\u00e4stra G\u00f6taland en 1998, os municipios de Mullsj\u00f6 e Habo foron transferidos a este condado.\nXeograf\u00eda.\nA paisaxe do condado de J\u00f6nk\u00f6ping \u00e9 variada, pero a meirande parte est\u00e1 cuberta de bosque e caracter\u00edzase sobre todo polo feito de estar situado nas terras altas de Sm\u00e5land (\"Sm\u00e5l\u00e4ndska h\u00f6glandet\"). Hai m\u00e1is de 2 300 lagos e varios cursos de auga importantes, como os r\u00edos Lagan e Em\u00e5n. O lago m\u00e1is grande e profundo do condado \u00e9 o V\u00e4ttern, cuxa ribeira sur ba\u00f1a J\u00f6nk\u00f6ping. Na parte sur do condado at\u00f3pase o parque nacional de Store Mosse, que \u00e9 a zona pantanosa m\u00e1is grande de Suecia ao sur de Laponia. O punto m\u00e1is alto \u00e9 Tomtabacken, que acada os 377 metros sobre o nivel do mar."}
{"id": "47354", "revid": "23204", "url": "https://gl.wikipedia.org/wiki?curid=47354", "title": "Condado de Kalmar", "text": "O Condado de Kalmar, ou \"Kalmar l\u00e4n\" \u00e9 un condado ou \"l\u00e4n\" que se atopa \u00f3 sur de Suecia. O condado fai fronteira cos condados de Kronoberg, J\u00f6nk\u00f6ping, Blekinge e \u00d6sterg\u00f6tland. Polo leste, na costa do Mar B\u00e1ltico fai fronteira coa illa de Gotland. A s\u00faa capital \u00e9 a cidade de Kalmar. \nConcellos.\nNo continente:\nNa illa de \u00d6land:"}
{"id": "47357", "revid": "1987", "url": "https://gl.wikipedia.org/wiki?curid=47357", "title": "Johann Joachim Winckelmann", "text": "Johann Joachim Winckelmann (1717 - 1768) pode ser considerado como o fundador da Historia da Arte e un dos fundadores da arqueolox\u00eda como disciplinas cient\u00edficas modernas.\nNado en Stendal no leste de Alema\u00f1a, nunha familia humilde (o seu pai era zapateiro), converter\u00edase nun experto mundial na arquitectura da Antig\u00fcidade e no principal teorizador do movemento neocl\u00e1sico. Mais os comezos da s\u00faa carreira foron de feito modestos.\nTraxectoria.\nPasou varios anos como preceptor de fillos de familias nobres. Posteriormente en 1748, conseguiu facerse empregar como bibliotecario dun conde alem\u00e1n. Grazas a este, abr\u00edronselle as portas \u00e1 contemplaci\u00f3n da fabulosa colecci\u00f3n de arte do duque de Saxonia.\nPublica ent\u00f3n en 1755 a s\u00faa obra \"Reflexi\u00f3ns sobre a imitaci\u00f3n das obras gregas na pintura e na escultura\" que ter\u00e1 atenci\u00f3n internacional. Mais non ti\u00f1a outra paix\u00f3n que viaxar a Roma para estudar as obras art\u00edsticas da Antig\u00fcidade \"in situ\". Converteuse ao catolicismo, tendo \u00e9xito ao atinxir ser convidado a traballar sobre a colecci\u00f3n de obras antigas da corte pontificia. Nos anos seguintes publicou numerosas obras que marcan as teor\u00edas est\u00e9ticas da \u00e9poca. Adversario encarnizado do Barroco e do Rococ\u00f3, estaba convencido de que a \u00ab beleza ideal \u00bb constit\u00fae unha realidade obxectiva que pode se descuberta a trav\u00e9s do contacto frecuente coas grandes obras da Antig\u00fcidade, especialmente as gregas. O seu co\u00f1ecemento \u00edntimo e prodixioso de tales obras, adquirido principalmente mentres traballaba no Vaticano e cando as escavaci\u00f3ns de Pompeia, foi posto ao servizo do que coidaba a s\u00faa misi\u00f3n: formar o gusto da elite intelectual occidental. A f\u00f3rmula que acu\u00f1a para caracterizar a esencia da arte grega: \"calma serena e grandeza tranquila\", vai inspirar xeraci\u00f3ns de artistas e arquitectos posteriores, como Benjamin West e Jacques-Louis David. A s\u00faa obra principal foi a Historia da Arte da Antig\u00fcidade (1764).\nBase\u00e1ndose nos traballos do Conde de Caylus, do que reco\u00f1eceu unha importante influencia, contribu\u00edu a facer da Arqueolox\u00eda unha ciencia antes que un pasatempo de rico coleccionista. \nMentres fac\u00eda unha parada en Trieste, despois dunha \u00faltima estancia en Italia, o 8 de xu\u00f1o de 1768, Winckelmann foi asasinado, na cama da pousada, por un veci\u00f1o do cuarto, (Francesco Arcangeli), a quen lle mostrara medallas antigas que a Emperatriz Mar\u00eda-Teresa lle doara. Foi sepultado na catedral de Trieste."}
{"id": "47359", "revid": "5863", "url": "https://gl.wikipedia.org/wiki?curid=47359", "title": "Gotthold Ephraim Lessing", "text": "Gotthold Ephraim Lessing, nado en Kamenz, Saxonia o 22 de xaneiro de 1729 e finado en Braunschweig, Brunswick o 15 de febreiro de 1781, foi un escritor, cr\u00edtico e dramaturgo alem\u00e1n.\nTraxectoria.\nFillo dun pastor e reputado te\u00f3logo de Lusace, era o maior de dez irm\u00e1ns. Aos doce anos, xa un asiduo lector, entra na c\u00e9lebre \"Furstenschule\" (escola dos electores) de Saint Afra de Meissen. Adquir\u00edu un bo co\u00f1ecemento do grego, do lat\u00edn e do hebreo. Nesa \u00e9poca, debido a s\u00faa admiraci\u00f3n por Plauto e Terencio dec\u00eddese a escribir comedias. No outono de 1746, entra na Universidade de Leipzig como estudante de Teolox\u00eda. Mais os seus verdadeiros focos de intereses eran, \u00e1 vez, a Literatura, a Filosof\u00eda e m\u00e1is a Arte. Por\u00e9n en 1747 comeza a estudar Medicina, vivindo na casa do seu primo Mylius, un autor c\u00f3mico con quen debutar\u00e1 no Teatro. En 1751 marcha a Wittemberg para estudar Filolox\u00eda. No 1752 obt\u00e9n un mestrado de Letras, que lle permite vivir da pluma. Pasa a ser preceptor durante un tempo. Viaxa a Inglaterra de 1756 a 1758. No 1767, foi nomeado director do teatro de Hamburgo e, dous anos m\u00e1is tarde, conv\u00e9rtese en bibliotecario do duque de Brunswick, en Wolfenb\u00fcttel. Casa en 1776 con Eva K\u00f6nig, que falece en 1778. Isto o torna depresivo, deterior\u00e1ndose a s\u00faa sa\u00fade ata falecer o 15 de febreiro de 1781."}
{"id": "47360", "revid": "23204", "url": "https://gl.wikipedia.org/wiki?curid=47360", "title": "Xos\u00e9 Manuel Budi\u00f1o", "text": "Xos\u00e9 Manuel Budi\u00f1o, nado en Moa\u00f1a en 1969, \u00e9 un m\u00fasico e gaiteiro galego.\nTraxectoria.\nA comezo dos 80 vai \u00e1 escola de gaitas \"Semente Nova\" de Moa\u00f1a. Participa na banda de gaitas Xarabal e en 1991 funda o grupo Fol de Niu, colaborando posteriormente con bandas como Altan (Irlanda), Capercaillie (Escocia), Oskorri (Euskadi) ou artistas como Kepa Junkera e Ux\u00eda Senlle.\nEn 1996 presenta o seu proxecto en solitario \"Paralaia\". Para as actuaci\u00f3ns contou con Leandro Deltell (Bater\u00eda, percusi\u00f3ns), Xan Hern\u00e1ndez (baixo), Pedro Pascual (bouzouki, mandola), Xabier D\u00edaz (acorde\u00f3n) e Pablo Alonso (clarinete baixo).\nNo seu \u00e1lbum \"Fulgor\" (2019), Budi\u00f1o interpreta por primeira vez coa s\u00faa voz as melod\u00edas das canci\u00f3ns. Neste \u00e1lbum mestura elementos da m\u00fasica tradicional galega coa electr\u00f3nica ou o pop.\nA carreira musical de Budi\u00f1o permitiulle levar a m\u00fasica galega polo mundo, con actuaci\u00f3n en cidades como Shanghai, Damasco, Beirut, Casablanca, Frankfurt, Mil\u00e1n, Glasgow ou Cidade de M\u00e9xico."}
{"id": "47361", "revid": "85894", "url": "https://gl.wikipedia.org/wiki?curid=47361", "title": "Xulio Maside", "text": "Xulio Maside Medina, nado en Vigo en 1933 e finado o 11 de abril de 2022 en Santiago de Compostela, foi un m\u00e9dico anestesista e pintor galego.\nTraxectoria.\nRealizou m\u00faltiples mostras, con tendencia \u00e1s actuaci\u00f3ns colectivas. Interesado pola problem\u00e1tica social dos artistas, presidiu durante os anos 70 e 80 a Asociaci\u00f3n Galega de Artistas Pl\u00e1sticos.\nAbordou o seu traballo coas m\u00e1is diversas posibilidades t\u00e9cnicas, case sempre combinadas: debuxo, pintura, collage, mixtas, sempre \u00f3 servizo do seu discurso expresivo.\nEra sobri\u00f1o do pintor Carlos Maside. Residiu os \u00faltimos anos en Santiago de Compostela."}
{"id": "47363", "revid": "865", "url": "https://gl.wikipedia.org/wiki?curid=47363", "title": "Fw 190", "text": ""}
{"id": "47364", "revid": "98629", "url": "https://gl.wikipedia.org/wiki?curid=47364", "title": "Uma Thurman", "text": "Uma Karuna Thurman, nada o 29 de abril de 1970 en Boston, Massachusetts, \u00e9 unha actriz e modelo estadounidense. Acadou notoriedade en 1994 merc\u00e9 da s\u00faa interpretaci\u00f3n de Mia Wallace no filme \"Pulp Fiction\". Ten interpretado numerosos filmes de acci\u00f3n as\u00ed como de ciencia ficci\u00f3n, por exemplo \"Gattaca\", canda Ethan Hawke como actor protagonista masculino."}
{"id": "47365", "revid": "23204", "url": "https://gl.wikipedia.org/wiki?curid=47365", "title": "Quentin Tarantino", "text": "Quentin Jerome Tarantino, nado en Knoxville (Tennessee) o 27 de marzo de 1963, \u00e9 un director, guionista, produtor e actor estadounidense ga\u00f1ador de dous \u00d3scar, un Globo de Ouro, a Palma de Ouro e o Premio BAFTA. Comezou a s\u00faa carreira na d\u00e9cada dos 90. As s\u00faas pel\u00edculas caracter\u00edzanse xeralmente por empregar historias non lineais, as influencias estil\u00edsticas do Grindhouse, o Kung-Fu e os spaghetti western.\nTraxectoria.\nPrimeiros anos.\nNaceu en Knoxville, Tennessee, en 1963, fillo de Tony Tarantino, actor e m\u00fasico afeccionado nado en Queens, e Connie McHugh, enfermeira. O seu pai \u00e9 de ascendencia italiana (seu bisav\u00f3 era orixinario de Palermo) e s\u00faa nai de ascendencia inglesa, irlandesa e alem\u00e1; Tarantino ten afirmado que pos\u00fae ascendencia cherokee por parte materna, a\u00ednda que isto non foi verificado. O nome de Tarantino fai referencia a un personaxe dunha serie de televisi\u00f3n, o guerreiro mestizo Quint interpretado por Burt Reynolds en Gunsmoke.\nFoi criado pola s\u00faa nai, xa que os seus pais se separaron antes de nacer. Cando ti\u00f1a dous anos, traslad\u00e1ronse \u00e1 cidade de Torrance, ao sur da metr\u00f3pole dos \u00c1nxeles, e m\u00e1is adiante ao barrio de Harbor City, xa na propia cidade dos \u00c1nxeles, onde asistiu \u00e1 escola superior Fleming Junior en Lomita, e a clases de teatro. No seu barrio hab\u00eda unha mestura de xente de distintas razas polo que estivo exposto a unha gran variedade de influencias cinematogr\u00e1ficas e de culturas populares, como por exemplo as pel\u00edculas de artes marciais, que se segu\u00edan po\u00f1endo nos barrios de negros despois de que a febre do Kung Fu se trasladase a outros sitios. Tarantino conseguiu seguir v\u00e9ndoas ata ben entrados os anos 70. Asistiu \u00e1 escola superior de Narbonne en Harbor City durante un ano antes de abandonala aos 15 anos para dedicarse a tempo completo a clases de interpretaci\u00f3n na James Best Theater Company en Toluca Lake.\nComezou a traballar no videoclub Video Archives en Manhattan Beach xunto a outros entusiastas do cine, entre eles Roger Avary, onde discut\u00edan de cine e das recomendaci\u00f3ns aos clientes. Prestou moita atenci\u00f3n ao tipo de pel\u00edculas que lle gustaba alugar \u00e1 xente e citou a experiencia como fonte de inspiraci\u00f3n para a s\u00faa carreira como director. O propio Tarantino dixo: \"Cando a xente me pregunta se fun \u00e1 escola de cine sempre lles digo: non, fun ao cine\".\nCarreira cinematogr\u00e1fica.\nComezou a escribir xunto con Avary\u00a0e outros amigos. Pasou varios anos frustrantes escribindo e intentando po\u00f1er en marcha dous gui\u00f3ns que pretend\u00edan ser o seu debut como director. En parte como consecuencia do dif\u00edcil que resultaba poder facer unha \"pel\u00edcula de verdade\" para un escritor desco\u00f1ecido como director, escribiu en 1991 \"Reservoir Dogs\", coa intenci\u00f3n de que fose o proxecto m\u00e1is minimalista que se poida imaxinar: a historia dun atraco a man armada na que o roubo ten lugar f\u00f3ra de pantalla, p\u00e1xinas e p\u00e1xinas de di\u00e1logo que necesitan un s\u00f3 plat\u00f3. Pretend\u00eda ser unha pel\u00edcula de 16\u00a0mm extremadamente barata con Tarantino e os seus compa\u00f1eiros de Video Archives interpretando todos os papeis. Afortunadamente, o ambicioso produtor Lawrence Bender\u00a0leu o gui\u00f3n, fascinouno e pediulle a Tarantino que lle concedese un mes para intentar convertelo nunha \"pel\u00edcula de verdade\". Foi Bender\u00a0quen fixo chegar o gui\u00f3n ao actor Harvey Keitel\u00a0e foi o entusiasmo deste o que atraeu a varios bos actores e, finalmente, un presuposto decente para a produci\u00f3n. Rodada en menos dun mes en Os \u00c1nxeles, cun elenco excepcional que inclu\u00eda o propio\u00a0Keite\u00a0(que tam\u00e9n se encargou de coproducila),\u00a0Michael Madsen,Steve Buscemi,\u00a0Tim Roth,\u00a0Lawrence Tierney,\u00a0Chris Penn\u00a0e o propio Tarantino.\u00a0\"Reservoir Dogs\"\u00a0foi todo un \u00e9xito, primeiro no Festival de Cine de Sundance9\u00a0e despois en todo o mundo.\nDe repente, Tarantino estaba de moda e os dous gui\u00f3ns nos que estivera traballando antes de\u00a0\"Reservoir Dogs\"\u00a0vend\u00e9ronse enseguida:\u00a0\"True Romance\"\u00a0(dirixida por Tony Scott) e\u00a0\"Asasinos natos\"\u00a0(reescrita e dirixida por\u00a0Oliver Stone\u00a0en 1993). Tam\u00e9n lle ofreceron alg\u00fans proxectos como \"Speed\"\u00a0e\u00a0\"Men in Black\",10\u00a0pero preferiu retirarse a \u00c1msterdam a traballar no seu gui\u00f3n de \"Pulp Fiction\", un collage de ficci\u00f3n interpretado por\u00a0John Travolta\u00a0e\u00a0Uma Thurman, estreado en 1994, que supuxo outro \u00e9xito para Tarantino con varios nomeamentos a premios dos que conseguiu a Palma de Ouro no Festival de Cannes, o\u00a0\u00d3scar,\u00a0Globo de Ouro\u00a0e\u00a0BAFTA\u00a0ao mellor gui\u00f3n orixinal.\nTras isto dirixiu o episodio de \"Four Rooms\",\u00a0\"The Man From Hollywood\", unha homenaxe a Alfred Hitchcock. O resto dos episodios da pel\u00edcula foron dirixidos por Allison Anders,\u00a0Alexandre Rockwell\u00a0e\u00a0Robert Rodriguez. Actuou e escribiu o gui\u00f3n de \"Aberto ata o amencer\", longametraxe que dirixiu o seu amigo Robert Rodriguez que deu lugar a d\u00faas secuelas, nas cales Tarantino e Rodr\u00edguez s\u00f3 exerceron como produtores executivos.\nA s\u00faa terceira pel\u00edcula\u00a0foi \"Jackie Brown\",\u00a0en 1997, que escribiu e dirixiu. Foi unha adaptaci\u00f3n\u00a0de \"Rum Punch\", novela de\u00a0Elmore Leonard. Unha homenaxe \u00e1s pel\u00edculas de \"blaxploitation\", protagonizada por\u00a0Pam Grier, quen actuou en moitas das pel\u00edculas do x\u00e9nero nos anos 70, e que lle valeu o nomeamento tanto aos Globos de Ouro\u00a0como aos\u00a0premios SAG\u00a0polo seu papel, e o coprotagonista Robert Foster\u00a0foi nomeado ao\u00a0\u00d3scar\u00a0na categor\u00eda de mellor actor secundario. Completaban este elenco \u00fanico\u00a0Samuel L. Jackson\u00a0(nomeado tam\u00e9n para un Globo de Ouro),\u00a0Robert De Niro,\u00a0Bridget Fonda\u00a0e\u00a0Michael Keaton.\nTi\u00f1a planeado facer a continuaci\u00f3n unha pel\u00edcula b\u00e9lica provisionalmente titulada\u00a0\"Inglourious Basterds\", pero posp\u00faxoo para escribir e dirixir \"Kill Bill\"\u00a0(estreada en d\u00faas partes, Vol. 1 e Vol. 2), unha pel\u00edcula de vinganza que tomaba elementos do Wuxia (arte marcial chinesa), Jidaigeki (x\u00e9nero cinematogr\u00e1fico xapon\u00e9s) e \"spaghetti western\". En 2005 Tarantino foi director invitado en\u00a0\"Sin City\", pel\u00edcula dirixida por\u00a0Frank Miller\u00a0e\u00a0Robert Rodriguez. Nela dirixe a escena do coche protagonizada por Clive Owen\u00a0e\u00a0Benicio del Toro.\nO seu seguinte proxecto foi \"Grindhouse\", codirixida xunto a\u00a0Robert Rodriguez\u00a0e estreada en 2007. Tarantino dirixiu o segmento titulado \"Death Proof\". O seu rendemento nos cines non foi o esperado a pesar de ter unha cr\u00edtica favorable.11\nA continuaci\u00f3n chegou a pel\u00edcula\u00a0\"Inglourious Basterds\", unha historia sobre un grupo de soldados estadounidenses na Francia ocupada polos\u00a0nazis\u00a0durante a\u00a0segunda guerra mundial. A filmaci\u00f3n comezou en outubro de 2008.12A pel\u00edcula estreouse o 21 de agosto do 2009 (nos Estados Unidos), recibindo cr\u00edticas moi positivas13 e chegando ao primeiro posto de recadaci\u00f3n mundial.14\u00a0\u00c9 a pel\u00edcula de Tarantino que maior recadaci\u00f3n conseguiu tanto nos Estados Unidos como a nivel mundial.15\nEn 2011 comezou a produci\u00f3n de \"Django Unchained\", unha pel\u00edcula sobre Django, un ex-escravo rescatado por un cazarrecompensas co que vai rescatar a s\u00faa muller das mans do dono dunha gran plantaci\u00f3n. A pel\u00edcula xurdiu do desexo de Tarantino de facer un \"spaghetti western\" no sur profundo dos Estados Unidos, que Tarantino chamou un \"southen\",16\u00a0afirmando:\"\"Quer\u00eda facer pel\u00edculas que tratasen do horrible pasado de Estados Unidos coa escravitude e esas cousas, pero como o fan os 'spaghetti westerns', non como pel\u00edculas sobre un gran problema. Quero facelo como se fosen pel\u00edculas de x\u00e9nero, pero enfr\u00f3ntanse con todo o que os Estados Unidos nunca se ocupou porque se avergonza diso, e outros pa\u00edses non tratan sobre iso porque non senten que te\u00f1an dereito a facelo\".\"17\u00a018\u00a0Tarantino terminou o gui\u00f3n o 26 de abril de 2011 e entregoullo a The Weinstein Company.19\u00a0Christoph Waltz\u00a0foi elixido para interpretar a un alem\u00e1n cazador de recompensas.20\u00a0Para o papel protagonista rumoreouse con Will Smith\u00a0e\u00a0Idris Elba, pero finalmente\u00a0Jamie Foxx\u00a0foi o elixido para facer de Django.21\u00a0Tam\u00e9n estaba no elenco Samuel L. Jackson, como Stephen, un escravo fiel; e\u00a0Leonardo DiCaprio\u00a0no papel de Calvin Candie, o dono da plantaci\u00f3n Candyland, principal antagonista na pel\u00edcula. Estreouse o 25 de decembro de 2012.22\u00a023\u00a024\nEn novembro de 2013 Tarantino comentou que estaba traballando nunha nova pel\u00edcula, outro western e que non ser\u00eda a secuela de\u00a0\"Django\". O 12 de xaneiro do 2014 revelouse que o seu t\u00edtulo ser\u00eda \"The Hateful Eight\". Estreouse nos Estados Unidos o 25 de decembro de 2015 e en Galiza o 15 de xaneiro do 2016.\nFilmograf\u00eda.\nEn 1995 dirixiu un dos catro segmentos da pel\u00edcula \"Four Rooms\", xunto con Allison Anders,\u00a0Alexandre Rockwell\u00a0e Robert Rodriguez. Tam\u00e9n realizou como director o dobre episodio \"Grave Danger\", da serie estadounidense \"\"."}
{"id": "47369", "revid": "54336", "url": "https://gl.wikipedia.org/wiki?curid=47369", "title": "Ministerio de Industria e Turismo (Espa\u00f1a)", "text": "O Ministerio de Industria e Turismo de Espa\u00f1a \u00e9 o departamento da Adminstraci\u00f3n Xeral do Estado encargado de levar a cabo a pol\u00edtica industrial de Espa\u00f1a. As\u00ed mesmo, tam\u00e9n asumiu a maior parte das competencias sobre o desenvolvemento tecnol\u00f3xico. O MITC tam\u00e9n se encarga dos temas de control ao comercio, e da promoci\u00f3n do turismo exterior de Espa\u00f1a. \nO actual ministro \u00e9 Jordi Hereu.\nEstrutura org\u00e1nica b\u00e1sica (xaneiro 2012).\nA estrutura org\u00e1nica b\u00e1sica \u00e9: (en cursiva ind\u00edcanse os organismos aut\u00f3nomos)\nMinistro de Industria, Enerx\u00eda e Turismo: Jos\u00e9 Manuel Soria\nLista de ministros de Industria.\nIntegrase no Ministerio de Ciencia e Tecnolox\u00eda de Espa\u00f1a"}
{"id": "47370", "revid": "2363", "url": "https://gl.wikipedia.org/wiki?curid=47370", "title": "Linguaxe m\u00e1quina", "text": ""}
{"id": "47372", "revid": "89787", "url": "https://gl.wikipedia.org/wiki?curid=47372", "title": "Francisco Asorey", "text": "Francisco Hip\u00f3lito Asorey Gonz\u00e1lez, nado en Fefi\u00f1\u00e1ns, Cambados o 4 de marzo de 1889 e finado en Santiago de Compostela o 2 de xullo de 1961, comunmente citado como Asorey, foi un escultor galego, considerado un dos renovadores da arte galega, e por alg\u00fans cr\u00edticos como unha das figuras mais relevantes da renovaci\u00f3n da arte escult\u00f3rica espa\u00f1ola do s\u00e9culo XX. Est\u00e1 soterrado no Pante\u00f3n de Galegos Ilustres.\nFrancisco Asorey ser\u00e1 homenaxeado no D\u00eda das Artes Galegas de 2024.\nTraxectoria.\nNado en Fefi\u00f1\u00e1ns, na mesma localidade onde nacera 13 anos antes Ram\u00f3n Cabanillas, na casa onde a s\u00faa familia ti\u00f1a o seu negocio de teas localizada na r\u00faa que daquela se chamaba \"R\u00faa do Sol\" e actualmente co\u00f1ecida como \"Praza de Francisco Asorey\". A casa familiar foi vendida por mor das d\u00e9bedas no ano 1895. Estudou no colexio dos Salesianos en Sarri\u00e0 (Barcelona) e logo foi profesor de debuxo na escola que ti\u00f1an en Barakaldo (Biscaia). Despois viviu uns anos en Madrid, onde entra en contacto co ambiente art\u00edstico da capital, que non lle agrada moito, al\u00ed co\u00f1ece e fai moita amizade co pintor Julio Romero de Torres e empeza os seus primeiros traballos art\u00edsticos de relevancia.\nEn 1918 ga\u00f1a por oposici\u00f3n a praza de escultor anat\u00f3mico da facultade de Medicina de Santiago de Compostela, cidade \u00e1 que se traslada definitivamente a vivir. Al\u00ed casa con Jesusa Ferreiro na d\u00e9cada de 1920 e monta un taller de escultura na r\u00faa Caramoni\u00f1a (xunto ao convento de San Domingos de Bonaval). Deste taller saen as obras en madeira policromada tituladas \"Picari\u00f1a\", \"Naici\u00f1a\", \"O Tesouro\", \"Ofrenda a San Ram\u00f3n\", \"A Santa\" e \"San Francisco\" (1\u00aa medalla da Exposici\u00f3n Nacional de Belas Artes de Madrid).\nNa d\u00e9cada de 1930 traslada o taller a Santa Clara por necesidades de espazo. Al\u00ed fixo os grandes monumentos de Loriga, Curros Enr\u00edquez, Virxe de Tanxil... A represi\u00f3n da guerra civil l\u00e9valle a moitos dos seus amigos (como Camilo D\u00edaz Bali\u00f1o) e el vive eses anos nun plano discreto; ad\u00e1ptase \u00e1 nova situaci\u00f3n e segue traballando, facendo en moitos casos obras para as autoridades franquistas co vocabulario propagand\u00edstico que se lle esixe pero tam\u00e9n afronta encargas de gran calidade, como a Piedade para o Pante\u00f3n do Centro Galego de Bos Aires, o monumento ao Padre Feijoo no Mosteiro de Samos, o monumento a Ram\u00f3n Aller en Lal\u00edn ou a magn\u00edfica talla en madeira do Cristo da igrexa de Santa Mar\u00eda de Moi\u00e1 en Barcelona.\nEn 1957 foi nomeado acad\u00e9mico de honra da Real Academia Galega.."}
{"id": "47378", "revid": "56817", "url": "https://gl.wikipedia.org/wiki?curid=47378", "title": "503", "text": ""}
{"id": "47381", "revid": "98629", "url": "https://gl.wikipedia.org/wiki?curid=47381", "title": "Lago Kivu", "text": "O lago Kivu \u00e9 un dos maiores lagos da \u00c1frica. Est\u00e1 situado na fronteira entre a Rep\u00fablica Democr\u00e1tica do Congo e Ruanda, na zona do Gran Val do Rift. O lago Kivu desauga no r\u00edo Ruzizi, que segue para o sur e, \u00e1 s\u00faa vez, desauga no Lago Tanganyika. O lago ficou co\u00f1ecido como o lugar onde moitas das v\u00edtimas do xenocidio de Ruanda en 1994 foron tiradas.\nHistoria.\nO primeiro europeo en visitar o lago foi o conde alem\u00e1n Gustav Adolf von G\u00f6tzen en 1894.\nXeograf\u00eda.\nO lago Kivu \u00e9 un dos tres lagos explosivos co\u00f1ecidos, xunto ao lago Nyos e ao lago Monoun, no Camer\u00fan, os cales experimentan violentas erupci\u00f3ns. Unha an\u00e1lise da historia xeol\u00f3xica do lago Kivu indicou unha peri\u00f3dica extinci\u00f3n biol\u00f3xica masiva cada mil anos. A\u00ednda que a composici\u00f3n qu\u00edmica dos lagos explosivos \u00e9 particular para cada caso, no lago Kivu detectouse metano e di\u00f3xido de carbono debido \u00e1 interacci\u00f3n das s\u00faas augas cun volc\u00e1n, o que poder\u00eda causar unha cat\u00e1strofe natural, ademais tendo en conta que aproximadamente dous mill\u00f3ns de persoas viven nas s\u00faas ribeiras.\nRecentemente c\u00f3ntase que o lago Kivu ten 55 mill\u00f3ns de metros c\u00fabicos de gas metano disolto a unha profundidade de 300 metros. Agora, o goberno de Ruanda est\u00e1 destinando fondos para que un consorcio internacional extraia o gas."}
{"id": "47382", "revid": "1131", "url": "https://gl.wikipedia.org/wiki?curid=47382", "title": "Lago Alberto", "text": ""}
{"id": "47384", "revid": "839", "url": "https://gl.wikipedia.org/wiki?curid=47384", "title": "Catedral de Santa Mar\u00eda de Toledo", "text": "A catedral de Santa Mar\u00eda de Toledo, chamada tam\u00e9n Catedral Primada de Toledo, s\u00e9 da Arquidiocese de Toledo, \u00e9 un edificio considerado como a \"magnum opus\" do estilo g\u00f3tico en Espa\u00f1a. A s\u00faa construci\u00f3n comezou en 1226 baixo o reinado de Fernando III o Santo e as \u00faltimas realizaci\u00f3ns g\u00f3ticas d\u00e9ronse no s\u00e9culo XV, cando en 1493 se cerraron as b\u00f3vedas dos p\u00e9s da nave central, en tempos dos Reis Cat\u00f3licos. Est\u00e1 constru\u00edda con pedra branca de Olihuelas (Ol\u00edas del Rey).\nPopularmente co\u00f1\u00e9cese como \"Dives Toletana\" (no sentido da \"rica toledana\"). No s\u00e9culo XV difundiuse un adagio ensalzando as catro catedrais espa\u00f1olas que se consideraban con m\u00e1is grandeza, que dic\u00eda: \"Sancta Ovetensis, pulchra Leonina, dives Toledana, fortis Salmantina\"."}
{"id": "47385", "revid": "98629", "url": "https://gl.wikipedia.org/wiki?curid=47385", "title": "Xenocidio", "text": "O xenocidio \u00e9 a destruci\u00f3n met\u00f3dica dun grupo nacional, \u00e9tnico, racial, pol\u00edtico ou relixioso e que segundo o dereito internacional, tal como establece a Convenci\u00f3n para a Prevenci\u00f3n e a Sanci\u00f3n do Delito de Xenocidio de 1948 recollida no Estatuto da Corte Penal Internacional de 1998, consiste na comisi\u00f3n, por funcionarios do Estado ou particulares, de actos coa intenci\u00f3n de destru\u00edr, total ou parcialmente, a un grupo nacional, \u00e9tnico, racial ou relixioso. Estes actos comprenden a morte e lesi\u00f3n graves \u00e1 integridade f\u00edsica ou moral dos membros do grupo, o exterminio, a adopci\u00f3n de medidas destinadas a impedir os nacementos no grupo ou o traslado forzoso de nenos.\nEvoluci\u00f3n hist\u00f3rica.\nA palabra \"xenocidio\" foi creada por Raphael Lemkin, xudeu de Polonia, en 1944, das ra\u00edces \"genos\" (termo grego que significa familia, tribo ou raza) e \"-cidio\" (do lat\u00edn \"-cidere\", forma combinatoria de \"caedere\", matar). Lemkin quer\u00eda referirse con este termo \u00e1s matanzas por motivos raciais, nacionais ou relixiosos. Loitou para que as normas internacionais definisen e prohibisen o xenocidio.\nO Acordo ou Carta de Londres do 8 de agosto de 1945, que estableceu o Estatuto do Tribunal de Nuremberg, definiu como \u00abcrimes contra a humanidade\u00bb os asasinatos e outras agresi\u00f3ns contra calquera poboaci\u00f3n civil ou as persecuci\u00f3ns por motivos pol\u00edticos, raciais ou relixiosos. En 1946, a Asemblea Xeral das Naci\u00f3ns Unidas confirmou os principios de Dereito internacional reco\u00f1ecidos polo Estatuto do Tribunal e proclamou a resoluci\u00f3n 96 (I) sobre o crime de xenocidio, que define como \u00abunha negaci\u00f3n do dereito de existencia a grupos humanos enteiros\u00bb, entre eles os \u00abraciais, relixiosos ou pol\u00edticos\u00bb, instando a tomar as medidas necesarias para a prevenci\u00f3n e sanci\u00f3n deste crime.\nEsta resoluci\u00f3n cristalizou na Convenci\u00f3n para a Prevenci\u00f3n e Sanci\u00f3n do Delito de Xenocidio, adoptada pola Asemblea Xeral das Naci\u00f3ns Unidas na s\u00faa resoluci\u00f3n 260 A (III), do 9 de decembro de 1948, e que entrou en vigor en 1951.\nA definici\u00f3n de xenocidio plasmada na Convenci\u00f3n de 1948 foi acollida no artigo 4 do Estatuto do Tribunal Penal Internacional para a antiga Iugoslavia, de 1993, o artigo 2 do Estatuto do Tribunal Penal Internacional para Ruanda, de 1994, e o artigo 6 do Estatuto de Roma, de 1998, polo que se creou a Corte Penal Internacional.\nRegulaci\u00f3n xur\u00eddica.\nSegundo o disposto pola Convenci\u00f3n para a Prevenci\u00f3n e a Sanci\u00f3n do Delito de Xenocidio, ent\u00e9ndese por xenocidio calquera dos seguintes actos perpetrados coa intenci\u00f3n de destru\u00edr, total ou parcialmente, a un grupo nacional, \u00e9tnico, racial ou relixioso:\nXunto ao xenocidio cast\u00edganse outros delitos, como a asociaci\u00f3n para cometer xenocidio, a instigaci\u00f3n directa e p\u00fablica, a tentativa e a complicidade.\nAs persoas acusadas de xenocidio ser\u00e1n xulgadas, de acordo co artigo 6 da Convenci\u00f3n, nun tribunal competente do territorio onde se cometeu o delito. Por\u00e9n, xurdiu paralelamente un dereito consuetudinario polo que os tribunais de calquera Estado poder\u00edan xulgar casos de xenocidio, a\u00ednda que fosen cometidos por non nacionais e f\u00f3ra do seu territorio. Tam\u00e9n a Corte Penal Internacional pode co\u00f1ecer deste delito, a condici\u00f3n de que sexa competente por reco\u00f1ecerse na s\u00faa xurisdici\u00f3n.\nA Convenci\u00f3n afirma que \u00e9 irrelevante que o acusado sexa gobernante, funcionario ou particular e declara que, para os efectos de extradici\u00f3n, non se considerar\u00e1 ao xenocidio como delito pol\u00edtico.\nControversia sobre o alcance do concepto.\nDebateuse moito sobre o sentido e alcance da palabra \"xenocidio\". Non se trata de algo relacionado coa guerra, pois, segundo Karl von Clausewitz, a fin da guerra \u00e9 desarmar ao inimigo, non exterminalo. O xenocidio ou asasinato en masa tam\u00e9n se diferenza do asasinato en serie, que consiste no asasinato sucesivo e peri\u00f3dico de persoas illadas, mentres que o xenocidio \u00e9 \u00abunha negaci\u00f3n do dereito de existencia a grupos humanos enteiros\u00bb, de acordo coa Asemblea Xeral de Naci\u00f3ns Unidas. O xenocidio ten, neste sentido, un car\u00e1cter masivo, polo que con frecuencia necesita da colaboraci\u00f3n efectiva dunha estrutura social.\nAlgunhas das cr\u00edticas ao alcance do concepto de xenocidio c\u00e9ntranse no feito de que non se considere como tal m\u00e1is que os actos realizados contra grupos nacionais, \u00e9tnicos, raciais e relixiosos, e non os realizados por outros motivos, como os sociais ou pol\u00edticos. A\u00ednda que o borrador inicial da Convenci\u00f3n para a Prevenci\u00f3n e a Sanci\u00f3n do Delito de Xenocidio contemplaba e estend\u00eda a definici\u00f3n de xenocidio a estas matanzas, posteriormente eliminouse a referencia ante a necesidade de contar co apoio do bloque comunista (representado maioritariamente pola URSS), que obxectou esta acepci\u00f3n.\nEsta restrici\u00f3n do concepto, afirman estas voces, pode significar a expiaci\u00f3n de gobernos totalitarios que durante o s\u00e9culo XX chegaron a matar a m\u00e1is de 100 mill\u00f3ns dos seus propios cidad\u00e1ns. En todo caso, estes actos poder\u00edan cualificarse como crimes de lesa humanidade, constitutivos de delito internacional de acordo co artigo 7 do Estatuto da Corte Penal Internacional.\nPode afirmarse que houbo xenocidios a consecuencia de choques culturais, coma o provocado polas potencias europeas durante a Conquista de Am\u00e9rica, dende o s\u00e9culo XV en diante.\nDisc\u00fatese se pode definirse como xenocidio a: "}
{"id": "47386", "revid": "54336", "url": "https://gl.wikipedia.org/wiki?curid=47386", "title": "Orraca (nome)", "text": "Orraca, coa variante Urraca, foi un antrop\u00f3nimo feminino moi com\u00fan na Pen\u00ednsula Ib\u00e9rica ao longo da Idade Media. A\u00ednda que a s\u00faa orixe sexa incerta, crese que ti\u00f1a orixe xerm\u00e1nica, e desempe\u00f1e a funci\u00f3n de hipocor\u00edstico (nome cari\u00f1oso) para designar a Virxe Mar\u00eda. Pode referirse a:"}
{"id": "47388", "revid": "1131", "url": "https://gl.wikipedia.org/wiki?curid=47388", "title": "Antero de Quental", "text": "Antero Tarqu\u00ednio de Quental, nado en Ponta Delgada (Azores) o 18 de abril de 1842 e finado na mesma vila o 11 de setembro de 1891, foi un escritor, pol\u00edtico e poeta portugu\u00e9s. Conferencista no Casino Lisbonense, nas chamadas Conferencias do Casino, sobre o tema das Causas da decadencia dos pobos peninsulares. Pertenceu ao grupo da chamada xeraci\u00f3n do 70.\nTraxectoria.\nAntero de Quental herdou en 1873 unha cuant\u00eda consider\u00e1bel de di\u00f1eiro, o que lle permitiu vivir desafogadamente, dos rendementos desa fortuna. En xullo de 1855 foi estudar en Co\u00edmbra. Matriculouse na Facultade de Dereito en 1858. O primeiro ano decorreu de forma atribulada. Un exceso cometido durante as novatadas custoulle a Antero de Quental oito d\u00edas de prisi\u00f3n. Era moi popular no medio acad\u00e9mico. Conclu\u00edu a carreira en xullo de 1864.\nEn 1865, foi un dos principais envolvidos na pol\u00e9mica co\u00f1ecida por Cuesti\u00f3n Coimbr\u00e1, na que humillou a Ant\u00f3nio Feliciano de Castilho, o seu antigo profesor e renomado cr\u00edtico literario que se ti\u00f1a por canon para os escritores nacionais: ao libro \"Odes modernas\" de Antero, Castilho respondeu con cr\u00edticas duras sobre \"o aventureirismo dun xove tolo que escrib\u00eda de forma asaz estra\u00f1a e de gusto moi dubidoso\". Antero respondeu co op\u00fasculo \"Bom senso e bom gosto\", no que defin\u00eda a s\u00faa literatura por oposici\u00f3n \u00e1 institu\u00edda: ao Ultrarromanticismo decadente, torpe, beato, estupidificante e moralmente degradado, Antero opu\u00f1a o Realismo, a exposici\u00f3n da vida tal como ela era, das chagas da sociedade, da pobreza, da explotaci\u00f3n: estas preocupaci\u00f3ns sociais lev\u00e1rano a cofundar o Partido Socialista Portugu\u00e9s: Antero defend\u00eda a poes\u00eda como \"Voz da Revoluci\u00f3n\", como forma de alertar as conciencias para as desigualdades sociais e para os problemas da humanidade. A pol\u00e9mica s\u00f3 terminou cun duelo entre Antero de Quental e Ramalho Ortig\u00e3o, que se saldou con lixeiras feridas.\nEn 1866 foi vivir para Lisboa, onde experimentou a vida de obreiro, traballando como tip\u00f3grafo. Unha profesi\u00f3n que exerceu tam\u00e9n en Par\u00eds, en xaneiro e febreiro de 1867. En 1868 regresou a Lisboa, onde formou o Cen\u00e1culo, de que fixeron parte, entre outros, E\u00e7a de Queir\u00f3s e Ramalho Ortig\u00e3o. No 1874 adoeceu de psicose man\u00edaco-depresiva (doenza bipolar), que desde ent\u00f3n o aflixiu. Foi convidado polo Partido Republicano para presentarse como deputado, mais tivo de recusar.\nEn 1890, debido \u00e1 reacci\u00f3n nacional contra o ultimato ingl\u00e9s, de 11 de xaneiro, acepta presidir a Liga Patri\u00f3tica do Norte, mais a existencia da Liga \u00e9 ef\u00e9mera. \nCando regresou a Lisboa, en maio de 1891, instalouse na casa de s\u00faa irm\u00e1, Ana de Quental. Nese momento o seu estado de depresi\u00f3n era permanente.\nAcaba por suicidarse o d\u00eda 11 de setembro de 1891, cun tiro na cabeza, disparado nun banco de xard\u00edn.\nPara Antero de Quental, os ideais da fraternidade e solidariedade non poder\u00edan ser en van. Foi dos primeiros en traer o socialismo, o republicanismo e o marxismo para a discusi\u00f3n p\u00fablica.\nObra.\nAn\u00e1lise da Obra\nA poes\u00eda de Antero de Quental presenta tres faces distintas: \n&lt;br&gt;-A das experiencias xuven\u00eds, en que coexisten diversas tendencias;\n&lt;br&gt;-A da poes\u00eda militante, enpe\u00f1ada en actuar como \u201cvoz da revoluci\u00f3n\u201d;\n&lt;br&gt;-E a da poes\u00eda de ton metaf\u00edsico, voltada para a expresi\u00f3n da angustia de quen busca un sentido para a existencia.\nA oscilaci\u00f3n entre unha poes\u00eda de combate, dedicada ao eloxio da acci\u00f3n e da capacidade humana, e unha poes\u00eda intimista, direccionada para a an\u00e1lise dunha individualidade angustiada, parece ter sido constante na obra madura de Antero, abandonando a postura que adoitaba enxergar unha secuencia cronol\u00f3xica de tres fases.\nAntero atinxe un maior grao de elaboraci\u00f3n nos seus sonetos, considerados dos mellores da lingua e comparados aos de Cam\u00f5es e aos de Manuel Maria Barbosa du Bocage. Hai, na verdade, alg\u00fans puntos de contacto estil\u00edsticos e tem\u00e1ticos entre os tres poetas: os sonetos de Antero te\u00f1en inneg\u00e1bel sabor cl\u00e1sico, quer na adxectivaci\u00f3n e na musicalidade equilibrada, quer na an\u00e1lise de cuesti\u00f3ns universais que aflixen o ser humano."}
{"id": "47389", "revid": "98433", "url": "https://gl.wikipedia.org/wiki?curid=47389", "title": "William Blake", "text": "William Blake, nado o 28 de novembro de 1757 en Londres e finado o 12 de agosto de 1827 na mesma cidade, foi un poeta ingl\u00e9s, visionario, pintor, e impresor ingl\u00e9s. Amplamente reco\u00f1ecido durante a s\u00faa vida, a s\u00faa obra \u00e9 hoxe considerada fecunda e significativa tanto na poes\u00eda como nas belas artes. Con frecuencia \u00e9 considerado como o escritor m\u00e1is espiritual do seu tempo.\nBiograf\u00eda.\nFillo dun chapeleiro, desde a infancia mostrou unhas asombrosas aptitudes tanto para o debuxo como para a poes\u00eda. Aos dez anos foi enviado a unha escola de debuxo, onde, \u00e1 par, compor\u00e1 os seus primeiros poemas. Alumno do gravador James Basire, foi encargado de debuxar as antig\u00fcidades da abad\u00eda de Westminster e doutros vellos edificios, lugares que non deixaron de exercer unha viva influencia sobre a s\u00faa imaxinaci\u00f3n melanc\u00f3lica.\nGravou numerosas ilustraci\u00f3ns para libros de Stothard e cos propios dese\u00f1os. Participa, de xeito moi impulsivo, nos mot\u00edns de 1780, diante do c\u00e1rcere de Newgate, a Bastilla londiniense. Casado en 1783 consonte aos seu gustos (ensinar\u00e1 a s\u00faa muller Catherine a ler, a escribir e a iluminar gravados), so\u00f1ou en plasmar con pluma e xiz as visi\u00f3ns que ench\u00edan o seu cerebro.\nUn primeiro op\u00fasculo, \"Poetical Sketches\" (1783) (Esbozos po\u00e9ticos), cont\u00e9n as s\u00faas poes\u00edas compostas entre os doce e vinte anos de idade. Demasiado pobre para afrontar os gastos de imprenta das s\u00faas obras, f\u00edxose o seu propio editor. Publicou as\u00ed os \"Songs of Innocence\" (Cantos de Inocencia), ornamentados cos propios dese\u00f1os (1799), obra singular, que acadou \u00e9xito, o que o animou para publicar do mesmo modo e sucesivamente: \"Books of Prophecy\" (1791) (Libros de profec\u00eda); \"Gates of Paradise\" (1793) (As portas do Para\u00edso) ; \"America, a prophecy\" (1793) (Am\u00e9rica, unha profec\u00eda); \"Europe, a prophecy\" (1794) (Europa, unha profec\u00eda); \"Songs of Experience\" (1794) (Cantos de experiencia). Ao mesmo tempo, puido mostrar, en varias exposici\u00f3ns da Academia Real, as s\u00faas pinturas aleg\u00f3ricas, hist\u00f3ricas e relixiosas. Publicou \"The Marriage of Heaven and Hell\" (1790) (O matrimonio do Ceo e o Inferno), s\u00e1tira de \"Heaven and Hell\" de Emmanuel Swedenborg.\nEn 1797 emprende unha edici\u00f3n ilustrada das \"Noites\" de Young, que deixou inacabada, pois marchou a vivir en Felpham, preto do poeta Hayley, para quen realizou dese\u00f1os e pintou alg\u00fans retratos. Ao cabo de tres anos volveu para Londres.\nOs seus cuarenta dese\u00f1os gravados por Schiavonetti para unha edici\u00f3n do poema de Robert Blair: The Grave (1808) (A tumba), foron moi admirados, como a s\u00faa grande estampa a \"Peregrinaci\u00f3n a Canterbury\" (1809), chea de car\u00e1cter. Mentres, continuaba compondo, ilustrando e imprentando estra\u00f1os poemas: \"Xerusal\u00e9n, emanaci\u00f3n do xigante Albion\", \"Milton, un poema\" (1804), \"Xob\" (1826) etc. O m\u00e1is orixinal \u00e9 \"Xob\", con gravuras m\u00e1is definidas.\nTodos estes volumes son hoxe buscad\u00edsimos, en especial os exemplares coloreados polo mesmo artista.\nAs visi\u00f3ns de Blake.\nDesde novo, William Blake proclamou ter visi\u00f3ns. As m\u00e1is temper\u00e1s ocorreulle entre oito e dez anos en Peckham Rye, Londres, cando manifestou ter visto unha \u00e1rbore con anxos \"adornando cada p\u00f3la como estrelas\". Segundo o bi\u00f3grafo vitoriano de Blake, Gilchrist, volveu a casa para contar a s\u00faa visi\u00f3n, pero s\u00f3 se librou de ser trallado polo seu pai grazas \u00e1 intervenz\u00f3n da nai. A\u00ednda que toda evidencia suxire que seus pais foron largamente comprensivos, sobre todo s\u00faa nai, con varios dos primeiros debuxos e poema de William que decoraban as paredes do seu cuarto.\nNoutra ocasi\u00f3n, Blake veu xentes traballando nunha meda e pensou que eran figuras anx\u00e9licas entre as que el cami\u00f1aba. Da s\u00faa madurez, a s\u00faa esposa poder\u00eda contar a vez en que el veu a cabeza de Deus \"posta na fiestra\".\nBlake manifestou experimentar visi\u00f3ns toda a s\u00faa vida. Acostumaban estar relacionadas con fermosos temas e imaxes relixiosas, e puideron inspirarlle as s\u00faas obras e anhelos espirituais. De certo, conceptos e imaxes relixiosos figuran de maneira central nas obras de Blake. Os paradigmas de Deus e a Cristiandade constit\u00faen o foco intelectual dos seus escritos. Ademais, Blake cr\u00eda que era instru\u00eddo e animado persoalmente por arcanxos para crear as s\u00faas obras art\u00edsticas, que manifestaba que eran lidas e gozadas por eses mesmos arcanxos.\n\u00c9 dif\u00edcil, sen\u00f3n banal, interpretar medicamente a natureza do estado mental de Blake. Alg\u00fans psiquiatras cren que puido sufrir algunha forma de esquizofrenia. William Wordsworth escribiu: \"Non ha d\u00fabida que este pobre home estaba tolo, mais hai algo na toler\u00eda deste home que me interesa moito m\u00e1is que a sa\u00fade de Lord Byron e Walter Scott\"\nMuseos.\nEscolma de museos que pos\u00faen obras de William Blake:"}
{"id": "47390", "revid": "197", "url": "https://gl.wikipedia.org/wiki?curid=47390", "title": "Lista de encoros de Galicia", "text": "Esta \u00e9 unha lista de encoros de Galicia, ordenada por provincias e cos nomes dos r\u00edos nos que se atopan. A maior parte deles son de aproveitamento hidroel\u00e9ctrico, e alg\u00fans outros son para o consumo de auga potable nos n\u00facleos urbanos."}
{"id": "47392", "revid": "22570", "url": "https://gl.wikipedia.org/wiki?curid=47392", "title": "Rastrexabilidade", "text": "A rastrexabilidade consiste na posibilidade de encontrar e segui-lo rastro, a trav\u00e9s de t\u00f3dalas etapas de produci\u00f3n, transformaci\u00f3n e distribuci\u00f3n, dun alimento, un penso, un animal destinado \u00e1 produci\u00f3n de alimentos ou unha substancia destinados a ser incorporados en alimentos ou pensos ou con probabilidade de selo [Rgto CE 178/2002, art. 3].\nO principio de rastrexabilidade foi establecido por primeira vez en Europa no \"Regulamento europeo n\u00ba 178/2002\", que entrou en vigor a partir do 1 de xaneiro de 2005. No seu artigo 18 estableceu, con car\u00e1cter horizontal, para t\u00f3dalas empresas alimentarias e de pensos que forman parte da cadea alimentaria, a obriga legal de po\u00f1er en marcha, aplicar e manter un sistema de rastrexabilidade.\nPosteriormente, o \"Rgto CE 1935/2004\" impuxo a mesma obrigatoriedade para t\u00f3dolos materiais de envase e embalaxe que poidan entrar en contacto cos alimentos. Esta segunda norma entrou en vigor o 27 de outubro de 2006.\nObxectivo.\nO obxectivo da rastrexabilidade consiste en facer posible unha actuaci\u00f3n r\u00e1pida e completa sobre unha partida de alimentos sobre a que poida existi-la sospeita ou a certeza de que poida representar un problema sanitario para os consumidores, e, desta forma, poder proceder \u00e1 s\u00faa retirada do mercado no prazo m\u00e1is breve posible e con garant\u00edas de actuar sobre toda a partida ou a maior cantidade posible. Este obxectivo fai da rastrexabilidade un elemento b\u00e1sico do principio da seguridade alimentaria.\nPara garanti-la rastrexabilidade, as empresas alimentarias e de pensos deber\u00e1n poder identificar a calquera provedor que lles subministrara unha materia prima, envase ou penso. Igualmente, deber\u00e1n poder identifica-las empresas \u00e1s que subministren os seus produtos. Para que o sistema sexa eficaz, a posibilidade de atopar e identifica-lo alimento debe manterse en todas e cada unha das etapas da cadea alimentaria, desde a produci\u00f3n primaria ata o momento da entrega ou venda \u00f3 consumidor final.\nPara conseguilo, t\u00f3dolos alimentos, envases e pensos comercializados na Comunidade europea deber\u00e1n estar adecuadamente etiquetados e identificados para facilita-la s\u00faa rastrexabilidade mediante a documentaci\u00f3n ou informaci\u00f3n adecuadas que permitan unha identificaci\u00f3n inequ\u00edvoca.\nSon os operadores das empresas alimentarias, responsables da seguridade alimentaria de t\u00f3dolos produtos que po\u00f1en no mercado \u00e1 disposici\u00f3n do consumidor, quen deben desenvolver e aplica-los mecanismos que permitan segui-la rastrexabilidade dos seus produtos, e corresponde \u00e1 Administraci\u00f3n p\u00fablica verificar que o fan e que os sistemas implantados polas empresas se cumpren e son eficaces.\nMetodolox\u00eda.\nNon existe norma legal, europea nin nacional, que especifique como debe se-lo sistema de rastrexabilidade que adopte cada empresa. En realidade, o Regulamento nin sequera obriga a identifica-los produtos sen\u00f3n \u00f3s provedores e \u00f3s clientes inmediatos. Pero parece l\u00f3xico que, para cumpri-lo seu obxectivo, debe desenvolve-los seguintes aspectos:\nFases.\nPor todo o anterior, podemos establecer tres fases:\nObservaci\u00f3ns.\nA maior parte da literatura t\u00e9cnica utiliza a forma \"trazabilidade\", calco do ingl\u00e9s \"trazability\" / \"traceability\", adaptado directamente \u00f3 galego coma se fixo co castel\u00e1n (\"trazabilidad\", que tam\u00e9n utiliza a forma \"rastreabilidad\"), co catal\u00e1n (\"tra\u00e7abilitat\") ou co franc\u00e9s (\"tra\u00e7abilit\u00e9\") ou o portugu\u00e9s (\"rastreabilidade\").\nEn 2012 o Termigal publicou o \"Dicionario de alimentaci\u00f3n e restauraci\u00f3n\" que recolle o termo \"rastrexabilidade\" e como sin\u00f3nimo \"rastreabilidade\"."}
{"id": "47393", "revid": "54336", "url": "https://gl.wikipedia.org/wiki?curid=47393", "title": "Marti\u00f1o de Dumio", "text": "San Marti\u00f1o de Dumio, nado en Panonia (actual Hungr\u00eda) contra 510 ou 520 e finado en Braga no 579 ou 580, tam\u00e9n chamado san Marti\u00f1o Dumiense, san Marti\u00f1o de Dume ou san Marti\u00f1o de Braga, foi un relixioso cristi\u00e1n do s\u00e9culo VI.\nEst\u00e1 considerado como o ap\u00f3stolo dos suevos, responsable maior da s\u00faa conversi\u00f3n do arianismo ao catolicismo. A s\u00faa obra eclesi\u00e1stica e literaria, presentando un cristianismo adaptado aos diferentes grupos de poboaci\u00f3n; a s\u00faa preocupaci\u00f3n por transmitir valores procedentes da Antig\u00fcidade cl\u00e1sica; a predicaci\u00f3n dun cristianismo ortodoxo nos tempos de herex\u00eda e as s\u00faas relaci\u00f3ns cos reis suevos, anuncian o ideal episcopal de Leandro e Isidoro de Sevilla.\nFoi bispo de Dumio e de Braga.\nTraxectoria.\nMembro dunha importante familia romana da antiga provincia de Panonia (actual Hungr\u00eda), ingresa pronto no clero e moi novo trasl\u00e1dase a Palestina a visitar os Santos Lugares. Al\u00ed reside durante varios anos e entra en contacto co florecente movemento mon\u00e1stico que se desenvolve nas monta\u00f1as de Xudea.\nGallaecia.\nSen co\u00f1ecerse exactamente a raz\u00f3n, talvez por tratarse \"Gallaecia\" dun reino cristi\u00e1n independente de Roma pero f\u00f3ra do catolicismo, decide trasladarse ao Reino dos suevos \u2014ao que en principio se refire como \"Finis Terrae\"\u2014, cuxa clase dirixente era en gran parte ariana.\nNa s\u00faa viaxe pasa alg\u00fan tempo nas Galias e chega \u00e1 Gallaecia arredor do 550. Ent\u00f3n a antiga cidade romana de Bracara Augusta, capital da provincia romana de Gallaecia, conv\u00e9rtese na capital do Reino suevo.\nMosteiro de Dume.\nEn Gallaecia traballa varios anos como presb\u00edtero e como monxe. Funda un mosteiro en Dumio, preto de \"Bracara Augusta\" (a actual Braga, en Portugal), a capital do reino, xunto \u00e1 igrexa que o rei suevo Carriarico dedicara a san Marti\u00f1o de Tours, tras a s\u00faa conversi\u00f3n ao catolicismo.\nPronto o mosteiro de Dumio conv\u00e9rtese no principal centro de difusi\u00f3n de cultura e espiritualidade cristi\u00e1 de orixe oriental no norte da pen\u00ednsula Ib\u00e9rica, xa que os seus monxes ti\u00f1an encomendada a copia de c\u00f3dices, moitos posibelmente tra\u00eddos polo mesmo Marti\u00f1o de Oriente.\nPouco tempo m\u00e1is tarde, Lucrecio, bispo de Braga, crea a diocese de Dumio en torno ao novo mosteiro, e consagra a Marti\u00f1o como o seu primeiro bispo contra 556.\nAmais de batallador pola ortodoxia contra os arianos, foi tam\u00e9n un fecundo escritor. Entre as principais obras, est\u00e1n os \"Escritos can\u00f3nicos e lit\u00farxicos\". Traduciu os \"Pensamentos dos padres exipcios\".\nMarti\u00f1o de Dumio \u00e9 unha figura de capital importancia para a historia da cultura e lingua tanto galega como portuguesas. De feito, considerando indigno de bos cristi\u00e1ns que se continuase a chamar os d\u00edas da semana segundo os nomes latinos pag\u00e1ns de \"Lunae dies, Martis dies, Mercurii dies, Jovis dies, Veneris dies, Saturni dies e Solis dies\", foi o primeiro en usar a terminolox\u00eda eclesi\u00e1stica para os designar (\"Feria secunda, Feria tertia, Feria quarta, Feria quinta, Feria sexta, Sabbatum, Dominica Dies\"), de onde prove\u00f1en os nomes dos d\u00edas actuais en lingua portuguesa e a\u00ednda presente nalgunhas falas galegas: (segunda-feira, ter\u00e7a/terceira/terza-feira, quarta/corta-feira, quinta-feira, sexta-feira, s\u00e1bado e domingo), caso \u00fanico entre as linguas neolatinas, dado ter sido a \u00fanica en substitu\u00edr enteiramente a terminolox\u00eda pag\u00e1 pola cristi\u00e1.\nClara proba da forte acci\u00f3n desenvolvida por Marti\u00f1o e os seus sucesores na eliminaci\u00f3n de formas pag\u00e1s. Tentouno tam\u00e9n cos nomes dos planetas, \u00e1mbito onde non logrou o mesmo \u00e9xito e por iso a\u00ednda hoxe se denominan polos seus nomes cl\u00e1sicos e pag\u00e1ns.\nFoi sepultado na bas\u00edlica de San Marti\u00f1o de Dume. Para si mesmo compuxera o seguinte epitafio:\nA s\u00faa festa cel\u00e9brase o 20 de marzo, porque en tal data (equinoccio de primavera) quer\u00eda situar Marti\u00f1o o aninovo.\nLabor pol\u00edtico.\nChega a Galicia no ano 550, e foi o m\u00e1ximo impulsor do esplendor cultural e pol\u00edtico do Reino suevo. Moi pr\u00f3ximo ao rei suevo Teodomiro, an\u00edmao ao goberno do reino apoi\u00e1ndose na xerarqu\u00eda eclesi\u00e1stica galaica e logra que abxure do arianismo e se bautice como cat\u00f3lico en 560, atraendo con el \u00e1 maior parte da poboaci\u00f3n do reino.\nOs concilios de Braga son a m\u00e1xima expresi\u00f3n desa concepci\u00f3n do goberno, que busca a lexitimidade no apoio da Igrexa galaico-romana. Trat\u00e1base dunha actitude de reafirmaci\u00f3n pol\u00edtica fronte ao arianismo do Reino visigodo hispano.\nI Concilio de Braga.\nPresidiu o primeiro Concilio de Braga, convocado polo papa Xo\u00e1n III para po\u00f1er fin \u00e1 querela suscitada pola doutrina prisciliana, que de celebra no ano 561 (ou 563). Marti\u00f1o contrib\u00fae \u00e1 condena doutrinal e moral do priscilianismo:\nII Concilio de Braga.\nEn xu\u00f1o do ano 572 preside o segundo Concilio de Braga no que os bispos da \"Gallaecia\" en presenza do rei suevo Miro establecen as li\u00f1as de actuaci\u00f3n misional e de pr\u00e1ctica lit\u00farxica e moral desta igrexa particular. Mandou engadir \u00e1s \"Actas\" deste concilio unha recompilaci\u00f3n met\u00f3dica de oitenta e catro canons tomados dos s\u00ednodos dos Padres orientais da Igrexa, postos en orde e reunidos polo mesmo bispo Marti\u00f1o.\nVertrebraci\u00f3n do Reino Suevo.\nContribu\u00edu \u00e1 vertebraci\u00f3n do territorio coa estrutura parroquial reflectida no \"Parochiale suevorum\". A desconcentraci\u00f3n de funci\u00f3ns combinada cunha estrutura xer\u00e1rquica de poder que converxe nos bispados d\u00e1 estabilidade e prosperidade ao conxunto do \"Galliciense Regnum\".\nLabor relixioso-cultural.\nTrae a Galicia a sabedor\u00eda cristi\u00e1 oriental a trav\u00e9s da traduci\u00f3n das \"Sentenzas dos Padres de Exipto\". En \"De correctione rusticorum\" loita contra os costumes e crenzas supersticiosas de ra\u00edz prerromana ou c\u00e9ltica presentes entre os galaicos, e indirectamente pon en evidencia a persistencia daquela dos cultos prerromanos de ra\u00edces prehist\u00f3ricas. Redactou breves Tratados dirixidos ao rei suevo Miro con t\u00edtulos como: \"F\u00f3rmula da vida honesta\"; \"Rexeitamento da xactancia\"; \"Sobre a soberbia e Exhortaci\u00f3n \u00e1 Humildade\". En 2023, o Consello da Cultura Galega, coordinado por Manuel Gago Mari\u00f1o, reeditou \"F\u00f3rmula da vida honesta\", contextualizando o documento contando con especialistas de referencia como Anselmo L\u00f3pez Carreira, Jos\u00e9 Eduardo L\u00f3pez Pereira, Xos\u00e9 Antonio L\u00f3pez Silva, e Rebecca Devlin entre outros. Segundo Gago Mari\u00f1o:\nA obra incl\u00fae a edici\u00f3n latina do texto, a partir da tese de doutoramento de Laura Ranero Riestra, autora da edici\u00f3n latina, e a traduci\u00f3n ao galego, realizada por Xos\u00e9 Antonio L\u00f3pez Silva. Tam\u00e9n exerceu un liderado moral sobre os bispos do reino suevo escribindo un op\u00fasculo sobre a xenreira destinado ao bispo Vitimiro de Ourense.\nOrganizou o monacato galego, ata ent\u00f3n de perfil erem\u00edtico propio do priscilianismo, que xa agromaba na Ribeira Sacra. Da s\u00faa \u00e9poca \u00e9 o mosteiro de San Pedro de Rocas en Esgos, un mosteiro troglodita que sobrevive semiabandonado. Pretende transformar este primeiro ascetismo de orixe priscilianista nun monacato culto e conectado coa sociedade do seu tempo. O exemplo desta idea ser\u00e1 o mosteiro que funda en Dume, preto de Braga. A s\u00faa actividade deixou pegada en Mondo\u00f1edo e atrib\u00faeselle tam\u00e9n a fundaci\u00f3n do mosteiro do Couto, en Nar\u00f3n.\nProbablemente sexa s\u00faa a introduci\u00f3n en Portugal, e en tempos tam\u00e9n en Galicia, da denominaci\u00f3n dos d\u00edas da semana polo sistema cristi\u00e1n de \"feiras\" e non polos nomes das divindades romanas.\nInfluencia sobre os visigodos e os francos.\nO seu labor tivo continuidade no reino visigodo. Isidoro de Sevilla ou Gregorio de Tours, mestres de visigodos e francos respectivamente, as\u00ed como os Concilios de Toledo, consider\u00e1rono, xa daquela santo, doutor e Pai da Igrexa. Cando o reis visigodos se converten ao cristianismo romano imitan o seu modelo.\nA s\u00faa influencia sobre os bispos sevillanos Leandro e Isidoro despr\u00e9ndese con claridade do eloxio que lle dedicou Isidoro:\nFoi precisamente na segunda metade do s\u00e9culo VI en que se produce unha prolongada crise cando, tras o asasinato de Teudiselo en Hispalis (549), o pretendente Atanaxildo pide axuda ao basileus que ocupa a franxa meridional da pen\u00ednsula Ib\u00e9rica.\nEloxiado polos seus contempor\u00e1neos Venancio Fortunato (\"Venantius Honorius Clementianus Fortunatus\"), bispo de Poitiers, e Gregorio, bispo de Tours.\nCabe marcar tanto as semellanzas como as diferenzas entre os pequemos catecismos morais que escribe Marti\u00f1o dirixidos ao rei suevo Miro, coas s\u00faas Etimolox\u00edas, a enorme enciclopedia de Isidoro destinada a mellorar a cultura das elites laicas e eclesi\u00e1sticas do reino, procur\u00e1ndolles unha especie de manual enciclop\u00e9dico c\u00f3modo.\nMarti\u00f1o, no seu modelo de serm\u00f3n \"para corrxir os r\u00fasticos\" dos campos galegos, busca unha linguaxe simplificada, para uso dun p\u00fablico inculto, que Isidoro empregar\u00eda, ao contrario do seu irm\u00e1n m\u00e1is vello Leandro, o ano 589 na sesi\u00f3n de clausura do III Concilio de Toledo, pomposa peza destinada a seducir e fascinar a corte e non para proporcionar unha formaci\u00f3n relixiosa elemental a un auditorio corrente.\nIconograf\u00eda.\nRepres\u00e9ntase nun retablo de San Marti\u00f1o Pinario cortando un pi\u00f1eiro con \u00eddolos pag\u00e1ns, en alusi\u00f3n \u00f3 seu prop\u00f3sito de erradicar en Galicia o culto pag\u00e1n \u00e1s \u00e1rbores, r\u00edos e pedras."}
{"id": "47396", "revid": "5768090", "url": "https://gl.wikipedia.org/wiki?curid=47396", "title": "Idade de Bronce en Galicia", "text": "Os primeiros metais e a cer\u00e1mica campaniforme chegaron a Galiza procedentes de Portugal hai uns 4 000 anos, durante o Calcol\u00edtico ou Idade do Cobre.\nNa Idade de Bronce (1800-700 a.C.), a metalurxia comezou a evidenciar cambios tanto na forma coma na t\u00e9cnica coa aparici\u00f3n do bronce. A base econ\u00f3mica foi a agricultura e a gander\u00eda e mailo aproveitamento dos recursos mari\u00f1os; a\u00ednda que a metalurxia do bronce debeu xogar un importante papel, mesmo no crecemento dos intercambios destes bens coa Europa atl\u00e1ntica e co Mediterr\u00e1neo peninsular.\nSon numerosas as pezas de ourivar\u00eda que conservamos: pulseiras, diademas, brazaletes,etc., o que evidencia a xerarquizaci\u00f3n desta sociedade. Pola s\u00faa cantidade e calidade destaca o tesouro de Caldas de Reis (Caldas de Reis), hoxe no Museo Provincial de Pontevedra, as\u00ed como o casco de Leiro (Leiro, Rianxo), no Museo Arqueol\u00f3xico do Castelo de Santo Ant\u00f3n, na Coru\u00f1a.\nA importancia da guerra para esta sociedade v\u00e9n marcada polo numeroso armamento met\u00e1lico atopado: pu\u00f1ais, machadas, punta de lanza ou espadas. Os lugares nos que apareceron os restos de maior importancia son Leiro, O H\u00edo (Cangas) e Roufeiro (Nocelo da Pena, Sarreaus).\nDa Idade de Bronce cons\u00e9rvase unha gran cantidade de gravados en penedos ao aire libre, denominados petr\u00f3glifos. Aparece a finais desta \u00e9poca a Cultura castrexa.\nEtapas.\nBronce inicial.\nEtapa que vai do 1800 \u00f3 1500 a.C., na que predomina o cobre de tradici\u00f3n campaniforme sobre o bronce. Aparecen novas armas como o pu\u00f1al de ling\u00fceta e as puntas tipo Palmela.\nBronce medio.\nEsta etapa est\u00e9ndese do ano 1500 at\u00e9 o 1200 a.C., e presenta continuidade co Bronce inicial, a\u00ednda que con mudanzas importantes, coma a mudanza do ritual funerario (como mostra o feito de desapareceren os vestixios de enterramentos). \u00c9 nesta etapa cando se xeneraliza a aliaxe cobre/esta\u00f1o, cunha proporci\u00f3n de esta\u00f1o do 10 %, sendo este un car\u00e1cter de gran constancia.\nBronce final.\nVai do 1200 at\u00e9 o 700 a.C. Nesta etapa prod\u00facense significativos trocos na produci\u00f3n metal\u00farxica. A \u00e1rea galaica inicia unha nova xeira de intensificaci\u00f3n econ\u00f3mica, empregando unha tecnolox\u00eda m\u00e1is avanzada. Acontece a engalaxe definitiva da metalurxia do bronce, e prod\u00facese a introduci\u00f3n do chumbo nas aliaxes e o desenvolvemento de relaci\u00f3ns entre os distintos focos atl\u00e1nticos, ligados comercial e culturalmente (\"koin\u00e9 atl\u00e1ntica\"). A\u00ednda as\u00ed, a meirande parte dos obxectos de metal son de produci\u00f3n local, a\u00ednda que inspirados en modelos for\u00e1neos, debido \u00e1s relaci\u00f3ns culturais e comerciais xa nomeadas.\nO avance econ\u00f3mico non se debeu s\u00f3 \u00e1 produci\u00f3n metal\u00farxica, sen\u00f3n que tam\u00e9n a agricultura exerceu un notable papel coa introduci\u00f3n de novos tipos de cultivo e unha intensificaci\u00f3n da actividade no agro.\nSocialmente alb\u00edscase unha xerarquizaci\u00f3n, unha meirande especializaci\u00f3n e un incremento da importancia da relaci\u00f3n co mundo b\u00e9lico e de prestixio.\nA maior\u00eda de achados do Bronce final de Galiza sit\u00faanse ao norte e oeste do r\u00edo Mi\u00f1o e, a\u00ednda que en menor proporci\u00f3n, nas cuncas do Limia, do T\u00e1mega e do Sil. Desta \u00e9poca son a espada de Mouru\u00e1s e a espada de Forcas."}
{"id": "47397", "revid": "1093", "url": "https://gl.wikipedia.org/wiki?curid=47397", "title": "Xos\u00e9 Castro", "text": "Os nomes Jos\u00e9 Castro e Xos\u00e9 Castro poden referirse a:"}
{"id": "47399", "revid": "1093", "url": "https://gl.wikipedia.org/wiki?curid=47399", "title": "Xos\u00e9 Castro (dese\u00f1ador)", "text": "Xos\u00e9 Castro, nado o 29 de marzo de 1971 na Ca\u00f1iza e finado tam\u00e9n na Ca\u00f1iza o 12 de xu\u00f1o de 2023, foi un dese\u00f1ador de moda de muller galego.\nTraxectoria.\nFormaci\u00f3n.\nA s\u00faa familia estaba vinculada a negocios de restauraci\u00f3n. Despois de estar interno nos maristas de Ourense, comezou a estudar para estetici\u00e9n, pero marchou a Santiago de Compostela a traballar na hostalar\u00eda. Logo fixo dese\u00f1o de moda e patronaxe e en 1993 queda finalista do Premio Internacional Smirnoff. Daquela m\u00fadase a Barcelona, onde ingresa na Escola de Artes e T\u00e9cnicas da Moda. Al\u00ed estuda a moda aplicada ao espect\u00e1culo e produce o vestiario do musical \"Pensando Flamenco\", de Antonio Canales. Tam\u00e9n protagoniza e dese\u00f1a a moda do filme \"Bla, bla, bla\", sobre dese\u00f1adores independentes.\nDese\u00f1ador.\nEn 1997 ingresou no Royal College of Art de Londres para perfeccionar os seus co\u00f1ecementos de moda e para traballar creando proxectos para dese\u00f1adores. Graduado e \u00e1 volta a Barcelona, en 2000, comezou a traballar para outros dese\u00f1adores, como Marina Rinaldi, Mikel Rosen, Antonio Mir\u00f3 ou Mar\u00eda Moreira. Nese ano 2000 obtivo o premio Tesoiras ao mellor dese\u00f1ador novo. Tam\u00e9n \u00e9 dese tempo a s\u00faa primeira colecci\u00f3n propia, chamada \"Agenor Tabar\u00e9\".\nEn 2008 creou uns vaqueiros que vestiu Sarah Jessica Parker, a actriz estadounidense, na serie de televisi\u00f3n internacional Sex and the City. Tam\u00e9n nunha ocasi\u00f3n fixo uns pantal\u00f3ns que acabou levando Lady Gaga.\nFoi dese\u00f1ador para a marca Desigual e traballou tam\u00e9n para distintas marcas, tanto en roupa como en complementos: Kukuxumusu, Planeta, Carno\u00e1, Cruzcampo, Marchon, Caramelo, Tous, Cubic, Surkana, Barada ou Quart Textil. Tivo a s\u00faa propia colecci\u00f3n de alta costura, chamada \"El cuervo\". Desfilou en pasarelas de Valencia, Barcelona, Marsella e Xenebra. En 2021 trasladou o seu estudo de costura \u00e1 Ca\u00f1iza.\nAdemais, foi director de arte dos traballos de fin de grao no barcelon\u00e9s Istituto Europeo di Design (IED) e profesor de proxectos no mestrado de moda da Universidade de Vigo.\nFalecemento.\nEnfermou de cancro e foi hospitalizado no \u00c1lvaro Cunqueiro de Vigo. \u00c1 s\u00faa morte doou as s\u00faas creaci\u00f3ns para bolsas de artistas novos e para a Asociaci\u00f3n Espa\u00f1ola contra o Cancro. Foi soterrado no camposanto de Santa Teresa, na Ca\u00f1iza.\nHonras.\nIngresou na Federaci\u00f3n Francesa da Costura."}
{"id": "47400", "revid": "23204", "url": "https://gl.wikipedia.org/wiki?curid=47400", "title": "Condado de Kronoberg", "text": "O Condado de Kronoberg, ou \"Kronobergs l\u00e4n\", \u00e9 un condado ou \"l\u00e4n\" que se atopa \u00f3 sur de Suecia. O condado fai fronteira cos condados de Escania, Halland, J\u00f6nk\u00f6ping, Kalmar e Blekinge."}
{"id": "47401", "revid": "23204", "url": "https://gl.wikipedia.org/wiki?curid=47401", "title": "Condado de Norrbotten", "text": "O Condado de Norrbotten (\"Norrbottens l\u00e4n\") \u00e9 un condado ou \"l\u00e4n\" que se atopa na zona m\u00e1is setentrional de Suecia. O condado fai fronteira cos condado de Condado de V\u00e4sterbotten e o Golfo de Botnia. Tam\u00e9n fai fronteira cos condados noruegueses de Nordland e Troms e coa Provincia de Laponia de Finlandia.\nPol\u00edtica ling\u00fc\u00edstica.\nAdemais do sueco, o saami, o Me\u00e4nkieli, e o fin\u00e9s poden ser empregados nas axencias gobernamentais, cortes de xustiza e nas oficinas do concello. Tam\u00e9n te\u00f1en presenza na ensinanza escolar.\nO saami \u00e9 cooficial a nivel local en Arjeplog, G\u00e4llivare, Jokkmokk e Kiruna. \u00d3 mesmo tempo, o fin\u00e9s e o Me\u00e4nkieli o son en G\u00e4llivare, Haparanda, Kiruna, Pajala e \u00d6vertorne\u00e5.\nConcellos.\nSegundo os datos do censo do ano 2002.\n\"Na provincia de Norrbotten:\"\n\"A Laponia Sueca:\""}
{"id": "47402", "revid": "23204", "url": "https://gl.wikipedia.org/wiki?curid=47402", "title": "Condado de Escania", "text": " \nO Condado de Escania, ou \"Sk\u00e5ne l\u00e4n\", \u00e9 o m\u00e1is meridional dos condados ou \"l\u00e4n\" que se atopan en Suecia. O condado fai fronteira cos condados de Halland, Kronoberg e Blekinge.\nO Condado de Escania pos\u00fae o 3 % do total da superficie sueca, e ten unha poboaci\u00f3n de arredor de 1\u00a0200\u00a0000 habitantes (o 13 % da poboaci\u00f3n sueca). O condado at\u00f3pase dividido en 33 concellos ou \"kommuner\", os m\u00e1is importantes son Malm\u00f6 (270.000 habitantes), Helsingborg (122.000), Lund (103.000 habitantes) e Kristianstad (75.000 habitantes)."}
{"id": "47403", "revid": "5863", "url": "https://gl.wikipedia.org/wiki?curid=47403", "title": "Condado de Sk\u00e5ne", "text": ""}
{"id": "47405", "revid": "6445787", "url": "https://gl.wikipedia.org/wiki?curid=47405", "title": "Cervexa", "text": "A cervexa \u00e9 unha bebida alcoh\u00f3lica aromatizada con l\u00fapulo, obtida da fermentaci\u00f3n (polo xeral inducida cando non espont\u00e1nea), por medio dun l\u00e9vedo, dos azucres extra\u00eddos da malte de cebada, ou ben doutros cereais en gran, copos malteados ou non. En moitos pa\u00edses orientais (como China ou Xap\u00f3n), e nalgunhas industrias, v\u00e9n sendo utilizado o arroz para baixar os custos da materia prima; mentres no continente africano v\u00e9nse empregando o pa\u00ednzo ou o sorgo.\nDos catro elementos b\u00e1sicos: a auga \u00e9 o principal elemento, ademais do malte, do l\u00fapulo, e do l\u00e9vedo,\npor medio de cinco fases normais (mosto, filtrado, fervido, fermentaci\u00f3n, maduraci\u00f3n) p\u00f3dese obter unha gama especialmente ampla de cervexas, segundo as diferentes formas de elaboraci\u00f3n, os ingredientes utilizados, as s\u00faas caracter\u00edsticas organol\u00e9pticas, a taxa alcoh\u00f3lica e o tipo de consumo. Xeralmente presenta unha cor ambarina con tons que van do amarelo ouro ao negro pasando polos marr\u00f3ns avermellados. Consid\u00e9rase unha bebida \u00abgasosa\u00bb (cont\u00e9n CO2 disolto en saturaci\u00f3n que se manifesta en forma de burbullas \u00e1 presi\u00f3n ambiente) e adoita estar coroada dunha escuma m\u00e1is ou menos persistente. Seu aspecto pode ser cristalino ou turbio.\nA maior parte da produci\u00f3n cervexeira actual \u00e9 de tipo industrial, elabor\u00e1ndose no interior de grandes caldeiras precedida dunha aromatizaci\u00f3n do composto base con l\u00fapulo e outros preparados arom\u00e1ticos. Nos \u00faltimos anos estase afirmando a produci\u00f3n artesanal sobre todo nos pa\u00edses de tradici\u00f3n cervexeira m\u00e1is s\u00f3lida. Existe tam\u00e9n un importante movemento de cervexeiros de tipo caseiro (en ingl\u00e9s \"homebrewers\").\nCo\u00f1ecida xa na Antig\u00fcidade -sumerios, celtas, exipcios- segue a ser unha bebida moi popular a trav\u00e9s do mundo e en todas as civilizaci\u00f3ns. O seu valor alcoh\u00f3lico est\u00e1 comprendido entre o 2 e o 9 por cento, mais en casos pode superar o 14 ou 15 por cento. Versi\u00f3ns debilmente alcoh\u00f3licas (menos de 2 graos de alcol) est\u00e1n a disposici\u00f3n no mercado; contrariamente a outras bebidas \u00absen alcol\u00bb, son fabricadas cos mesmos procesos que a cervexa cl\u00e1sica.\nEtimolox\u00eda.\nExisten varias versi\u00f3ns:\nA ra\u00edz com\u00fan \u00e9 facilmente apreci\u00e1bel nas diferentes denominaci\u00f3ns de \"cervexa\" (galego), \"cerveja\" (portugu\u00e9s), \"cervesa\" (catal\u00e1n) e \"cerveza\" (castel\u00e1n). Noutros idiomas europeos empr\u00e9ganse derivados da mesma ra\u00edz que a palabra xerm\u00e1nica \u00ab\"bier\"\u00bb, como \u00e9 o caso do ingl\u00e9s \u00ab\"beer\"\u00bb, franc\u00e9s \u00ab\"bi\u00e8re\"\u00bb e italiano \u00ab\"birra\"\u00bb. En ingl\u00e9s tam\u00e9n se utiliza a palabra \u00ab\"ale\"\u00bb, equivalente a \u00ab\"\u00f6l\"\u00bb, que \u00e9 a palabra escandinava para cervexa.\u00a0Charlie Papazian, con grande erudici\u00f3n filol\u00f3xica, sost\u00e9n que \u00ab\"ale\"\u00bb significaba orixinariamente\u00a0hidromel\u00a0-\u00ab\"mead\"\u00bb en ingl\u00e9s- moi rebaixado con auga, mentres o\u00a0hidromel\u00a0forte era denominado \u00ab\"biuza\"\u00bb, de onde \u00ab\"beer\"\u00bb. Nos pa\u00edses eslavos empregan a palabra pivo ou unha forma semellante: \"pivo\" (bosn\u00edaco, croata, eslovaco, esloveno e checo), \"powo\" (polon\u00e9s), \"piw\u00f2\" (caxubio), \"\u043f\u0456\u0432\u0430\" (belaruso, transcrito: piva), \"\u043f\u0438\u0432\u043e\" (ucra\u00edno, transcrito: \"pyvo\", ruso e serbio, transcritos: \"pivo\"); a ra\u00edz da cal remite \u00e1 simple palabra \"bebida\".\nHistoria.\nNo Neol\u00edtico (desde 8000 anos a.C.), o ser humano descubriu o cultivo de cereais, e de seguido a fermentaci\u00f3n por azar. A cervexa prehist\u00f3rica, a mi\u00fado composta de cebada, entrou na alimentaci\u00f3n normal posibelmente desde que se cultivou o orxo -o que est\u00e1 testemu\u00f1ado para Mesopotamia desde o IX milenio a.C.-, e sabemos, documentalmente, que a preparaci\u00f3n de cervexa se co\u00f1ece desde o IV milenio a.C. Era consumida en familia e usada como medio de pago en Babilonia, onde aparece citada no C\u00f3digo de Hammurabi, un dos textos xur\u00eddicos m\u00e1is antigos. Foi bebida dos deuses en Exipto. Na antiga Grecia e en Roma era s\u00f3 bebida de pobres, mentres o vi\u00f1o o era dos deuses e do pobo en xeral. Por\u00e9n era a bebida fina para os pobos do Norte, celta e xermanos. A preferencia polo vi\u00f1o reaf\u00edrmase na Europa cristi\u00e1, no inicio da Idade Media, especialmente desde que o concilio de Aquisgr\u00e1n de 816 animou a viticultura episcopal e mon\u00e1stica a fin de garantir a celebraci\u00f3n da eucarist\u00eda. Houbo que esperar ata arredor do s\u00e9culo XI para que a elaboraci\u00f3n de cervexa retomase importancia, en particular en Baviera, no sur de Alema\u00f1a. Moi logo, sobre o s\u00e9culo XII, alg\u00fans mosteiros (p. ex. en B\u00e9lxica e Baviera) especializ\u00e1ronse na preparaci\u00f3n de cervexa, que beb\u00eda a poboaci\u00f3n en lugar dunha auga a mi\u00fado non pot\u00e1bel. No ano 1516, o duque Guillerme IV de Baviera redactou a primeira lei que fixaba que se entend\u00eda exactamente por cervexa. Esta lei de pureza da cervexa (Reinheitsgebot) establec\u00eda que unicamente poder\u00eda utilizarse auga, malte de cebada e l\u00fapulo para elaborar a cervexa.\nNa actualidade, a cervexa goza de \u00e9xito mundial en tanto que bebida de degustaci\u00f3n. O seu \u00e9xito remonta ao s\u00e9culo XIX, no que o dominio na fermentaci\u00f3n, grazas ao refrixerado e a pasteurizaci\u00f3n, permitiu producir novas variedades de cervexa as\u00ed como a s\u00faa exportaci\u00f3n. De a\u00ed que por exemplo a \"pils\" ou \"pilsen\", unha cervexa \"lager\" nacida en 1842 na cidade de Plze\u0148 -co\u00f1ecida en alem\u00e1n como \"Pilsen\"-, en Bohemia, na (Rep\u00fablica Checa), ten conquerido o planeta ata o punto de que representa o 90 % do consumo mundial.\nIngredientes.\nOs cereais.\nA elaboraci\u00f3n da cervexa p\u00f3dese facer con calquera cereal. Este ten que ser preparado para que os seus azucres sexan fermentables. Nalg\u00fans casos unha simple cocci\u00f3n \u00e9 suficiente (como no caso do millo) e noutros casos prec\u00edsase \u00abmaltear\u00bb o cereal. Na elaboraci\u00f3n da cervexa util\u00edzanse numerosos cereais no seu estado cru ou malteado, sendo a cebada o \u00fanico que debe maltearse necesariamente e o m\u00e1is utilizado na cervexar\u00eda occidental.\nO malte.\nOs azucres que cont\u00e9n o gran de cebada non son inmediatamente accesibles e, nuhna fase previa, \u00e9 preciso activar unhas enzimas presentes no propio gran que reducir\u00e1n as longas cadeas de amid\u00f3n para liberar azucres. Esta operaci\u00f3n, tam\u00e9n denominada malteo ou malteado, consiste simplemente en facer xerminar os grans. Cando se estima que a activaci\u00f3n enzim\u00e1tica da xerminaci\u00f3n se encontra no seu punto \u00f3ptimo, p\u00e1rase o proceso reducindo a humidade do gran ata o seu m\u00ednimo. Este produto recibe o nome de \"malte verde\". Despois hai que enfornalo. A baixas temperaturas, o tostado \u00e9 m\u00ednimo e f\u00e1lase de \"maltes claros\" (chamadas tam\u00e9n \"maltes Lager\" ou \"Pale\" segundo o pa\u00eds no que se producen). A medida que se aumenta a temperatura do forno, o malte resultante \u00e9 cada vez m\u00e1is escuro. P\u00f3dese chegar \u00f3 punto de queimala, producindo \u00abmalte negra\u00bb. O grao de tostado do malte determina a cor da cervexa. Os demais cereais p\u00f3dense utilizar malte\u00e1ndoos previamente, a\u00ednda que s\u00f3 \u00e9 indispensable facelo no caso da cebada. Cos demais cereais, o malteado serve para conseguir aromas diferenciados ou efectos t\u00e9cnicos concretos.\nMestura.\nMestura ref\u00edrese \u00e1 masa de gran que se utilizar\u00e1 para elaborar o mosto. Pode ser dun \u00fanico tipo de malte ou o resultado dunha mestura de maltes, ou de maltes e gran cru. As proporci\u00f3ns e os compo\u00f1entes desta mestura son b\u00e1sicos para determinar o tipo ou estilo de cervexa que se quere producir.\nTipo de gran.\nOs diversos cereais que se utilizan para a cervexar\u00eda presentan cada un variedades bot\u00e1nicas que multiplican as posibilidades de elecci\u00f3n do elaborador. Actualmente poden encontrarse no mercado ata 60 tipos diferentes, cifra que aumenta considerablemente se temos en conta o malteo caseiro. Basicamente os cereais clasif\u00edcanse en cinco categor\u00edas:\nA calidade dos cereais, as s\u00faas variedades e a calidade do proceso de malteo definen en gran medida a calidade da cervexa. En xeral, as bebidas alc\u00f3licas feitas da fermentaci\u00f3n de azucres obtidos doutras fontes non se denominan cervexa, a pesar de seren producidas por un proceso similar. Como exemplos m\u00e1is co\u00f1ecidos, o zume de maz\u00e1 fermentado chamase sidra e o mosto da uva fermentado ch\u00e1mase vi\u00f1o.\nAditivos arom\u00e1ticos.\nL\u00fapulo.\nActualmente, na elaboraci\u00f3n en occidente da cervexa, o aditivo principal que se utiliza para facer de contrapeso (de equilibrante, se se prefire) \u00f3 sabor doce do malte \u00e9 o l\u00fapulo (\"Humulus lupulus\"). Desta planta util\u00edzase, ag\u00e1s en Inglaterra, a flor femia sen fecundar, chamada \"cono\". Flores masculinas e femininas crecen en plantas distintas, polo que \u00e9 usual suprimir as masculinas, co que se obte\u00f1en inflorescencias femininas sen sementes. Por\u00e9n, en Inglaterra \u00e9 costume ter un l\u00fapulo masculino por cada douscentos femininos, co que os \u201cconos\u201d te\u00f1en sementes. Isto parece proporcionar maior resistencia \u00e1s plantas.\nNa base das s\u00faas br\u00e1cteas, hai unhas gl\u00e1ndulas que conte\u00f1en a lupulina, que \u00e9 o ingrediente que achega \u00e1 cervexa o seu sabor amargo e os aromas propios. Do amargor son responsables os \u00e1cidos amargos, e os aromas proceden de aceites elementais constitu\u00eddos en especial por compostos bastante vol\u00e1tiles e delicados a base de \u00e9steres e resinas. Existen numerosas variedades bot\u00e1nicas do l\u00fapulo que son obxecto de intensas investigaci\u00f3ns. O l\u00fapulo \u00e9 a causa da estimulaci\u00f3n do apetito que produce a cervexa. Para a s\u00faa comprensi\u00f3n, tam\u00e9n se clasifican en categor\u00edas:\nO l\u00fapulo \u00e9 moi delicado, soamente se pode utilizar fresco durante os poucos meses da s\u00faa colleita que coincide coa da vi\u00f1a, isto \u00e9, finais de agosto a outubro segundo as variedades e o sitio. F\u00f3ra deste intervalo temporal tense que condicionar, de maneira que o mercado presenta diversas formas que van desde o l\u00fapulo deshidratado ata extracto de l\u00fapulo. Loxicamente, en cada manipulaci\u00f3n vanse perdendo caracter\u00edsticas e non \u00e9 o mesmo utilizar un l\u00fapulo fresco ou conxelado que un aceite de concentrado de l\u00fapulo. O efecto organol\u00e9ptico sobre a cervexa \u00e9 moi diferente. A variedade e o frescor do l\u00fapulo infl\u00faen moi sensiblemente na calidade final da cervexa.\nAs formas de uso son en extracto, en po ou en pellet; sendo esta \u00faltima a m\u00e1is habitual. Hai d\u00faas clases de pellets segundo se usen para impartir amargor ou para impartir aroma. Os pellets te\u00f1en a vantaxe de evitar a r\u00e1pida degradaci\u00f3n propia das flores. As grandes f\u00e1bricas utilizan extracto de l\u00fapulo, que apenas ten aroma; pero a gran masa de bebedores non \u00e9 consciente diso. En ocasi\u00f3ns, tam\u00e9n se usan para dar aroma, extractos de esencias de aceites. Te\u00f1en o inconveniente de que en maior ou menor cantidade conte\u00f1en \u201cmirceno\u201d, que tam\u00e9n proporciona olor desagradable. Estes extractos eng\u00e1dense inmediatamente antes do embotellado.\nOutros aromatizantes.\nOutros aditivios usados \u00e1 parte do l\u00fapulo son:\nA auga.\nEntre o 85 e o 92% da cervexa \u00e9 auga.\n\u00c1 parte das caracter\u00edsticas bacteriol\u00f3xicas e minerais da potabilidade, cada tipo ou estilo de cervexa require unha calidade diferente de auga. Algunhas requiren de auga de baixa mineralizaci\u00f3n, outras necesitan augas duras con moito cal. Hoxe en d\u00eda, case todas as cervexar\u00edas tratan as augas de maneira que sempre te\u00f1an as mesmas caracter\u00edsticas para a mesma receita de cervexa.\nEntre os minerais da auga que m\u00e1is interesan \u00f3s cervexeiros est\u00e1n o calcio, os sulfatos e os cloruros. O calcio aumenta a extracci\u00f3n, tanto do malte coma do l\u00fapulo, na maceraci\u00f3n e na cocci\u00f3n e rebaixa a cor e a opacidade da cervexa. O cobre, o manganeso e o zinc, inhiben a floculaci\u00f3n dos l\u00e9vedos. Os sulfatos reforzan o amargor e a sequidade do l\u00fapulo. Os cloruros dan unha textura m\u00e1is chea e reforzan a dulcificaci\u00f3n.\nA tendencia actual \u00e9 reducir o consumo de auga na produci\u00f3n para diminu\u00edr os tres hect\u00f3litros de auga que se necesitan para elaborar un hect\u00f3litro de cervexa.\nO l\u00e9vedo.\nA maior\u00eda das clases de cervexa fanse usando unha das d\u00faas especies unicelulares de microorganismos do tipo \"Saccharomyces\", comunmente chamados l\u00e9vedos, fungos que consomen azucre e producen alcohol e anh\u00eddrido carb\u00f3nico. Existen dous tipos b\u00e1sicos de l\u00e9vedos que definen os dous grandes grupos estil\u00edsticos de cervexas:\nNa elaboraci\u00f3n da cervexa, especialmente nas chamadas de fermentaci\u00f3n espont\u00e1nea, tam\u00e9n poden intervir outros l\u00e9vedos. Nestas cervexas o elaborador non selecciona ning\u00fan l\u00e9vedo sen\u00f3n que permite que t\u00f3dolos l\u00e9vedos en suspensi\u00f3n no ar se introduzan no mosto. Eses l\u00e9vedos producen unha fermentaci\u00f3n tumultuosa semellante \u00e1 do vi\u00f1o, non localizada particularmente nin na parte alta nin na baixa do recipiente. Inst\u00e1lanse, \u00e1 parte do \"Saccharomyces\", m\u00e1is de 50 fermentadores diferentes entre os cales hai que citar a bacteria do \"Lactobacillus\", que produce o \u00e1cido l\u00e1ctico, e o \"Brettanomyces\", que produce o \u00e1cido ac\u00e9tico. Estas cervexas son pois \u00e1cidas por definici\u00f3n, e a s\u00faa elaboraci\u00f3n require procedementos especiais destinados a rebaixar a acidez.\nElaboraci\u00f3n.\nNo proceso de elaboraci\u00f3n da cervexa dist\u00ednguense as seguintes etapas:"}
{"id": "47409", "revid": "43327", "url": "https://gl.wikipedia.org/wiki?curid=47409", "title": "Tremor", "text": "Tremor p\u00f3dese referir a:"}
{"id": "47410", "revid": "1987", "url": "https://gl.wikipedia.org/wiki?curid=47410", "title": "Terremoto", "text": "Un terremoto(do lat\u00edn \"terraem\u014dtus\", a partir de \"terra\", e \"motus\", 'movemento'), sismo (do franc\u00e9s \"s\u00e9isme\", derivado do grego [\"sismos\"]) ou movemento tel\u00farico, \u00e9 a sacudida brusca e pasaxeira da codia terrestre producida pola liberaci\u00f3n de enerx\u00eda acumulada en forma de ondas s\u00edsmicas. A palabra \"tremor\" tam\u00e9n se utiliza para referirse a un estrondo s\u00edsmico non s\u00edsmico. No seu sentido m\u00e1is xeral, a palabra \"terremoto\" util\u00edzase para describir calquera suceso s\u00edsmico, xa sexa natural ou provocado por humanos, que xere ondas s\u00edsmicas. Os m\u00e1is com\u00fans prod\u00facense pola actividade de fallas xeol\u00f3xicas. Tam\u00e9n poden ocorrer por outras causas, por exemplo, fricci\u00f3n no bordo de placas tect\u00f3nicas, procesos volc\u00e1nicos, impactos de asteroides ou calquera obxecto celeste de gran tama\u00f1o, ou mesmo poden ser producidos polo ser humano ao realizar detonaci\u00f3ns nucleares subterr\u00e1neas.\nOs terremotos poden variar en intensidade, desde aqueles que son tan d\u00e9biles que non se poden sentir, ata aqueles violentos suficiente para propulsar obxectos e persoas polo aire, danar infraestruturas cr\u00edticas e sementar a destruci\u00f3n en cidades enteiras. \nNa superficie terrestre, os terremotos manif\u00e9stanse sacudindo e desprazando ou alterando o chan. O punto de orixe dun terremoto denom\u00ednase foco ou hipocentro. O epicentro \u00e9 o punto da superficie terrestre que se atopa directamente sobre o hipocentro. Cando o epicentro dun gran sismo sit\u00faase mar dentro, o leito mari\u00f1o pode desprazarse o suficiente como para provocar un tsunami. \nA actividade s\u00edsmica dunha zona \u00e9 a frecuencia, o tipo e o tama\u00f1o dos terremotos experimentados durante un per\u00edodo de tempo determinado. A sismicidade nun lugar concreto da Terra \u00e9 a taxa media de liberaci\u00f3n de enerx\u00eda s\u00edsmica por unidade de volume. Para medir a enerx\u00eda liberada por un terremoto empr\u00e9ganse diferentes escalas, sendo a escala de Richter a m\u00e1is co\u00f1ecida e utilizada polos medios de comunicaci\u00f3n.\nS\u00f3 nos Estados Unidos ocorren de 12\u00a0000 a 14\u00a0000 terremotos anualmente (ou sexa, aproximadamente 35 por d\u00eda). En base a rexistros hist\u00f3ricos de longo prazo, p\u00f3dense esperar por ano aproximadamente uns 18 grandes terremotos (de 7,0 a 7,9 na escala de Richter) e un terremoto xigante (8 ou superior).\nCausas.\nA causa dos terremotos at\u00f3pase na liberaci\u00f3n de enerx\u00eda na codia terrestre acumulada a consecuencia da actividade volc\u00e1nica e tect\u00f3nica, que se orixina principalmente nos bordos activos das placas tect\u00f3nicas.\nA\u00ednda que estas son as causas principais, hai outros factores que os poden orixinar:\nEstes fen\u00f3menos xeran sucesos de baixa magnitude que adoitan atoparse no rango dos \"microsismos\", tremores detectables s\u00f3 por sism\u00f3grafos. Denom\u00ednanse sismo inducido os sismos, normalmente de moi baixa magnitude, producidos como consecuencia dalgunha intervenci\u00f3n humana que altera o equilibrio de forzas na codia terrestre. Entre as principais causas dos sismos inducidos est\u00e1n a construci\u00f3n de grandes encoro, o \"fracking\" ou os ensaios de explosi\u00f3ns nucleares.\nTerremotos de orixe natural.\nOs terremotos tect\u00f3nicos son, con diferenza, os m\u00e1is frecuentes e devastadores, adoitan ocorrer en calquera lugar da terra onde hai suficiente enerx\u00eda de deformaci\u00f3n el\u00e1stica almacenada para impulsar a propagaci\u00f3n da fractura ao longo do plano dunha falla. Unha gran proporci\u00f3n de terremotos tect\u00f3nicos ocorren nos l\u00edmites das placas, onde hai deslizamento entre dous medios rochosos. Este deslizamento, situado nunha ou varias fallas, est\u00e1 bloqueado durante os per\u00edodos inters\u00edsmicos (entre terremotos), e a enerx\u00eda acum\u00falase pola deformaci\u00f3n el\u00e1stica das rochas. Esta enerx\u00eda e deslizamento relaxanse bruscamente no momento dos terremotos. Nas zonas de subduci\u00f3n, os terremotos representan a metade da destruci\u00f3n da Terra e disipan o 75% da enerx\u00eda s\u00edsmica do planeta. \u00c9 o \u00fanico lugar onde se atopan terremotos profundos (de 300 a 645 quil\u00f3metros). Nas dorsais medio-oce\u00e1nicas, os terremotos te\u00f1en vivendas superficiais (de 0 a 10 quil\u00f3metros), e corresponden ao 5% da enerx\u00eda s\u00edsmica total. As\u00ed mesmo, nas grandes fallas de desprendemento prod\u00facense terremotos que presentan centros de profundidade intermedia (de 0 a 20 quil\u00f3metros de media), que corresponden ao 15% da enerx\u00eda. A liberaci\u00f3n da enerx\u00eda acumulada xeralmente non se realiza nunha soa resta, e poden producirse varios reaxustes antes de atopar unha configuraci\u00f3n estable. As\u00ed, compr\u00f3banse as r\u00e9plicas en resposta \u00e1 principal r\u00e9plica dun terremoto, de amplitude decrecente e cunha duraci\u00f3n que vai desde uns minutos a m\u00e1is dun ano. Estas perdas secundarias son \u00e1s veces m\u00e1is devastadoras que a perda primaria,que s\u00f3 quedaran danados, mentres os socorristas est\u00e1n a traballar. Tam\u00e9n se pode producir unha r\u00e9plica m\u00e1is potente, independentemente da magnitude do choque principal. Por exemplo, un terremoto de 9,0 pode ir seguido dunha r\u00e9plica de 9,3 varios meses despois, a\u00ednda que esa cadea \u00e9 extremadamente rara. En teor\u00eda, o movemento relativo entre ambas as superficies da falla ser\u00eda suave, non producir\u00eda terremotos, se non houbese asperidades nas superficies da falla que realmente causen o afundimento durante o movemento relativo. No estudo dos terremotos tect\u00f3nicos, a\u00ednda que non representan o modelo exacto en xeral, os movementos relativos das superficies foron a mi\u00fado estudados como un exemplo do fen\u00f3meno do stick-slip, que tam\u00e9n se estuda no caso do movemento relativo entre d\u00faas pezas sometidas a rozamento no campo da enxe\u00f1ar\u00eda mec\u00e1nica. Estes modelos son adaptables a determinadas mostras de datos de terremotos e tam\u00e9n levan \u00e1 explicaci\u00f3n de determinadas reacci\u00f3ns s\u00edsmicas a partir dos seus estudos de laboratorio como efecto da fricci\u00f3n nas fallas. Noutros casos, os estudos stick-slip baseados en datos de laboratorio te\u00f1en unha adaptabilidade limitada e requiren estudos m\u00e1is detallados.\nEst\u00edmase que s\u00f3 o 10 por cento ou menos da enerx\u00eda total dun terremoto se irradia como enerx\u00eda s\u00edsmica. A maior parte da enerx\u00eda do terremoto \u00fasase para impulsar o crecemento da fractura do terremoto ou conv\u00e9rtese en calor xerada pola fricci\u00f3n. Polo tanto, os terremotos reducen a enerx\u00eda potencial el\u00e1stica dispo\u00f1ible da Terra e elevan a s\u00faa temperatura, a\u00ednda que estes cambios son insignificantes en comparaci\u00f3n co fluxo de calor condutor e convectivo que sae do interior profundo da estrutura da Terra.\nTam\u00e9n poden ser terremotos de orixe volc\u00e1nico, polo movemento do magma dentro da c\u00e1mara magm\u00e1tica ou pola presi\u00f3n que este provoca ao ascender \u00e1 superficie, servindo as\u00ed para predicir erupci\u00f3ns volc\u00e1nicas. As\u00f3ciase m\u00e1is con volcanismo de tipo explosivo que de tipo efusivo.\nTam\u00e9n est\u00e1n os terremotos de afundimento, que se producen como consecuencia de derrubes provocados por correntes turbias (grandes fragmentos de rocha que se deslizan sobre o noiro continental) ou polo derrube de cavidades ou do teito de covas.\nCon todo, cient\u00edficos como Thomas Gold defenden que os terremotos se orixinan pola migraci\u00f3n de gases primordiais como helio, metano, nitr\u00f3xeno e hidrocarburos, a grandes profundidades no interior da terra. Nos l\u00edmites das placas litosf\u00e9ricas, a intensidade e ocorrencia de terremotos \u00e9 maior, probablemente debido \u00e1 comunicaci\u00f3n m\u00e1is pr\u00f3xima entre o manto e a cortiza. A migraci\u00f3n de gases a alta presi\u00f3n disipa a enerx\u00eda s\u00edsmica a trav\u00e9s de fallas xeol\u00f3xicas que poden chegar \u00e1 superficie e causar graves danos.\nTerremotos inducidos.\nTerremotos inducidos son aqueles que est\u00e1n asociados \u00e1 acci\u00f3n humana directa ou indirectamente. Poden deberse \u00e1 extracci\u00f3n de minerais, auga dos acu\u00edferos ou a extracci\u00f3n de combustibles f\u00f3siles, debido \u00e1 presi\u00f3n da auga dos encoros das presas, grandes explosi\u00f3ns ou o colapso de grandes edificios. Tam\u00e9n te\u00f1en a s\u00faa orixe na extracci\u00f3n de gas natural dos dep\u00f3sitos subterr\u00e1neos mediante a tecnica do fracking. A pesar de provocar vibraci\u00f3ns na Terra, estes non poden considerarse terremotos no sentido m\u00e1is amplo, xa que xeralmente dan lugar a rexistros ou sismogramas diferentes dos terremotos de orixe natural.\nAlg\u00fans terremotos ocasionais foron ligados \u00e1 construci\u00f3n e recheo de grandes encoros, por exemplo os producidos trala construci\u00f3n do encoro de Kariba en Zambia. O terremoto m\u00e1is grande inducido por esta causa produciuse o 10 de decembro de 1967, na rexi\u00f3n de Koyna ao oeste de Chennai (antigamente Madr\u00e1s), na India. Ti\u00f1a unha magnitude de 6,3 na escala sismol\u00f3xica de magnitude de momento.\nTam\u00e9n poden ser provocados pola detonaci\u00f3n de explosivos moi fortes, especialmente das bombas at\u00f3micas, que poden provocar unha vibraci\u00f3n de baixa magnitude. Os terremotos provocados por estes experimentos at\u00f3micos te\u00f1en caracter\u00edsticas moi diferentes dos terremotos naturais. As\u00ed, a bomba nuclear de 50 megat\u00f3ns chamada bomba Tsar detonada pola Uni\u00f3n Sovi\u00e9tica en 1961 provocou un terremoto de magnitude 5. (a maior parte da enerx\u00eda foi dispersa pola atmosfera), producindo vibraci\u00f3ns tan fortes que se rexistraron nas ant\u00edpodas. Para facer efectivo o Tratado de Non Proliferaci\u00f3n Nuclear, a Axencia Internacional da Enerx\u00eda At\u00f3mica utiliza as ferramentas da sismolox\u00eda para detectar actividades il\u00edcitas como as probas das armas nucleares . Con este sistema \u00e9 posible determinar exactamente onde se produciu unha explosi\u00f3n. O evento m\u00e1is recente deste tipo foi o ensaio nuclear realizado por Corea do Norte en 2017, que xerou un forte terremoto de magnitude 6,3. Actualmente existen m\u00e1is de 150 estaci\u00f3ns s\u00edsmicas en todo o mundo destinadas a este fin.\nLocalizaci\u00f3n.\nOs terremotos tect\u00f3nicos adoitan ocorren en zonas onde a concentraci\u00f3n de forzas xeradas polos l\u00edmites das placas tect\u00f3nicas d\u00e1 lugar a movementos de reaxuste no interior e na superficie da Terra. Por este motivo os sismos de orixe tect\u00f3nica est\u00e1n intimamente relacionados coa formaci\u00f3n e actividade de fallas xeol\u00f3xicas. Comunmente acontecen ao final dun ciclo s\u00edsmico, per\u00edodo durante o que se acumula deformaci\u00f3n no interior da Terra que m\u00e1is tarde ser\u00e1 liberada repentinamente. Esta liberaci\u00f3n corresponde co terremoto, tras o que a deformaci\u00f3n comeza a acumularse de novo.\nA probabilidade de ocorrencia de terremotos dunha magnitude determinada nunha rexi\u00f3n concreta v\u00e9n dada por unha distribuci\u00f3n de Poisson. As\u00ed, a probabilidade de ocorrencia de \"k\" terremotos de magnitude \"M\" durante un per\u00edodo \"T\" nunha rexi\u00f3n est\u00e1 dada por:\n&lt;/math&gt;\nonde\nPropagaci\u00f3n.\nO movemento s\u00edsmico prop\u00e1gase mediante ondas el\u00e1sticas (similares \u00e1s do son) a partir do hipocentro. As ondas s\u00edsmicas son de tres tipos principais:\nEfectos dos terremotos.\nOs efectos dos terremotos son, entre outros, os seguintes:\nTremor e rotura do chan.\nA sacudida e a rotura do chan son \u200b\u200bos principais efectos creados polos terremotos, que producen principalmente danos m\u00e1is ou menos graves nos edificios e outras estruturas r\u00edxidas. A gravidade dos efectos locais depende da complexa combinaci\u00f3n da magnitude do terremoto, a distancia ao epicentro e as condici\u00f3ns xeol\u00f3xicas e xeomorfol\u00f3xicas locais, que poden amplificar ou reducir a propagaci\u00f3n das ondas. As sacudidas do terreo m\u00eddense mediante a aceleraci\u00f3n do terreo.\nAs caracter\u00edsticas xeol\u00f3xicas, xeomorfol\u00f3xicas e xeoestructurales locais espec\u00edficas poden inducir altos niveis de sacudidas na superficie do chan mesmo en terremotos de baixa intensidade. Este efecto denom\u00ednase amplificaci\u00f3n local. D\u00e9bese principalmente \u00e1 transferencia do movemento s\u00edsmico dos chans duros profundos aos chans brandos superficiais e para os efectos da focalizaci\u00f3n da enerx\u00eda s\u00edsmica debido \u00e1 configuraci\u00f3n xeom\u00e9trica t\u00edpica dos devanditos dep\u00f3sitos.\nA rotura do chan \u00e9 unha rotura e desprazamento visible na superficie terrestre ao longo da traza da falla, que pode ser da orde de varios metros no caso de terremotos importantes. A rotura do terreo \u00e9 un risco importante para as grandes estruturas de enxe\u00f1er\u00eda, como presas, pontes e centrais nucleares, e require unha cartograf\u00eda coidadosa de f\u00e1llalas existentes para identificar as que poidan romper a superficie do terreo durante a vida \u00fatil da estrutura.\nLicuefacci\u00f3n do solo.\nA licuefacci\u00f3n do chan prod\u00facese cando, debido \u00e1s sacudidas, o material granular saturado de auga (como a area) perde temporalmente a s\u00faa resistencia e transf\u00f3rmase de s\u00f3lido a l\u00edquido. A licuefacci\u00f3n do chan pode facer que estruturas r\u00edxidas, como edificios e pontes, incl\u00ednense ou se afundan nos dep\u00f3sitos licuados. Por exemplo, no terremoto de Alasca de 1964, a licuefacci\u00f3n do chan provocou que moitos edificios afund\u00edsense no chan, chegando a derrubarse sobre si mesmos.\nImpactos humanos.\nOs danos f\u00edsicos dun terremoto var\u00edan en funci\u00f3n da intensidade das sacudidas nunha zona determinada e do tipo de poboaci\u00f3n. As comunidades desfavorecidas e en v\u00edas de desenvolvemento adoitan sufrir efectos m\u00e1is graves (e duradeiros) que as comunidades m\u00e1is desenvolvidas. Os impactos poden inclu\u00edr:\nCon estes impactos e outros, as secuelas poden traer enfermidades, falta de artigos de primeira necesidade, consecuencias mentais como ataques de p\u00e1nico, depresi\u00f3n aos sobreviventes, e primas de seguro m\u00e1is elevadas. Os tempos de recuperaci\u00f3n variar\u00e1n en funci\u00f3n do nivel de danos xunto co status socioecon\u00f3mico da comunidade afectada.\nDesprendemento de terras.\nOs terremotos poden producir inestabilidade nas ladeiras e provocar corrementos de terra, o que ocasiona un grave perigo xeol\u00f3xico. O perigo de corremento de terras adoita persistir mentres o persoal de emerxencia tenta realizar labores de rescate.\nIncendios.\nOs terremotos poden provocar incendios ao danar a li\u00f1as da enerx\u00eda el\u00e9ctrica ou as do gas. No caso de rotura da rede de auga e perda de presi\u00f3n, tam\u00e9n pode resultar dif\u00edcil deter a propagaci\u00f3n dun incendio unha vez que se inicia. Por exemplo, no terremoto de San Francisco de 1906 produc\u00edronse m\u00e1is mortes por incendios que polo propio sismo.\nTsunami.\nOs tsunamis son ondas mari\u00f1as de longa lonxitude de onda e per\u00edodos longos producidas polo movemento repentino ou brusco de grandes volumes de auga, incluso cando se produce un terremoto no mar. No oc\u00e9ano aberto, a distancia entre as cristas das ondas pode superar os 100 km e os per\u00edodos das ondas poden variar de cinco minutos a unha hora. Estes tsunamis percorren entre 600 e 800\u00a0km por hora, dependendo da profundidade da auga. As grandes ondas producidas por un terremoto ou un desprendemento de terra submarino poden invadir as zonas costeiras pr\u00f3ximas en cuesti\u00f3n de minutos. Os tsunamis tam\u00e9n poden percorrer miles de quil\u00f3metros a trav\u00e9s do oc\u00e9ano aberto e causar destruci\u00f3n en costas afastadas horas despois do terremoto que os xerou.\nNormalmente, os terremotos de subducci\u00f3n de magnitude inferior a 7,5 non provocan tsunamis, a\u00ednda que se rexistraron alg\u00fans casos. Os tsunamis m\u00e1is destrutivos son causados por terremotos de magnitude 7,5 ou superior.\nInundaci\u00f3ns.\nAs inundaci\u00f3ns poden ser efectos secundarios dos terremotos se por exemplo os encoros resultan danados ou provocan desprendementos de terras que represen os r\u00edos, que se colapsan e causan inundaci\u00f3ns.\nO terreo situado baixo o lago Sarez, en Taxiquist\u00e1n, corre perigo de provocar unha inundaci\u00f3n catastr\u00f3fica se a presa formada en 1911 polo corremento de terras tras un terremoto, co\u00f1ecida como presa Usoi, fallase durante un futuro sismo. As proxecci\u00f3ns de impacto suxiren que a inundaci\u00f3n poder\u00eda afectar a uns 5\u00a0mill\u00f3ns de persoas.\nExemplos principais.\nUn dos terremotos m\u00e1is devastadores da historia rexistrada foi o terremoto de Shaanxi de 1556, que ocorreu o 23 de xaneiro de 1556 en Shaanxi, China. Morreron m\u00e1is de 830.000 persoas. A maior\u00eda das casas da zona eran yaodongs (vivendas esculpidas nas ladeiras de loess) e moitas v\u00edtimas morreron cando estas estruturas colapsaron. O terremoto de Tangshan de 1976, que matou entre 240.000 e 655.000 persoas, foi o m\u00e1is mort\u00edfero do s\u00e9culo XX.\nO terremoto de Chile que se producio o 22 de maio de 1960 \u00e9 o maior terremoto que se mediu nun sism\u00f3grafo, alcanzando unha magnitude de 9,5. O seu epicentro situouse preto de Ca\u00f1ete, Chile. A enerx\u00eda liberada foi aproximadamente o dobre que a do seguinte terremoto m\u00e1is potente, o terremoto do Venres Santo (27 de marzo de 1964), que tivo o seu epicentro en Prince William Sound, Alasca. Os dez terremotos m\u00e1is grandes rexistrados foron todos terremotos de megatrusi\u00f3n; por\u00e9n, destes dez, s\u00f3 o terremoto do Oc\u00e9ano \u00cdndico de 2004 \u00e9 \u00e1 vez un dos terremotos m\u00e1is mort\u00edferos da historia.\nOs terremotos que causaron as maiores perdas de vidas, a\u00ednda que potentes, foron mortais debido \u00e1 s\u00faa proximidade a zonas densamente poboadas ou ao oc\u00e9ano, onde os terremotos adoitan crear tsunamis que poden devastar comunidades a miles de quil\u00f3metros de distancia. As rexi\u00f3ns con maior risco de grandes perdas de vidas humanas son aquelas nas que os terremotos son relativamente raros pero potentes, e as rexi\u00f3ns pobres con c\u00f3digos de construci\u00f3n s\u00edsmica laxos, non reforzados ou inexistentes.\nEn Galicia.\nEn Galicia, como no resto da Terra, prod\u00facense centenas de pequenos tremores cada ano, sendo poucos os que pasan de 3 na escala Richter. de xeito parello, s\u00e9ntense terremotos que te\u00f1en lugar de xeito relativemente pr\u00f3ximo, con intensidades parellas. A pesar diso, periodicamente xorden noticias que dan nota de pequenas perturbaci\u00f3ns."}
{"id": "47412", "revid": "89787", "url": "https://gl.wikipedia.org/wiki?curid=47412", "title": "Invento", "text": "Un invento ou invenci\u00f3n \u00e9 un obxecto, t\u00e9cnica ou proceso que pos\u00fae caracter\u00edsticas novedosas. Pode estar baseado nalgunha idea, colaboraci\u00f3n ou innovaci\u00f3n previa e o proceso da mesma require polo menos o co\u00f1ecemento dun concepto ou un m\u00e9todo existente que se poida modificar ou transformar nunha nova invenci\u00f3n.\nCon todo, algunhas invenci\u00f3ns tam\u00e9n representan unha creaci\u00f3n innovadora sen antecedentes previos na ciencia ou a tecnolox\u00eda que ampl\u00edan os l\u00edmites do co\u00f1ecemento humano. En ocasi\u00f3ns p\u00f3dese conceder protecci\u00f3n legal a unha invenci\u00f3n por medio dunha patente.\nO proceso inventivo.\n\u00d3 longo da historia a humanidade inventou obxectos e m\u00e9todos para realizar tarefas que satisfagan un determinado prop\u00f3sito dunha nova ou diverso xeito, en xeral co obxectivo de cumprir estes prop\u00f3sitos dunha forma m\u00e1is r\u00e1pida, m\u00e1is eficiente, m\u00e1is doada ou m\u00e1is barata. A\u00ednda que \u00e9 evidente que a xente inventa, as circunstancias que facilitan ou optimizan o desenvolvemento de invenci\u00f3ns est\u00e1n menos claras.\nUnha escola do pensamento que popularizou a frase \"a necesidade \u00e9 a nai da invenci\u00f3n\", discute que esencialmente, a carencia de recursos conduce \u00e1 invenci\u00f3n, mentres que unha escola do pensamento oposta argumenta que s\u00f3 cun exceso de recursos obt\u00e9\u00f1ense estes resultados. Con todo, actualmente non se pode entender o proceso inventivo simplemente pola referencia a unha ou outra destas perspectivas.\nEn termos xerais a\u00ednda que a inventiva responde en xeral a unha necesidade, non \u00e9 descartable que dun ambiente rico en recursos xurdan novas experiencias que xeren invenci\u00f3ns.\nAs ideas como punto de partida.\nA\u00ednda que un obxecto ou m\u00e9todo innovador e \u00fatil p\u00f3dese desenvolver para satisfacer un prop\u00f3sito espec\u00edfico, a idea orixinal poida que nunca se realice como invenci\u00f3n de traballo, quizais porque o concepto sexa de certo xeito pouco realista ou impr\u00e1ctica. Como a \"castelos no aire\" p\u00f3dese referir a unha idea creativa que non alcance o seu obxectivo debido a consideraci\u00f3ns pr\u00e1cticas.\nA historia da invenci\u00f3n est\u00e1 chea de tales casos, pois as invenci\u00f3ns non xorden necesariamente na orde que sexa m\u00e1is \u00fatil. Por exemplo, o dese\u00f1o do paraca\u00eddas foi resolto moito antes da invenci\u00f3n do voo aut\u00f3nomo. Outros inventos sinxelamente solucionan problemas para os cales non hai incentivo econ\u00f3mico para os cales proporcionar unha soluci\u00f3n.\nPor outra banda, calquera barreira \u00e1 posta en pr\u00e1ctica pode sinxelamente ser adxudicada a limitaci\u00f3ns da enxe\u00f1ar\u00eda ou a tecnolox\u00eda que eventualmente se puideran superar a trav\u00e9s de avances cient\u00edficos. A historia est\u00e1 tam\u00e9n chea de exemplos de ideas que tomaron un certo tempo para facerse realidade f\u00edsica, segundo o demostrado polas varias ideas atribu\u00eddas primeiro a Leonardo da Vinci e \u00e1s que agora vese a s\u00faa aplicaci\u00f3n diaria en forma pr\u00e1ctica."}
{"id": "47415", "revid": "23204", "url": "https://gl.wikipedia.org/wiki?curid=47415", "title": "Hugo Obermaier", "text": "Hugo Obermaier, naceu en Regensburg (Alema\u00f1a) o 29 de xaneiro de 1877 e finado en Friburgo (Su\u00edza) o 12 de novembro de 1946, foi un paleont\u00f3logo e prehistoriador alem\u00e1n.\nTraxectoria.\nFillo do inspector de escolas, Anton Obermaier, ordenouse como sacerdote secular en 1900, logo de terminar o seu pregraduado universitario. De 1901 a 1904 estuda arqueolox\u00eda prehist\u00f3rica, xeograf\u00eda, xeolox\u00eda, paleontolox\u00eda, etnolox\u00eda, filolox\u00eda alem\u00e1 e anatom\u00eda humana en Viena; obtendo o doutoramento cunha tese titulada \"Die Verbreitung des Menschen w\u00e4hrend des Eiszeitalters in Mitteleuropa\" (\"O h\u00e1bitat do home durante a Idade de Xeo en Europa central\"). En 1908 cualificase como conferenciante na Universidade de Viena, dedicando o ano seguinte a esta actividade. En 1911 Obermaier, xunto Henri Breuil, foi designado para a c\u00e1tedra vacante no recentemente fundado Instituto de Paleontolox\u00eda Humana (Institut de Pal\u00e9ontologie Humaine) de Par\u00eds.\nEn Espa\u00f1a.\nEn 1914, encontr\u00e1ndose en Espa\u00f1a, o inicio da primeira guerra mundial imp\u00eddelle regresar a Par\u00eds, polo que permanece neste pa\u00eds estudando a arte prehist\u00f3rica das covas da Cantabria. No 1916 publica en Madrid \"El Hombre F\u00f3sil\" e no 1918 nacional\u00edzase espa\u00f1ol. Traballa desde 1916 no Museo Nacional de Ciencias Naturales de Madrid. En 1922 crease para el a c\u00e1tedra de Historia Primitiva do Home na Universidade Central de Madrid, outorg\u00e1ndoselle un posto na Real Academia da Historia.\nNese mesmo ano de 1922, realiza unha viaxe a Galiza, dando unha serie de conferencias e publicando as \"Impresiones de un viaje prehist\u00f3rico por Galicia\" no Bolet\u00edn da Comisi\u00f3n Provincial de Monumentos de Ourense, t. IV (1923).\nEn 1936, estando en Oslo, representando a Espa\u00f1a no Congreso Internacional de Arqueolox\u00eda Hist\u00f3rica e Protohist\u00f3rica, co\u00f1ece a situaci\u00f3n da Guerra Civil polo que decide non volver a Madrid. En 1939 a pesar dos esforzos dos seus amigos, en especial o Duque de Alba, decide declinar o convite para ocupar de novo a s\u00faa c\u00e1tedra ao saber que era reclamada por un dos seus estudantes m\u00e1is capaces, o arque\u00f3logo Julio Mart\u00ednez Santaolalla.\n\u00daltimos anos.\nAcepta ent\u00f3n, alegando raz\u00f3ns de sa\u00fade unha c\u00e1tedra na Universidade de Friburgo, onde permaneceu ata a s\u00faa morte en 1946, recibindo honras da Universidade. Foi autor de textos acad\u00e9micos de prehistoria e outras contribuci\u00f3ns de car\u00e1cter cient\u00edfico en diversas publicaci\u00f3ns.\nO 23 de xu\u00f1o 1951 fundouse na Universidade de Regensburg unha asociaci\u00f3n, que desde 1956 \u00e9 nomeada \"Sociedade Hugo Obermaier para o estudo da Idade do Xeo e o Paleol\u00edtico\" (\"Hugo Obermaier-Gesellschaft f\u00fcr Erforschung des Eiszeitalters und der Steinzeit\"), a cal se mant\u00e9n ata agora activa."}
{"id": "47416", "revid": "5863", "url": "https://gl.wikipedia.org/wiki?curid=47416", "title": "Illas Alhucemas", "text": " \nAs Illas Alhucemas constit\u00faen un conxunto de tres illotes situados na ba\u00eda da Hoseima, enfronte da costa mediterr\u00e1nea de Marrocos, que son de soberan\u00eda espa\u00f1ola. Tr\u00e1tase do Pe\u00f1\u00f3n de Alhucemas e dos illotes de Tierra e Mar, situadas a uns 155\u00a0km ao leste de Ceuta e a uns 100\u00a0km ao oeste de Melilla. As illi\u00f1as de Mar e Tierra \u00e1chanse ao suroeste do Pe\u00f1\u00f3n e a unha distancia de 800 e 900 metros, respectivamente. A superficie total das illas \u00e9 duns 0,04\u00a0km\u00b2.\nXeograf\u00eda.\nAs tres illas son dun tama\u00f1o parello; o penedo tampouco chega \u00e1s 2 hect\u00e1reas. A maior altura do conxunto d\u00e1se no Pe\u00f1\u00f3n cunha cota de 27 metros sobre o nivel do mar. A illa de Mar non supera os 4 metros de altura mentres que a illa de Tierra chega s\u00f3 ata os 11 metros. As illas foron ocupadas temporalmente por Espa\u00f1a en 1560, sen consolidar un dominio nelas. Foron ocupadas definitivamente o 28 de agosto de 1673 por unha escuadra dirixida polo pr\u00edncipe de Montesacro co fin de actuar contra os corsarios berberiscos.\nMar e Tierra est\u00e1n completamente deshabitadas (Mar foi o cemiterio do Pe\u00f1\u00f3n ), mentres que o Pe\u00f1\u00f3n est\u00e1 ocupado por forzas militares pertencentes ao Corpo de Regulares de Melilla do ex\u00e9rcito de terra espa\u00f1ol.\nHistoria.\nAs illas pertencen \u00e1 coroa espa\u00f1ola desde 1560, cando o sult\u00e1n Muley Abdal\u00e1 cedeullas a Filipe II a cambio da protecci\u00f3n das invasi\u00f3ns otom\u00e1s. Foron ocupadas definitivamente o 28 de agosto de 1673, durante o reinando de Carlos II, por unha escuadra dirixida polo xeneral de Armada Andr\u00e9s D\u00e1valos, conde de Montesacro que a bautizou \"San Agust\u00edn e San Carlos de Alhucemas\" na honra aos barcos que o transportaron co fin de actuar contra os corsarios berberiscos. Desde ent\u00f3n sempre existiu unha guarnici\u00f3n espa\u00f1ola na illa.\nAs illas Alhucemas chegaron a ter unha poboaci\u00f3n de 350 habitantes que exerc\u00edan o comercio coa pr\u00f3xima c\u00e1bila de Beni Urriaguel. M\u00e1is tarde converteuse nun penal de presos com\u00fans, pol\u00edticos e desterrados. En 1838 sufriu unha sublevaci\u00f3n dos presos pol\u00edticos.\nEn 1902, Francia reco\u00f1eceu a soberan\u00eda espa\u00f1ola do Pe\u00f1\u00f3n. En 1921 sufriu un ataque por parte dos homes de Abd el-Krim durante a Guerra do Rif. En 1922, as bater\u00edas cabile\u00f1as afundiron o vapor Juan de Juanes, que exerc\u00eda as funci\u00f3ns de correo con Melilla. Est\u00e1 situado, a\u00ednda hoxe, a uns 150 m ao norte da illa. En 1925 participou no desembarco de Alhucemas como posici\u00f3n avanzada de combate, xa que ti\u00f1a 24 pezas de artiller\u00eda con obuses de 155 e can\u00f3ns de 7,5 a fin de apoiar a operaci\u00f3n, con independencia da artiller\u00eda m\u00f3bil das unidades de desembarco.\nEn 1957, as illas de Mar e Tierra foron cedidas por Marrocos a Espa\u00f1a.\nNo ano 2002, durante o incidente da illa Perejil, as illas de Mar e Tierra foron ocupadas por lexionarios espa\u00f1ois,\u200b os cales instalaron algunhas tendas de campa\u00f1a, co fin de evitar o acceso \u00e1 zona por parte dos ba\u00f1istas dunha praia pr\u00f3xima. O suceso provocou cr\u00edticas por parte do alcalde de Al-Hoceima.\nEn 2012, 83 inmigrantes ocuparon a illa de Tierra pero os militares e a polic\u00eda espa\u00f1ola desalox\u00e1ronos aos poucos d\u00edas."}
{"id": "47417", "revid": "31997", "url": "https://gl.wikipedia.org/wiki?curid=47417", "title": "Gambrinus", "text": "Gambrinus \u00e9 un lendario rei de Flandres, e o santo patr\u00f3n non oficial da cervexa ou das cervexar\u00edas, como Baco o \u00e9 do vi\u00f1o.\nAs orixes do personaxe son incertas. Algunhas fontes personif\u00edcano con nobres medievais, as\u00ed para alg\u00fans se trata do duque de Brabante Xo\u00e1n I (1251-1295) mentres que outros o identifican con Xo\u00e1n I \"sen medo\", duque de Borgo\u00f1a (1371\u20131419), que, \u00e9 considerado o inventor da cervexa con malte lupulada. Tam\u00e9n un dos copeiros de Carlomagno se chamaba Gambrinus\nA menci\u00f3n m\u00e1is antiga do nome aparece no poeta alem\u00e1n Burkart Waldis, que o menciona no ano 1543, explicando que Gambrinus aprendeu a arte cervexeira de Isis, a deusa da maternidade e da fertilidade no Exipto antigo.\nPos\u00edbeis etimolox\u00edas latinas do nome apuntan a unha orixe en \"cambarus\" (adegueiro) e \"ganae birrinus\" (o que bebe na taberna). Outras explicaci\u00f3ns aluden aos cervexeiros de Cambrai (Francia) que eran chamados \"gambarius,\" ou \u00e1 verba do alem\u00e1n medieval \"gambra\" que se refire o xermolar do gran, ou \u00e1 palabra \"cambier\", empregada para os cervexeiros no norte de Francia durante a Idade Media. Doutra parte, a Cervexar\u00eda Gambrinus de Plze\u0148, Rep\u00fablica Checa explica o nome como orixinado de \"Jan Primus\" (Xo\u00e1n primeiro), en referencia ao duque Xo\u00e1n I de Borgo\u00f1a. \nGambrinus \u00e9 a mi\u00fado representado con traxe de rei; vestido como un cabaleiro medieval, ou, menos correntemente, como un vello gordocho.\nDado o significado aleg\u00f3rico de Gambrinus, numerosas cervexar\u00edas ou compa\u00f1\u00edas cervexeiras de Europa e Norteam\u00e9rica te\u00f1en adoptado a s\u00faa imaxe (ou o seu nome) como emblema da s\u00faa marca de cervexa ou en carteis, etiquetas etc.\nVarias destacadas cervexeiras que levan o nome de Gambrinus ou usan a s\u00faa imaxe, son:\nNa cidade galega da Coru\u00f1a ten dedicada a \"r\u00faa Gambrinus\", na que se localiza a factor\u00eda cervexeira Hijos de Rivera, que entre outras marcas elabora a cervexa \"Estrella Galicia\"."}
{"id": "47418", "revid": "72012", "url": "https://gl.wikipedia.org/wiki?curid=47418", "title": "Olaudah Equiano", "text": "Olaudah Equiano, nado en 1745 e finado o 31 de marzo de 1797, tam\u00e9n co\u00f1ecido so o nome de Gustavus Vassa, era un mercador mar\u00edtimo e un escritor brit\u00e1nico de orixe africana, que viviu nas colonias brit\u00e1nicas de Am\u00e9rica -hoxe a costa oriental dos Estados Unidos de Am\u00e9rica- e no Reino Unido.\nFoi unha figura influente en pro da abolici\u00f3n do escravismo. A s\u00faa autobiograf\u00eda aparecida en 1789, so o t\u00edtulo de \"The Interesting Narrative of the Life of Olaudah Equiano, or Gustavus Vassa the African\" (A interesante narraci\u00f3n da vida de Oloudah Equiano, ou Gustavo Vassa o Africano)."}
{"id": "47423", "revid": "865", "url": "https://gl.wikipedia.org/wiki?curid=47423", "title": "Bf 109", "text": ""}
{"id": "47426", "revid": "1093", "url": "https://gl.wikipedia.org/wiki?curid=47426", "title": "Xos\u00e9 Cu\u00ed\u00f1a Crespo", "text": ""}
{"id": "47427", "revid": "12452", "url": "https://gl.wikipedia.org/wiki?curid=47427", "title": "Alberto N\u00fa\u00f1ez Feijoo", "text": ""}
{"id": "47428", "revid": "98629", "url": "https://gl.wikipedia.org/wiki?curid=47428", "title": "Escravos Unidos", "text": "En ingl\u00e9s United Slaves \u00e9 unha organizaci\u00f3n nacionalista negra fundada en 1965 por Ron Karenga. Pasou \u00e1 historia por ser a principal rival dos Panteras Negras, con quen compet\u00eda en canto ao reclutamento de militantes, se ben sosp\u00e9itase que esa primixenia rivalidade puido ser insidiosamente acrecentada por diversas actividades do FBI, que pretend\u00edan levar a crer a cada grupo que o outro os estaba a aldraxar publicamente. Esta rivalidade pasar\u00eda a un primeiro plano en 1969, cando os dous grupos apoiaron distintos candidatos para encabezar o Centro de Estudos Afroamericanos da Universidade de California, Os \u00c1nxeles). En xaneiro dese mesmo ano un tiroteo no campus da universidade entre os dous grupos rematou cun elevado n\u00famero de mortos.\nEn 1971 os membros da organizaci\u00f3n Ron Karenga, Louis Smith e Luz Maria Tamayo foron procesados tras ser acusados de asaltar e torturar a Deborah Jones e Gail Davis, d\u00faas mulleres tam\u00e9n parte da organizaci\u00f3n. A ra\u00edz destes feitos Ron Karenga foi diagnosticado por un psiquiatra cun cadro de esquizofrenia e paranoia. A organizaci\u00f3n permaneceu inactiva os anos que Karenga estivo en prisi\u00f3n, entre 1971 e 1975, retomando a s\u00faa actividade este \u00faltimo ano at\u00e9 os nosos d\u00edas."}
{"id": "47429", "revid": "92340", "url": "https://gl.wikipedia.org/wiki?curid=47429", "title": "Ron Karenga", "text": "Ron Everett, co\u00f1ecido como Ron Karenga, nado en 1941, \u00e9 un activista pol\u00edtico vinculado aos movementos marxistas e afroamericanos. \u00c9 co\u00f1ecido por ter sido o fundador dos Escravos Unidos e da celebraci\u00f3n panafricanista do Kwanzaa, que se celebra cada ano do 26 de decembro at\u00e9 o 1 de xaneiro."}
{"id": "47430", "revid": "55340", "url": "https://gl.wikipedia.org/wiki?curid=47430", "title": "Maggie Kuhn", "text": "Maggie Kuhn, nada o 3 de agosto de 1905 en Buffalo (Nova York) e finada o 22 de abril de 1995 en Filadelfia, foi unha activista pol\u00edtica estadounidense.\nTraxectoria.\nDespois dunha longa traxectoria profesional ao servizo de distintas asociaci\u00f3ns cristi\u00e1s, como a YWCA e a Igrexa Presbiteriana dos Estados Unidos, foi forzada a retirarse por esta \u00faltima en 1971 debido \u00e1 s\u00faa avanzada idade. Nese ano funda as \"Gray Panthers\", en galego \"Panteiras Grises\", dedicada a loitar contra as discriminaci\u00f3ns por raz\u00f3n de idade. Maggie Kuhn, que xa caracterizara a s\u00faa actividade profesional precedente pola abordaxe do tema da sexualidade en contextos cristi\u00e1ns, incorpora \u00e1s \"Gray Panthers\" a cuesti\u00f3n, considerada pol\u00e9mica, da sexualidade nas persoas de idade avanzada."}
{"id": "47431", "revid": "98629", "url": "https://gl.wikipedia.org/wiki?curid=47431", "title": "Young Women's Christian Association", "text": "A Young Women's Christian Association (YWCA, \"Asociaci\u00f3n cristi\u00e1 de mulleres novas\") \u00e9 unha organizaci\u00f3n social orientada ao desenvolvemento de oportunidades para as mulleres en relaci\u00f3n a postos de poder e liderado, cun antidiscriminatorio en relaci\u00f3n ao x\u00e9nero e \u00e1 raza. A primeira destas organizaci\u00f3ns foi creada no Reino Unido en 1865. Hoxe en d\u00eda a organizaci\u00f3n matriz est\u00e1 localizada en Xenebra, Su\u00edza, e ten delegaci\u00f3ns por todo o mundo, con lixeiras variaci\u00f3ns nos seus programas."}
{"id": "47436", "revid": "22570", "url": "https://gl.wikipedia.org/wiki?curid=47436", "title": "P\u00edgara, Guitiriz", "text": "San Pedro de P\u00edgara \u00e9 unha parroquia do concello lucense de Guitiriz. Dista uns 35\u00a0km da capital provincial. Segundo o IGE en 2013 ti\u00f1a 432 habitantes (222 homes e 210 mulleres), distribu\u00eddos en 29 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 553 habitantes.\nPatrimonio.\nEn P\u00edgara cons\u00e9rvanse restos da cultura castrexa no Castro do Pazo. A igrexa parroquial de San Pedro de P\u00edgara, situada na aldea de Fontefr\u00eda, de estilo neog\u00f3tico, constru\u00eduse sobre os restos do antigo santuario."}
{"id": "47438", "revid": "22570", "url": "https://gl.wikipedia.org/wiki?curid=47438", "title": "Radioactividade", "text": "A radioactividade \u00e9 un fen\u00f3meno f\u00edsico natural ou artificial, polo cal algunhas substancias ou elementos qu\u00edmicos chamadas \"radioactivos\", son capaces de emitir radiaci\u00f3ns, as cales te\u00f1en a propiedade de impresionar placas fotogr\u00e1ficas, ionizar gases (polo que \u00e1s veces ad\u00f3itase chamalas 'radiaci\u00f3ns ionizantes'), producir fluorescencia, atravesar corpos opacos \u00e1 luz ordinaria etc. As principais destas radiaci\u00f3ns son as part\u00edculas alfa (n\u00facleos de Helio), part\u00edculas beta (electr\u00f3ns) e/ou raios gamma, a m\u00e1is doutras como prot\u00f3ns ou raios X. A radioactividade prod\u00facese a partir de reacci\u00f3ns nucleares, que alteran o balance de enerx\u00eda nuclear facendo que elementos como o uranio, o radio ou o torio (elementos con is\u00f3topos inestables, que desexcitan os seus n\u00facleos en estado excitado emitindo part\u00edculas e enerx\u00eda), emitan part\u00edculas alfa, beta, gamma ou doutro tipo. O uranio, por exemplo, ten 92 prot\u00f3ns, mais coa radioactividade vai variando o n\u00famero deles no n\u00facleo, ata rematar constitu\u00edndo un n\u00facleo de chumbo, estable, con 82 prot\u00f3ns e sen radiaci\u00f3n.\n\u00c9 aproveitada para a obtenci\u00f3n de enerx\u00eda e usada tam\u00e9n en medicina (radioterapia e radiodiagn\u00f3stico) e en aplicaci\u00f3ns industriais (medidas de espesores e densidades, entre outras).\nResumo hist\u00f3rico e clasificaci\u00f3n pola orixe das substancias empregadas.\nSegundo a s\u00faa orixe, a radioactividade pode ser \nNon obstante, sexa cal sexa o xeito de obtenci\u00f3n dos is\u00f3topos que a producen, a radioactividade \u00e9 un fen\u00f3meno netamente natural.\nRadioactividade natural.\nEn 1896 Becquerel descubriu que certas sales de uranio emit\u00edan radiaci\u00f3ns espontaneamente, ao observar que velaban as placas fotogr\u00e1ficas envolvidas en papel negro. Fixo ensaios co mineral en quente, en fr\u00edo, pulverizado, disoluto en \u00e1cidos e a intensidade da misteriosa radiaci\u00f3n era sempre a mesma. Esta nova propiedade da materia, que recibiu o nome de radioactividade, non depend\u00eda da forma f\u00edsica ou qu\u00edmica na que se atopaban os \u00e1tomos do corpo radioactivo, sen\u00f3n que era unha propiedade que radicaba no interior mesmo do \u00e1tomo. O estudo do novo fen\u00f3meno e o seu desenvolvemento posterior d\u00e9bese case exclusivamente nos seus comezos aos esposos Curie, Marie Curie e Pierre Curie, que atoparon outras substancias radioactivas como o torio, polonio e radio. A intensidade da radiaci\u00f3n emitida manifestou ser proporcional \u00e1 cantidade de uranio presente, polo que Marie Curie deduciu que a radioactividade era unha propiedade at\u00f3mica: o fen\u00f3meno da radioactividade orix\u00ednase exclusivamente no n\u00facleo dos \u00e1tomos radioactivos. A causa que da orixe \u00e1 radioactividade \u00e9 a interacci\u00f3n inter part\u00edculas no n\u00facleo, relacionada coa estabilidade do mesmo. Ao estudar a radiaci\u00f3n emitida polo radio comprobouse que era complexa, pois ao aplicarlle un campo magn\u00e9tico parte dela desvi\u00e1base da s\u00faa traxectoria e outra parte non.\nRadioactividade artificial.\nProd\u00facese a radioactividade inducida, chamada artificial, cando se bombardean certos n\u00facleos est\u00e1beis con part\u00edculas apropiadas. Se a enerx\u00eda destas part\u00edculas ten un valor axeitado, ditas part\u00edculas penetran dentro do n\u00facleo bombardeado e forman un novo n\u00facleo que, en caso de ser inest\u00e1bel, desint\u00e9grase despois radioactivamente. Foi descuberta polos esposos Joliot-Curie (Jean Fr\u00e9d\u00e9ric Joliot-Curie e Ir\u00e8ne Joliot-Curie), bombardeando n\u00facleos de boro e aluminio con part\u00edculas alfa. Observaron que as substancias bombardeadas emit\u00edan radiaci\u00f3ns despois de retirar o corpo radioactivo emisor das part\u00edculas a de bombardeo. O estudo da radioactividade, tanto natural como artificial, permitiu un maior co\u00f1ecemento da estrutura do n\u00facleo at\u00f3mico e mais das part\u00edculas subat\u00f3micas, abrindo a posibilidade de converter uns elementos noutros. As\u00ed faise realidade o so\u00f1o dos alquimistas de transformar outros elementos en ouro, a\u00ednda que non resulte rend\u00edbel.\nClases de radiaci\u00f3n.\nAs principais clases de radiaci\u00f3n son:\nAs leis de desintegraci\u00f3n radioactiva, descritas por Soddy e Fajans, son:\nAs d\u00faas primeiras leis ind\u00edcannos que cando un \u00e1tomo emite unha radiaci\u00f3n alfa ou beta transf\u00f3rmase noutro \u00e1tomo dun elemento diferente. Este novo elemento pode ser radioactivo, transform\u00e1ndose noutro, e as\u00ed sucesivamente, dando lugar \u00e1s chamadas series radioactivas. A terceira ind\u00edcanos que a emisi\u00f3n dunha onda non var\u00eda o is\u00f3topo, a\u00ednda que si o fai co seu estado, e polo tanto, coa s\u00faa excitaci\u00f3n. En calquera dos casos, o que act\u00faa e cambia nos \u00e1tomos \u00e9 o n\u00facleo.\nContador Geiger.\nCando unha part\u00edcula radioactiva se introduce nun contador Geiger, produce un breve impulso de corrente el\u00e9ctrica. A radioactividade dunha mostra calc\u00falase polo n\u00famero destes impulsos.\nVida media radioactiva - Per\u00edodo de semidesintegraci\u00f3n.\nCh\u00e1mase vida media dun is\u00f3topo ao tempo que se precisa para que a cantidade de n\u00facleos dun is\u00f3topo radioactivo se reduza \u00e1 metade.\nformula_1\nAo longo de cada semiper\u00edodo, a radioactividade descende primeiro \u00e1 metade, logo a unha cuarta parte, e as\u00ed sucesivamente. A vida media de cada radiois\u00f3topo \u00e9 diferente.\nCh\u00e1mase constante de desintegraci\u00f3n radioactiva (formula_2) \u00e1 constante de proporcionalidade entre o n\u00famero de desintegraci\u00f3ns nun tempo dado e o n\u00famero de \u00e1tomos radioactivos existente (formula_3). A constante adoita darse en unidades do S.I., isto \u00e9, en formula_4 .\nCh\u00e1mase vida media dun radiois\u00f3topo \u00f3 tempo medio de vida dun \u00e1tomo radioactivo antes de desintegrarse. \u00c9 igual \u00e1 inversa da constante de desintegraci\u00f3n radioactiva (formula_5).\nExemplos:\nVelocidade de desintegraci\u00f3n.\nA velocidade de desintegraci\u00f3n ou actividade radioactiva m\u00eddese en Bq, no SI. Un Becquerel equivale 1 desintegraci\u00f3n cada segundo. Tam\u00e9n existen outras unidades como o \"Rutherford\", que equivale a 106 desintegraci\u00f3ns cada segundo, ou o \"curio\", que equivale identicamente a 3,7 \u00b7 1010 desintegraci\u00f3ns por segundo (unidade baseada na actividade de 1 g de Radio que \u00e9 pr\u00f3xima a esa cantidade).\nPara o c\u00e1lculo da actividade radioactiva empr\u00e9gase a seguinte expresi\u00f3n matem\u00e1tica:\nformula_6 \nNotaci\u00f3n:\nLei da radiosensibilidade.\nA lei da radiosensibilidade di que os tecidos e \u00f3rganos m\u00e1is sens\u00edbeis \u00e1s radiaci\u00f3ns son os menos diferenciados e os que exhiben alta actividade reprodutiva.\nComo exemplo, temos:\nConsecuencias para a sa\u00fade da exposici\u00f3n \u00e1s radiaci\u00f3ns ionizantes.\nOs efectos da radioactividade sobre a sa\u00fade son complexos. Dependen da dose absorbida polo organismo. Como non todas as radiaci\u00f3ns te\u00f1en a mesma nocividade, multipl\u00edcase cada radiaci\u00f3n absorbida por un coeficiente de ponderaci\u00f3n, para ter en conta as diferenzas, tendo as\u00ed unha referencia de nocividade. A isto ch\u00e1maselle \"dose equivalente\", medida en sieverts, xa que o Becquerel mide mal a perigosidade dun elemento posto que considera como id\u00e9nticos os tres tipos de radiaci\u00f3ns (alfa, beta e gamma). Unha radiaci\u00f3n alfa ou beta \u00e9 relativamente pouco perigosa f\u00f3ra do corpo. En cambio, \u00e9 extremadamente perigosa cando se inhala. Doutra banda, as radiaci\u00f3ns gamma fan sempre dano posto que se neutralizan con dificultade.\nRiscos para a sa\u00fade.\nO risco para a sa\u00fade non s\u00f3 depende da intensidade da radiaci\u00f3n e a duraci\u00f3n da exposici\u00f3n, sen\u00f3n tam\u00e9n do tipo de tecido afectado e da s\u00faa capacidade de absorci\u00f3n; por exemplo, os \u00f3rganos reprodutores son 20 veces m\u00e1is sensibles que a pel.\nDose acept\u00e1bel de irradiaci\u00f3n.\nPolo xeral consid\u00e9rase que o medio ambiente natural (afastado de calquera fonte radioactiva) \u00e9 inofensivo: emite unha radiaci\u00f3n inferior a 0,00012 mSv/h ou 0,012 mrem/h.\nSe se ten que po\u00f1er un limiar m\u00ednimo de inocuidade, a dose v\u00f3lvese perigosa a curto prazo a partir dos 0,002 mSv/h ou 0,2 mrem/h a\u00ednda que, como no caso das radiograf\u00edas, todo depende do tempo durante o cal se exp\u00f3n \u00e1 persoa \u00e1s radiaci\u00f3ns. As palabras chave son: 'Tempo, Blindaje, Distancia'. As\u00ed, por exemplo, algu\u00e9n pode estar baixo unha radiaci\u00f3n cunha dose de 50 mSv/h sen arriscar a s\u00faa vida se non est\u00e1 m\u00e1is de 5 s exposto \u00e1 fonte, posto que a dose total recibida \u00e9 moi d\u00e9bil.\nAm\u00f3sanse a continuaci\u00f3n as doses actualmente toleradas nos diferentes sectores dunha central nuclear:\nDose m\u00e1xima permitida.\nA dose acumulada dunha fonte radioactiva artificial \u00e9 perigosa a partir de 500 mSv ou 50 rem, onde se comezan a notar os primeiros s\u00edntomas de alteraci\u00f3n sangu\u00ednea. En 1992 a dose m\u00e1xima permitida para unha persoa que traballase baixo radiaci\u00f3ns ionizantes fix\u00e1base en 15 mSv sobre os 12 \u00faltimos meses en Europa (CERN e Inglaterra) e en 50 mSv sobre os 12 \u00faltimos meses nos Estados Unidos. Desde agosto de 2003 a dose m\u00e1xima permitida pasou a 20 mSv sobre os 12 \u00faltimos meses.\nRecordemos de paso que nun esc\u00e1ner m\u00e9dico recibimos aproximadamente 150 mSv en media xornada. As\u00ed, estariamos nunha zona vermella nunha central nuclear. Por iso mesmo, para evitar todo s\u00edntoma de alteraci\u00f3n sangu\u00ednea, \u00e9 mellor limitarse a un m\u00e1ximo de tres exames deste tipo por ano.\nTr\u00e1tase dunha dose acumulada, unha exposici\u00f3n continua \u00e1s radiaci\u00f3ns ionizantes durante un ano que ten en conta certos factores de ponderaci\u00f3n. Ata 1992 os valores variaban dun factor 4 entre Europa e Estados Unidos. Hoxe estas doses est\u00e1n estandarizadas e son periodicamente revisadas."}
{"id": "47439", "revid": "85894", "url": "https://gl.wikipedia.org/wiki?curid=47439", "title": "Angkor Wat", "text": "Angkor Wat (en lingua khmer ou \u00c2ngk\u00f4r V\u00f4tt, traducido como \"Cidade templo\" ou \"Cidade de templos\") \u00e9 un templo khmer, situado no sitio arqueol\u00f3xico de Angkor, en Camboxa, preto da cidade de Siem Reap. Tr\u00e1tase do templo m\u00e1is grande e mellor conservado dos que integran o complexo de Angkor. Est\u00e1 considerado como a maior estrutura relixiosa xamais constru\u00edda, e un dos tesouros arqueol\u00f3xicos m\u00e1is importantes do mundo. Consonte o Libro Guinness dos R\u00e9cords \u00e9 o meirande sitio relixioso do mundo. \u00c9 o lugar do pa\u00eds m\u00e1is visitado polos turistas anualmente, cuns 800\u00a0000 visitantes por ano. Foi fundado orixinalmente como templo hind\u00fa para o Imperio Khmer, mais gradualmente transformado nun templo budista cara ao final do s\u00e9culo XII.\nSituado a 5,5\u00a0km ao norte da actual Siem Reap, na provincia hom\u00f3nima de Camboxa, Angkor Wat forma parte do complexo de templos constru\u00eddos na zona de Angkor, a antiga capital do Imperio Khmer durante a s\u00faa \u00e9poca de esplendor, entre os s\u00e9culos IX e XV. Angkor abrangue unha extensi\u00f3n en torno a 200\u00a0km\u00b2, a\u00ednda que recentes investigaci\u00f3n falan dunha posible extensi\u00f3n de 3\u00a0000\u00a0km\u00b2 e unha poboaci\u00f3n de ata medio mill\u00f3n de habitantes. O templo ten a forma dun rect\u00e1ngulo, cunha lonxitude aproximada de 1,5\u00a0km de oeste a leste e 1,3\u00a0km de norte a sur. No interior do foso que circunda completamente o muro perimetral de 3,6\u00a0km hai tres galer\u00edas rectangulares, constru\u00eddas unha sobre outra. No centro do templo lev\u00e1ntanse cinco torres. Angkor Wat cont\u00e9n d\u00faas principais caracter\u00edsticas da arquitectura camboxana: o \"templo outeiro\" que se ergue no interior dun foxo e que simboliza o \"Meru\" (a monta\u00f1a dos deuses na relixi\u00f3n hind\u00fa, de feito o templo est\u00e1 consagrado a Vishnu), e os sucesivos \"templos de galer\u00eda\".\nDende a s\u00faa construci\u00f3n a principios do s\u00e9culo XII e ata o traslado da sede real ao pr\u00f3ximo Bayon, a finais do mesmo s\u00e9culo, Angkor Wat foi o centro pol\u00edtico e relixioso do imperio. O recinto \u2014entre cuxos muros calculouse que viv\u00edan 20\u00a0000 persoas\u2014, cumpr\u00eda as funci\u00f3ns de templo principal, e albergaba ademais o palacio real. Outras hip\u00f3teses apuntan a que tam\u00e9n serviu de mausoleo, un lugar onde o rei poder\u00eda ser venerado despois da morte, xa que a entrada principal est\u00e1 situada no oeste, como nos templos funerarios hind\u00fas.\nO templo consta de tres recintos rectangulares conc\u00e9ntricos de altura crecente, rodeados por un lago perimetral de 3,6\u00a0km de lonxitude e dunha anchura de 200 m. No recinto interior \u00e9rguense cinco torres en forma de loto, acadando a torre central unha altura de 42 m sobre o santuario, e 65 m sobre o nivel do chan.\nAngkor Wat converteuse nun s\u00edmbolo de Camboxa, ata o punto de figurar na bandeira do pa\u00eds. O 14 de decembro de 1992 foi declarado pola Unesco \"Patrimonio da Humanidade\".\nNome.\nO nome moderno, Angkor Wat, significa \u00abCidade do templo\u00bb ou \u00abCidade de templos\u00bb en lingua khmer. A palabra \"Angkor\" v\u00e9n do camboxano \"\u1793\u1782\u179a\" \"Nokor\", e esta \u00e1 s\u00faa vez da voz s\u00e1nscrita \"Nagara\" (\u0928\u0917\u0930), que significa \u00abcapital\u00bb. Por outra banda, a palabra \"Wat\" \u00e9 de orixe khmer e trad\u00facese como \u00abtemplo\u00bb ou \u00abterra de templos\u00bb, derivada da palabra pali \"vatta\" (\u0935\u0924\u094d\u0924). O nome de Angkor Wat \u00e9 en todo caso posterior \u00e1 s\u00faa creaci\u00f3n, pois orixinalmente recibiu o nome de \"Preah Pisnulok\" (Vara Vishnuloka en s\u00e1nscrito); nome p\u00f3stumo do seu fundador Suryavarman II.\nHistoria.\nAngkor Wat \u00e9 o m\u00e1ximo expo\u00f1ente da arquitectura do Imperio Khmer, cuxos primeiros templos se remontan ao s\u00e9culo VI. O xigantesco \"monte-templo\" foi feito constru\u00edr polo monarca Suryavarman II, quen reinou dende o ano 1113 ata o 1150. Suryavarman II alcanzou o poder logo de asasinar o daquela rei Dharanindravarman, saltando sobre el mentres o monarca paseaba no seu elefante, polo que alg\u00fans historiadores opinan que as colosais dimensi\u00f3ns deste templo est\u00e1n motivadas en parte polo desexo de contrarrestar a aparente ilexitimidade do seu reinado.\nSegundo conta a lenda, o rei quixo situar o templo nun lugar do agrado dos deuses, polo cal soltou un boi na chaira e decidiu constru\u00edr o templo no lugar onde se deitase. Sexa certa a lenda ou non, Suryavarman II estableceu o templo xunto \u00e1 antiga cidade de \"Yashodharapura\" (que en s\u00e1nscrito significa \u00abcidade sagrada\u00bb), situada a escasos quil\u00f3metros da actual cidade de Siem Reap, e ao igual que os seus predecesores, dispuxo o palacio dentro do recinto amurallado do complexo. Os traballos no templo interromp\u00e9ronse \u00e1 morte do rei e non foron continuados, polo que a construci\u00f3n do complexo durou unicamente 37 anos.\nEn 1177 Angkor foi saqueada polos cham, un pobo localizado no actual Vietnam e inimigo tradicional dos khmer. Poucos anos despois, coa chegada do rei Jayavarman VII expulsouse os invasores e ampli\u00e1ronse as fronteiras do imperio. Este importante rei, cuxo reinado se estendeu desde o 1181 ata o 1220, abandonou o hindu\u00edsmo e converteuse ao budismo da rama Mah\u0101y\u0101na, establecendo a nova capital no pr\u00f3ximo Angkor Thom, con Bayon como novo templo.\nA finais do s\u00e9culo XIII, o rei Jayavarman VIII retornou \u00e1s crenzas hindu\u00edstas, destru\u00edndo parte do legado de Jayavarman VII e mellorando alg\u00fans templos hindu\u00edstas, inclu\u00eddo Angkor Wat. A Jayavarman VIII sucedeulle Srindravarman en 1295: este novo rei, que nos anos anteriores fora ordenado monxe budista en Sri Lanka, cambiou novamente a relixi\u00f3n do imperio cara ao budismo, a\u00ednda que adoptando esta vez as crenzas da rama Therav\u0101da. Entre os s\u00e9culos XIV e XV, o Imperio Khmer viu chegar dende Sri Lanka os primeiros monxes budistas Theravadas, que transformar\u00edan os templos para a nova relixi\u00f3n. Foi nese tempo cando o templo de Angkor Wat se remodelou para adaptarse ao culto budista Therav\u0101da, feitos que sucederon pouco antes do abandono final de Angkor.\nA pesar da decadencia do imperio e o abandono dos templos durante os s\u00e9culos seguintes, os monxes budistas permaneceron en Angkor Wat ata que os franceses o redescubriron. Nas galer\u00edas do \"Preah Poan\" \u2014unha galer\u00eda cruciforme que serve de entrada ao terceiro recinto do templo\u2014 encontr\u00e1ronse estatuas de Buda de madeira, pedra e metal. Algunhas destas esculturas est\u00e1n datadas entre os s\u00e9culos XVI e XVIII, o que confirma que o templo de Angkor, ao contrario que outros da zona, nunca foi abandonado. Tam\u00e9n a aparici\u00f3n de inscrici\u00f3ns en linguas como a birmana ou a xaponesa permiten inferir a repercusi\u00f3n que tivo o templo fora das fronteiras camboxanas.\nNon se co\u00f1ecen con certeza as raz\u00f3ns polas que Angkor foi abandonada: unha das m\u00e1is probables foi a decadencia do Imperio Khmer, principalmente a causa das incursi\u00f3ns mongois (1283) e siamesas (entre 1369 e 1431), que evidenciaron a excesiva proximidade da capital respecto aos invasores, polo que os gobernantes puideron determinar a busca dun sitio m\u00e1is seguro ao sur do lago Tonl\u00e9 Sap, nas zonas pr\u00f3ximas \u00e1s actuais cidades de Nom Pen e Udong. Ademais, a proximidade destas novas localizaci\u00f3ns ao delta e ao Mar da China Meridional dot\u00e1baos dunha mellor situaci\u00f3n estrat\u00e9xica para o comercio e o intercambio mar\u00edtimo, tan importante nunha rexi\u00f3n onde o transporte por terra practicamente se interromp\u00eda na \u00e9poca de choivas. Argum\u00e9ntase tam\u00e9n a posibilidade de epidemias ou fames (motivadas quizais pola pequena Idade do xeo experimentada na Idade Media), que obrigaran \u00e1 monarqu\u00eda a mover o seu trono cara ao sur. En calquera caso, Angkor foi abandonada no ano 1432, e a nova capital estableceuse en Lovek, cerca da actual Phnom Penh.\nNon obstante, Angkor foi novamente habitada na segunda metade do s\u00e9culo XVI: no ano 1550, o rei Ang Chan (1516\u20131566) trasladouse a Angkor Thom, a\u00ednda que mantivo a capital en Lovek, e uns anos despois, en 1576, o rei Satha trasladou de novo a corte a Angkor. Como consecuencia diso realiz\u00e1ronse diversas tarefas de restauraci\u00f3n en Angkor Wat, das que queda constancia nunha inscrici\u00f3n do ano 1577. Non obstante, esta nova ocupaci\u00f3n de Angkor durou pouco, pois en 1594 os siameses conquistaron o feble imperio camboxano, e Angkor foi abandonada definitivamente.\nDescubrimento en occidente.\nLogo do seu abandono a finais do s\u00e9culo XVI, Angkor foi sepultada pola selva, coa \u00fanica excepci\u00f3n do templo de Angkor Wat, que permaneceu habitado por monxes budistas.\nA\u00ednda persiste a lenda de que Angkor Wat caeu no esquecemento ata que foi redescuberto a finais do s\u00e9culo XIX polo naturalista franc\u00e9s Henri Mouhot, quen se topou co templo accidentalmente mentres cazaba bolboretas. Esta historia \u00e9 un mito, pois Mouhot non foi o primeiro occidental en visitar o templo, e este nunca foi completamente abandonado, permanecendo na memoria colectiva do pobo khmer e mesmo transcendendo as fronteiras do seu imperio. A primeira visita documentada dun occidental a Angkor Wat tivo lugar no ano 1586, e foi realizada polo frade capuchino portugu\u00e9s Ant\u00f3nio da Madalena. As impresi\u00f3ns do frade foron recollidas por un funcionario e historiador portugu\u00e9s chamado Diogo do Couto, quen as deixar\u00eda por escrito:\nTras esta visita, outros pioneiros europeos, especialmente espa\u00f1ois e portugueses, continuaron a visitar as ru\u00ednas, a\u00ednda que sen obter demasiada repercusi\u00f3n p\u00fablica. Tam\u00e9n hai constancia dunha carta de 1668 na que un frade franc\u00e9s de nome Chevreul menciona o lugar. O templo tam\u00e9n recibiu visitas de oriente: o mapa m\u00e1is antigo de Angkor Wat est\u00e1 datado entre 1623 e 1636, e \u00e9 obra dun peregrino xapon\u00e9s de nome Kenryo Shimano.\nEn 1857, o misioneiro franc\u00e9s Charles Emile Bouillevaux foi o primeiro en deixar constancia \u00abmoderna\u00bb da visita dun occidental a Angkor Wat, ao publicar no seu libro \"Voyage dans l'Indo-Chine 1848\u20131856\", unha breve recensi\u00f3n sobre a visita realizada ao templo no ano 1850. Mais non foi sen\u00f3n ata uns anos despois, en 1860, cando un compatriota seu, o naturalista e explorador Henri Mouhot, conseguiu por fin atraer a atenci\u00f3n popular cara a Angkor. Logo dunha viaxe financiada pola \"Royal Geographical Society\" e a \"Zoological Society of London\", os debuxos e a apaixonada descrici\u00f3n do templo rexistrados nos cadernos de viaxe deste naturalista foron publicados postumamente en Par\u00eds en 1868, co nome de \"Voyage dans les royaumes de Siam, de Cambodge et de Laos\" (Viaxe aos reinos de Siam, Camboxa e Laos). Nas s\u00faas observaci\u00f3ns, o franc\u00e9s exaltaba a beleza e magnificencia do templo:\nNo ano 1863, entre a visita de Mouhot e a publicaci\u00f3n dos seus cadernos de viaxe, Camboxa converteuse en protectorado franc\u00e9s, e varios grupos de exploradores chegaron a Angkor: un dos primeiros foi o fot\u00f3grafo escoc\u00e9s John Thomson, que traballou tam\u00e9n para a \"Royal Geographical Society\", e que despois de ler as cr\u00f3nicas de Mouhot decidiu visitar Angkor. En 1866 realizou unha serie de cincuenta fotograf\u00edas, especialmente de Angkor Wat, que se publicaron un ano despois. Estas fotos, xunto co libro de Mouhot, lanzaron definitivamente \u00e1 fama o templo de Angkor Wat, mentres o n\u00famero de viaxeiros e exploradores que chegaban a Angkor seguiu en aumento.\nRestauraci\u00f3n.\nEn 1898 fundouse a \"\u00c9cole Fran\u00e7aise d'Extr\u00eame-Orient\" co prop\u00f3sito de estudar o patrimonio art\u00edstico da Indochina baixo dominio franc\u00e9s. En 1907 Siam (actual Tailandia) cedeu varios territorios a Camboxa, entre os que se encontra a zona de Angkor. A ra\u00edz deste feito a conservaci\u00f3n dos monumentos pasou a ser responsabilidade da \"\u00c9cole\", que tan s\u00f3 un ano despois iniciou os labores de conservaci\u00f3n. A tarefa foille encomendada a un militar e administrativo franc\u00e9s chamado Jean Commaille, quen entre 1908 e 1910 decidiu concentrar os esforzos en Angkor Wat. Logo do asasinato de Commaille en 1916, sucedeulle no posto o arquitecto Henri Marchal, xa un verdadeiro t\u00e9cnico, que levou a Angkor o m\u00e9todo da anastilose, aprendido dos neerlandeses durante unha viaxe a Xava nos anos 30. Marchal foi sucedido por Maurice Glaize en 1937 e por outros m\u00e1is tarde, ata que os traballos de restauraci\u00f3n da \"\u00c9cole\" foron interrompidos nos anos 70 pola devastadora revoluci\u00f3n dos Khmer vermellos.\nEn 1993, un ano despois da declaraci\u00f3n de Angkor como \"Patrimonio da humanidade\", e a ra\u00edz dunha conferencia intergobernamental en Toquio, estableceuse un Comit\u00e9 de Coordinaci\u00f3n Internacional para restaurar e preservar o patrimonio de Angkor, presidido por xaponeses e franceses. Paralelamente, o goberno camboxano creou a \"APSARA\" (Autoridade para a xesti\u00f3n e protecci\u00f3n de Angkor e a rexi\u00f3n de Siem Reap) co obxectivo de obter o status permanente de \"Patrimonio da humanidade\" por parte da UNESCO; un status que se conseguiu no ano 1995.\nDiversos equipos de varios pa\u00edses te\u00f1en participado, ou participan a\u00ednda, nos labores de restauraci\u00f3n no templo: un equipo alem\u00e1n encargouse de restaurar os relevos de apsaras; un equipo italiano encargouse do lago, e varios equipos xaponeses te\u00f1en realizado distintas intervenci\u00f3ns, destacando as restauraci\u00f3ns da esquina norte do muro oeste (iniciada en 1995) e da biblioteca norte.\nDo mesmo xeito que noutros templos de Angkor, a maior\u00eda dos labores de restauraci\u00f3n l\u00e9vanse a cabo mediante o m\u00e9todo da \u00abreintegraci\u00f3n\u00bb ou anastilose; un proceso de reconstruci\u00f3n consistente en recolocar as pezas orixinais derru\u00eddas, ou nalg\u00fans casos mesmo en elaborar de novo as pezas faltantes \u2014sempre e cando exista informaci\u00f3n suficiente para facelo fielmente\u2014. Outra t\u00e9cnica empregada consiste en desmontar peza por peza o monumento para proceder \u00e1 s\u00faa limpeza e/ou a s\u00faa consolidaci\u00f3n, para posteriormente restitu\u00edlo ao seu estado orixinal.\nMais os labores de restauraci\u00f3n non sempre foron os m\u00e1is axeitados: entre 1986 e 1992 o Servizo Arqueol\u00f3xico da India mantivo un proxecto para retirar toda a vexetaci\u00f3n, musgo e liques achados nas pedras. Nesta limpeza o equipo indio empregou alg\u00fans produtos qu\u00edmicos dani\u00f1os a medio prazo para a pedra, o que lles valeu cr\u00edticas de varios arque\u00f3logos occidentais. Nos anos seguintes, o equipo alem\u00e1n encargado das apsar\u00e1s encontrou mostras desta deterioraci\u00f3n nalg\u00fans dos baixorrelevos.\nRecentemente alertouse sobre a presenza dunha bacteria que poder\u00eda estar acelerando a degradaci\u00f3n da superficie das pedras, e cuxa proliferaci\u00f3n poder\u00eda deberse \u00e1 ausencia duns min\u00fasculos liques eliminados durante os labores de limpeza e restauraci\u00f3n. Estas pel\u00edculas microbianas foron encontradas amais de en Angkor Wat en Preah Khan, en Bayon, e noutros templos de Angkor. A deshidrataci\u00f3n e a resistencia \u00e1 radiaci\u00f3n das cianobacterias filamentosas poden producir \u00e1cidos org\u00e1nicos que degradan a pedra. Un fungo filamentoso negro foi encontrado en mostras internas e externas de Preah Khan, mentres que a alga \"Trentepohlia\" foi encontrada s\u00f3 en mostras tomadas na pedra rosada exterior de Preah Khan.\nTampouco as primeiras intervenci\u00f3ns francesas no templo estiveron exentas de cr\u00edticas: varias das actuaci\u00f3ns m\u00e1is antigas, efectuadas sobre monumentos cuxa integridade estrutural estaba ameazada, resolv\u00e9ronse de xeito apresurado e sen os medios axeitados. Como resultado, hoxe en d\u00eda poden verse piares reforzados con abrazadeiras met\u00e1licas oxidadas, emplastos de formig\u00f3n reenchendo ou mesmo rodeando piares danados, ou barras de aceiro embutidas na pedra; unhas intervenci\u00f3ns procedentes da \u00e9poca de Henri Marchal, e xeralmente desculpadas como un \u00abmal menor\u00bb. Non obstante, unha das intervenci\u00f3ns francesas m\u00e1is criticadas foi a reconstruci\u00f3n dun antigo artesoado de madeira empregando formig\u00f3n en lugar do material orixinal, unha obra realizada na galer\u00eda sur do templo en tempos m\u00e1is recentes. Ao parecer, o teito de madeira orixinal desapareceu na d\u00e9cada de 1970, empregado polas guerrillas dos Khmer vermellos para facer lume. Non foron estes os \u00fanicos danos contempor\u00e1neos que sufriu o templo: tam\u00e9n un proxectil perdido estadounidense destru\u00edu accidentalmente un dos pavill\u00f3ns. Non obstante, os maiores danos proceden da pillaxe e o contrabando de antig\u00fcidades que padeceu o templo nas \u00faltimas d\u00e9cadas, especialmente durante a d\u00e9cada de 1990. Afortunadamente, a concienciaci\u00f3n popular e a crecente vixilancia, tanto por parte gobernamental como pola UNESCO, parecen estar mellorando ostensiblemente a situaci\u00f3n.\nArquitectura.\nDende un punto de vista estil\u00edstico, o templo est\u00e1 encadrado dentro do chamado \u00abestilo angkoriano\u00bb, que \u00e9 a etapa art\u00edstica m\u00e1is madura e refinada na evoluci\u00f3n da arquitectura khmer, as\u00ed como a \u00faltima de influencia hindu\u00edsta.\nOs templos khmeres non se concib\u00edan como lugares para a reuni\u00f3n dos fieis, sen\u00f3n que serv\u00edan de morada para os deuses, polo que tan s\u00f3 a elite relixiosa e pol\u00edtica do pa\u00eds ti\u00f1a acceso aos recintos centrais. Angkor Wat presenta amais a particularidade de ser un templo cuxa finalidade \u00faltima era a de servir de tumba para o rei. Esta formulaci\u00f3n dos templos khmeres provoca que as s\u00faas zonas m\u00e1is sagradas carezan de grandes entradas ou espazos cerimoniais, e que pola contra se centre a atenci\u00f3n na percepci\u00f3n exterior do templo. Tanto os socalcos como as torres de Angkor Wat est\u00e1n dese\u00f1adas para ser percibidas harmoniosamente dende o exterior, e as s\u00faas alturas e modulaci\u00f3n te\u00f1en en conta os efectos da perspectiva. Nos \"prasat\" empr\u00e9ganse estratexias como a de reducir paulatinamente a altura dos sucesivos socalcos ou o tama\u00f1o dos detalles na torre a medida que a construci\u00f3n se eleva: isto produce no observador a sensaci\u00f3n de encontrarse ante unha construci\u00f3n m\u00e1is alta do que realmente \u00e9. Tam\u00e9n a relaci\u00f3n entre a distancia e a altura das torres de Angkor Wat est\u00e1 calculada para presentar unha escenificaci\u00f3n homox\u00e9nea dende a entrada do templo, sen que os elementos m\u00e1is pr\u00f3ximos cheguen a ocultar os m\u00e1is afastados.\nAngkor Wat materializa o esquema \u00abcl\u00e1sico\u00bb do templo-monte khmer da etapa angkoriana, consistente nun \"prasat\" (templo piramidal) central, rodeado de varios patios conc\u00e9ntricos de altura descendente e forma cuadrangular (pois o cadrado simbolizaba a perfecci\u00f3n), e rematados nas s\u00faas esquinas con novos templos menores. Completan o conxunto d\u00faas bibliotecas exentas en simetr\u00eda co eixo central, sendo todo iso finalmente circunvalado por un novo muro e un lago. Esta configuraci\u00f3n recrea un microcosmos do universo hind\u00fa: o seu gran lago perimetral evoca os oc\u00e9anos, mentres que os distintos recintos conc\u00e9ntricos simbolizan as distintas alturas do monte Meru. Os \"prasats\" ou torres piramidais simulan os picos das monta\u00f1as, sendo o \"prasat\" central o propio monte Meru, e os demais as monta\u00f1as que o circundan. O propio percorrido, coas s\u00faas sucesivas subidas a trav\u00e9s de empinad\u00edsimas escaleiras, representa a ascensi\u00f3n ao monte.\nA construci\u00f3n, de 1\u00a0500 \u00d7 1\u00a0300 m de lado, ocupa unha extensi\u00f3n rectangular de aproximadamente 200 hect\u00e1reas, inclu\u00edndo un lago perimetral de 190 m de ancho. O complexo pode dividirse en d\u00faas zonas diferenciadas: o gran recinto exterior delimitado polo muro perimetral, e a plataforma central sobre a que se elevan o conxunto de tres recintos conc\u00e9ntricos, e que constit\u00faen o \u00abtemplo\u00bb en si.\nCaracter\u00edsticas.\nRecinto exterior.\nO recinto exterior, rodeado polo lago, ten unhas dimensi\u00f3ns de 1\u00a0025 \u00d7 800 m, ocupando 82 hect\u00e1reas. O per\u00edmetro do lago, que ten unha lonxitude total de 5,5\u00a0km, est\u00e1 feito con varias ringleiras de pedra postas en bancada. D\u00faas pasarelas de 12 m de ancho e adornadas cunha balaustrada coa t\u00edpica forma de \"Naga\" (serpe m\u00edtica con aspecto de cobra e 5 ou 7 cabezas), cruzan o lago ao leste e ao oeste, permitindo a entrada e a sa\u00edda ao templo.\nO recinto est\u00e1 pechado por un muro de laterita de 5 m de altura sobre o que se asenta un p\u00f3rtico de 235 m de lonxitude que pos\u00fae un corredor con columnas na s\u00faa parte exterior. No p\u00f3rtico destacan tres torres marcando senllas entradas: a principal consiste nunha \"gopura\" ou pavill\u00f3n de entrada, precedida por un pequeno soportal, flanqueada por d\u00faas entradas menores, habilitadas ao parecer para permitir o paso dos elefantes e as carruaxes.\nQuizais por ser un templo funerario para o rei, ou quizais por estar adicado ao deus Vishnu (asociado ao cuadrante oeste do universo), Angkor Wat, ao contrario que o resto de templos, ori\u00e9ntase cara ao oeste. Por este motivo, a direcci\u00f3n das historias narradas nos relevos do templo han de lerse no sentido contrario \u00e1s agullas do reloxo.\nDende a entrada oeste ata os tres recintos conc\u00e9ntricos do templo central desenv\u00f3lvese un cami\u00f1o elevado de 10 m de ancho e 352 m de lonxitude, tam\u00e9n flanqueado con \"nagas\". Cada 50 m a balaustrada interr\u00f3mpese con d\u00faas escaleiras sim\u00e9tricas que permiten descender o metro e medio que separa o cami\u00f1o do chan. No amplo terreo deste primeiro recinto situ\u00e1base o palacio real e alox\u00e1base a poboaci\u00f3n permanente do templo, mais debido ao perecedoiro das estruturas nas que habitaban, hoxe en d\u00eda case non quedan vestixios, \u00e1 parte dos edificios de pedra exentos que cumpr\u00edan a funci\u00f3n de bibliotecas, situados tam\u00e9n de xeito sim\u00e9trico ao cami\u00f1o central. Os dous grandes lagos rectangulares de aproximadamente 50 m de anchura que aparecen ao final deste percorrido central foron constru\u00eddos con data posterior ao templo orixinal. Actualmente o terreo alberga amais un pequeno asentamento de monxes budistas e outro pequeno poboado no lado oposto do templo, todos eles de construci\u00f3n moito m\u00e1is recente e sen interese arquitect\u00f3nico.\nO cami\u00f1o desemboca nun socalco de planta cruciforme con dous niveis, e este \u00e1 s\u00faa vez conduce \u00e1 gran plataforma de 258 \u00d7 332 m sobre a que se asenta o templo central.\nTemplo central.\nO n\u00facleo de Angkor Wat, ou o templo principal, denom\u00ednase \"Bakan\". Este templo sufriu unha transformaci\u00f3n a finais do s\u00e9culo XVI para acomodarse aos requisitos das estupas budistas. O templo ap\u00f3iase sobre unha gran plataforma, e est\u00e1 dividido en tres recintos de altura crecente, delimitados por corredores columnados e con pavill\u00f3ns nos extremos: o terceiro recinto, ou recinto exterior, carece de torres, e os seus relevos est\u00e1n adicados ao rei construtor do templo, Suryavarman II. Os recintos segundo e terceiro si pos\u00faen torres sobre os seus pavill\u00f3ns. O recinto segundo carece de baixorrelevos, mentres que os relevos do primeiro est\u00e1n adicados ao deus Vishnu.\nA\u00ednda que os recintos son conc\u00e9ntricos, non son totalmente sim\u00e9tricos: entrando polo leste existe m\u00e1is espazo entre o segundo e o terceiro recinto (o m\u00e1is exterior). Neste lado abr\u00edronse tres entradas en lugar da \u00fanica entrada practicada no resto de orientaci\u00f3ns. Tres galer\u00edas comunican o terceiro recinto co segundo, continuando cada unha das tres entradas do lado leste. Unha galer\u00eda conecta perpendicularmente as tres galer\u00edas polo seu punto medio, creando unha estrutura cruciforme denominada \"Preah Poan\". Entre as galer\u00edas de Preah Poan aparecen catro foxos que orixinalmente estaban inundados e que eran empregados con fins rituais. Nos s\u00e9culos posteriores, esta zona do templo adquiriu especial relevancia, ao servir como lugar de almacenamento para multitude de estatuas de Buda, recibindo o nome de \u00abgaler\u00eda dos mil budas\u00bb. A gran maior\u00eda destas estatuas foron saqueadas, ou retiradas por motivos de seguridade a principios da d\u00e9cada de 1970. Ao norte e sur do Preah Poan aparecen d\u00faas novas bibliotecas exentas.\nAcc\u00e9dese ao segundo recinto subindo unhas empinadas escaleiras, que segundo a iconograf\u00eda hind\u00fa simbolizan o ascenso \u00e1 monta\u00f1a dos deuses. No segundo recinto, de 115 \u00d7 100 m, tam\u00e9n aparecen d\u00faas novas bibliotecas m\u00e1is pequenas. Este segundo recinto ou nivel xa non era accesible para o pobo, polo que a s\u00faa arquitectura cambia: os muros exteriores son cegos, e a galer\u00eda s\u00f3 se abre ao interior mediante fiestras atravesadas por columnas de complexo relevo. Dentro do segundo recinto aparece a plataforma do recinto central, elevada entre 11 e 13 metros segundo as distintas fontes, e \u00e1 que se accede mediante empinad\u00edsimas escaleiras con pendentes en torno aos 70\u00b0, salvo no lado oeste, seguindo a direcci\u00f3n principal, onde a pendente \u00e9 de 50\u00b0.\nO primeiro recinto, accesible s\u00f3 para o rei e o sumo sacerdote, \u00e9 un cadrado de 60 metros de lado que cont\u00e9n, dispostos en quincuncio, os cinco \"prasat\" ou templos piramidais que representan os picos do monte Meru. Os cinco templetes est\u00e1n conectados entre si mediante novos corredores que xeran catro patios, similares aos do \"Preah Poan\". O \"prasat\" central \u00e9 maior que os demais, e na s\u00faa base alberga un amplo nicho de 4,6 m de lado onde se aloxaba unha estatua de Vishnu. O nicho dispu\u00f1a orixinalmente de aperturas aos catro puntos cardinais, mais logo da reconversi\u00f3n ao culto budista, trasladouse a estatua e ceg\u00e1ronse as portas para esculpir nelas imaxes de Buda.\nEn 1908 abriuse unha das catro entradas do \"prasat\" central, e en 1934 descubriuse un foxo de 25 m de profundidade baixo o lugar onde deb\u00eda ter descansado a estatua de Vishnu. O foxo gardaba unicamente d\u00faas follas de ouro e catro m\u00e1is pequenas xunto con dous zafiros brancos, polo que se cre que o tesouro foi saqueado con anterioridade.\nDecoraci\u00f3n.\nA maior parte das paredes do templo est\u00e1n decoradas con frisos en baixorrelevos de gran tama\u00f1o e moi boa factura.\nOs baixorrelevos do recinto exterior, que adornan o corredor columnado perim\u00e9trico (ou quizais, mellor dito, para cuxo visionamento se habilitou o corredor perim\u00e9trico), te\u00f1en dous metros de altura e ocupan unha extensi\u00f3n total de m\u00e1is de 1\u00a0000 m\u00b2. A parte nord\u00e9s do recinto exterior quedou sen esculpir \u00e1 morte de Suryavarman II, sendo finalizada no s\u00e9culo XVI con baixorrelevos de inferior calidade art\u00edstica. Coa excepci\u00f3n do muro sur, adicado ao rei, os relevos narran historias dos libros \u00e9picos hind\u00fas Ramayana e Mahabharata, e polo menos dende o s\u00e9culo XVI estiveron policromados, e mesmo puideron recibir alg\u00fan tipo de verniz protector. Actualmente s\u00f3 se aprecian restos parciais de cor en zonas puntuais: co\u00f1\u00e9cese a existencia de canto menos tres colores: vermella, negra e dourada.\nEntre os motivos esculpidos destaca a abundancia de figuras femininas: algunhas fontes falan de \"devatas\", ou deusas femininas hind\u00fas, das que se contabilizan 1\u00a0500 en todo o templo, e outras de \"apsaras\" ou bailarinas celestiais, contabiliz\u00e1ndose unhas 2\u00a0000.\nPracticamente toda a superficie do templo est\u00e1 ornamentada: nas zonas onde non aparecen baixorrelevos esc\u00falpense formas e adornos arquitect\u00f3nicos e xeom\u00e9tricos de gran complexidade, e do mesmo xeito que sucedeu noutros lugares do mundo, a talladura en pedra importou parte do seu repertorio formal dos materiais tradicionais: \u00e9 com\u00fan observar como nos tellados das galer\u00edas a pedra se esculpe imitando tellas cer\u00e1micas, e tam\u00e9n as portas e fiestras de pedra imitaban as formas xeradas polos seus equivalentes en madeira. No repertorio formal do templo aparecen tam\u00e9n motivos florais, limitados a decorar esquinas.\nBaixorrelevos exteriores.\nOs baixorrelevos do recinto exterior div\u00eddense en oito enormes escenas principais (d\u00faas escenas por muro) e varias escenas menores, situadas nos pavill\u00f3ns das esquinas. Recorridas dende a entrada principal e en sentido antihorario, as escenas principais denom\u00ednanse:\nConstruci\u00f3n.\nA\u00ednda que o muro exterior foi constru\u00eddo con laterita, e algunhas fontes falan tam\u00e9n de usos espor\u00e1dicos de limonita, o templo est\u00e1 edificado case na s\u00faa totalidade en arenito. Os bloques, que chegaban a pesar catro toneladas, eran transportados por canles dende unha canteira situada a 40\u00a0km ao nordeste do templo. Calc\u00falase que o volume de pedra empregado (5 mill\u00f3ns de toneladas) \u00e9 equivalente ao empregado para a construci\u00f3n da pir\u00e1mide de Quefr\u00e9n, en Giza, o que tivo que requirir milleiros de traballadores. Un enxe\u00f1eiro contempor\u00e1neo estimou que a construci\u00f3n de Angkor Wat na actualidade requirir\u00eda 300 anos, mentres que o templo real foi constru\u00eddo en menos de 40.\nAs pezas de arenito eran coidadosamente labradas para encaixar perfectamente, xa que na maior parte da construci\u00f3n non se empregou ning\u00fan tipo de argamasa, empreg\u00e1ndose en ocasi\u00f3ns mesmo sistemas de agargalado do tipo caixa e espiga para mellorar a cohesi\u00f3n entre as pezas. Nos puntos onde se fixo uso de pastas de uni\u00f3n puideron terse empregado resinas. Os khmeres co\u00f1ec\u00edan as argamasas, que confeccionaban cunha mestura de cal, azucre de palma, e zume de lianas; unha t\u00e9cnica herdada de s\u00e9culos anteriores, cando empregaban ladrillos para constru\u00edr os seus templos. Non obstante as argamasas caeron en desuso a partir do s\u00e9culo X, e apenas se empregaron en Angkor Wat.\nEmpregouse laterita nos cimentos, plataformas e nos muros exteriores de cerramento. Estas pedras cort\u00e1banse en tama\u00f1os que oscilaban entre os 30 \u00d7 40 \u00d7 60\u00a0cm e os 40 \u00d7 50 \u00d7 80\u00a0cm, se ben encontr\u00e1ronse pezas de ata 2 m de lonxitude. Posto que o acabado da laterita \u00e9 excesivamente basto, os ocos practicados nos muros deste material remat\u00e1banse con arenito. Moitos arque\u00f3logos est\u00e1n convencidos de que os paramentos de laterita que hoxe est\u00e1n ao descuberto deberon estar guarnecidos con estuco, e probablemente tam\u00e9n pintados.\nTam\u00e9n se documentou o emprego de madeira nalg\u00fans teitos do templo, as\u00ed como tellas cer\u00e1micas e de chumbo.\nComo norma habitual, os baixorrelevos que decoran as paredes do templo non se engad\u00edan con posterioridade, sen\u00f3n que se esculp\u00edan \"in situ\" directamente sobre a rocha do templo, como testemu\u00f1a o templo inacabado de Ta Keo, onde se aprecia a volumetr\u00eda xa rematada das torres, a\u00ednda que nunca chegaron a ser esculpidas.\nA morfolox\u00eda dos templos khmeres est\u00e1 indubidablemente condicionada polo seu desco\u00f1ecemento da t\u00e9cnica do arco. Como consecuencia desta desvantaxe, o khmeres non puideron constru\u00edr espazos interiores suficientemente amplos, e a s\u00faa arquitectura componse de espazos exteriores e galer\u00edas. Tanto as b\u00f3vedas como as c\u00fapulas, con forma de flor de loto, constru\u00edanse mediante o sistema de falsa b\u00f3veda, aproximando lixeiramente, usando chanzos, as sucesivas ringleiras dos muros, ata conseguir un falso arco, mais con doelas horizontais. As galer\u00edas m\u00e1is estreitas, debido ao seu reducido tama\u00f1o, non precisaban de contrafortes. Debido tam\u00e9n \u00e1 s\u00faa pequena dimensi\u00f3n, nestes corredores era habitual esculpir as pedras con forma curva para conseguir o efecto de b\u00f3veda. Non ocorr\u00eda as\u00ed nas galer\u00edas m\u00e1is grandes, que deixaban as pezas con forma prism\u00e1tica. Estas galer\u00edas de maior dimensi\u00f3n evitaban o emprego de contrafortes dispo\u00f1endo corredores paralelos m\u00e1is baixos, teitados cunha media b\u00f3veda que consegu\u00eda un efecto similar aos sistemas de arcobotantes e contrafortes das igrexas p\u00e9treas occidentais. No caso das c\u00fapulas, moi verticais, \u00e9 o propio peso das mesmas o que consegue evitar o emprego de contrafortes, ao verticalizar a suma de tensi\u00f3ns directamente cara ao chan.\nSegundo investigaci\u00f3ns modernas, o gran lago perim\u00e9trico cumpr\u00eda tam\u00e9n unha funci\u00f3n estrutural: o clima monz\u00f3nico da zona, cunha marcada \u00e9poca de choivas e unha \u00e9poca seca, xeraba grandes movementos no solo, que a medida que avanzaba a estaci\u00f3n seca \u00eda contra\u00e9ndose pola perda de auga. Estes movementos anuais terminaban por arruinar os alicerces dos templos, provocando afundimentos e colapsos nas estruturas. A presenza dun gran lago, que nunca chega a secar na estaci\u00f3n seca, permite que o solo do templo permaneza estable durante todo o ano, evitando as\u00ed os problemas coa cimentaci\u00f3n.\nTurismo.\nDespois da relativa normalizaci\u00f3n da situaci\u00f3n pol\u00edtica de Camboxa na d\u00e9cada de 1990, Angkor e o seu templo principal, Angkor Wat, convert\u00e9ronse nun importante destino tur\u00edstico: En 1993 recibiu tan s\u00f3 7\u00a0650 visitantes, mentres que en 2004 aproximadamente 561\u00a0000 turistas estranxeiros visitaron a provincia de Siem Reap, aproximadamente o 50% de todos os turistas que visitaron Camboxa. Ao ano seguinte chegaron 677\u00a0000, cerca dun mill\u00f3n de turistas en 2008, e m\u00e1is de dous mill\u00f3ns en 2012 e 2013. O sitio est\u00e1 xestionado polo grupo privado Sokimex dende 1990, que o alugou ao Goberno Camboxano. O turismo tam\u00e9n proporcionou alg\u00fans fondos adicionais para o seu mantemento: a partir do ano 2000 aproximadamente o 28% dos ingresos da venda de entradas foi destinado para este fin, se ben a maior parte dos traballos realizados l\u00e9vase a cabo por equipos patrocinados por gobernos estranxeiros e non polas autoridades camboxanas.\nSe ben a afluencia de turistas ten causado relativamente poucos danos, con excepci\u00f3n dalgunhas pintadas, para evitar o desgaste producido pola masiva afluencia de turistas, e tam\u00e9n con obxecto de previr o vandalismo, a comezos do s\u00e9culo XXI comezouse a protexer e a acondicionar algunhas zonas do templo especialmente delicadas con cordas e escaleiras de madeira para protexer os baixorrelevos e algunhas plantas. Entre as iniciativas que permiten diminu\u00edr a presi\u00f3n de visitantes no templo estanse a barallar opci\u00f3ns como establecer distintos percorridos alternativos, ou iluminar o templo con luz artificial para poder prolongar o horario de visita despois da posta do sol.\nA causa do incremento na afluencia de turistas a Angkor Wat durante as \u00faltimas d\u00e9cadas, a UNESCO e o seu Comit\u00e9 Internacional para a Defensa e o Desenvolvemento do Lugar Hist\u00f3rico de Angkor (ICC), xunto con representantes do Goberno Real e do APSARA, organizaron seminarios para debater o concepto de \u00abturismo cultural\u00bb. Co obxectivo de evitar o turismo comercial masivo, os seminarios fixeron \u00e9nfase na importancia de prover os visitantes de aloxamento e servizos de alta calidade para que o goberno camboxano se puidese beneficiar economicamente, sen deixar de lado a presenza da cultura do pa\u00eds. En 2001, todo isto deu como resultado o concepto da \"Cidade Tur\u00edstica de Angkor\", que haber\u00eda de ser desenvolvida seguindo as caracter\u00edsticas da arquitectura tradicional khmer, deber\u00eda contar con instalaci\u00f3ns de ocio e tur\u00edsticas, as\u00ed como hoteis de luxo nos que se puidesen aloxar grandes cantidades de turistas.\nNo Foro de Turismo ASEAN de 2012, chegouse a un acordo para declarar Borobudur e Angkor Wat como lugares irmandados, e as s\u00faas respectivas provincias como provincias irm\u00e1s. D\u00faas aeroli\u00f1as indonesias est\u00e1n a considerar inaugurar un voo directo dende Yogyakarta (Indonesia) a Siem Reap.\nA\u00ednda que o 28% dos ingresos por turismo reverten en labores de conservaci\u00f3n e restauraci\u00f3n, a\u00ednda a maior parte dos traballos de mantemento son financiados con fondos estranxeiros.\nAngkor Wat no cine.\nO templo de Angkor Wat tam\u00e9n ten servido de escenario para varios filmes, o primeiro deles foi o filme dirixido por Richard Brooks e protagonizado por Peter O'Toole \"Lord Jim\", estreado en 1965. Entre os filmes e series posteriores rodados en Angkor Wat destacan: \"\" (2001), \"In the mood for love\" (2000), o franc\u00e9s \"Deux fr\u00e8res\" (2004), ou a serie coreana \"Iris 2\" (2013)."}
{"id": "47440", "revid": "98629", "url": "https://gl.wikipedia.org/wiki?curid=47440", "title": "Monte Meru (mitolox\u00eda)", "text": "O monte Meru \u00e9 unha monta\u00f1a m\u00edtica considerada como o eixe do mundo nas mitolox\u00edas persa e sobre todo hind\u00fa. Ter\u00eda unha altura de 80.000 leguas (450.000\u00a0km) e estar\u00eda situado no centro da Terra, en Jambudvipa, un dos continentes dos mitos indios. C\u00f3idase como a morada dos deuses ou deva. Por encima enc\u00f3ntranse os ceos, por debaixo os infernos, e en todo o seu arredor est\u00e9ndese o mundo vis\u00edbel. En torno ao monte Meru xira o sol.\nO monte Meru vir\u00eda a corresponder, talvez, a unha monta\u00f1a sita sobre a beira occidental do lago Manasarovar, que se chama hoxe monte Kailash (mais o seu nome en s\u00e1nscrito \u00e9 \"Meru\" ou \"Sumeru\").\nCertas lendas relatan que o monte Meru e Vayu, o deus do vento, eran bos amigos. Por\u00e9n, o sabio N\u00e2rada achegouse a Vayu, incit\u00e1ndoo a humillar \u00e1 monta\u00f1a. Vayu soprou con toda a forza durante un ano, mais Meru non se lle someteu. Ao cabo dun ano, Meru descansou do seus esforzos por uns instantes. Vayu aproveitou e aumentou a forza do seu sopro. Ent\u00f3n a cima da monta\u00f1a desprendeuse e caeu no mar, onde formou unha illa, a actual Sri Lanka, antiga Ceil\u00e1n.\nA arquitectura dos templos hind\u00fas simboliza esta monta\u00f1a sacra (os andares do templo son sempre de n\u00famero impar: 3, 5, 7\u2026). Un exemplo caracter\u00edstico \u00e9 Angkor Wat."}
{"id": "47441", "revid": "624", "url": "https://gl.wikipedia.org/wiki?curid=47441", "title": "Linguas indo-europeas", "text": ""}
{"id": "47442", "revid": "23204", "url": "https://gl.wikipedia.org/wiki?curid=47442", "title": "Vishnu", "text": "Vishnu ouVisn\u00fa, en s\u00e1nskrito Vi\u1e63\u1e47u - tam\u00e9n denominado Hari, \u00e9 un deus hind\u00fa, asociado \u00e1 conservaci\u00f3n e \u00e1 protecci\u00f3n. \u00c9 o segundo deus da \"trimurti\" (\"tres formas\", \u00e1s veces traducido inexactamente como \"trindade\" hind\u00fa), con Brahma e Shiva. \u00c9 unha divindade de vida-morte-resurrecci\u00f3n.\nCaracter\u00edsticas.\nA \"trimurti\" representa o ciclo vital : \nVishnu \u00e9 representado a mi\u00fado sentado ou repousando sobre un loto. A s\u00faa esposa \u00e9 Lakshmi, a deusa da riqueza e da boa fortuna, a s\u00faa montura Garuda, a aguia. Vishnu, con axuda dos rishis, negociou a tregua entre Vritra e Indra.\nA Terra, Bh\u016bmi ou Bh\u00fb Devi, \u00e9 tam\u00e9n, \u00e1s veces, considerada como s\u00faa esposa. Vishnu salvouna, de feito, das augas so a forma do seu avatar Var\u00e2ha. Os seus lazos matrimoniais ligan o deus coa realeza, a Terra (Bh\u016bmi) e a fortuna (Lakshmi), sendo os dous principios unidos ao rei. En efecto, un dos termos para designar o rei en s\u00e1nscrito \u00e9 \"bh\u016bpati\", que pode significar \"amo\" ou \"esposo\" da Terra, sendo o termo \"pati\" ambivalente. A mitra, da que est\u00e1 toucado, confirma esta funci\u00f3n real e demostra que no hindu\u00edsmo posv\u00e9dico, mesmo se Indra pos\u00fae sempre o t\u00edtulo de rei dos deuses, \u00e9 Vishnu de feito quen opera con esa funci\u00f3n. Esta preeminencia est\u00e1, por outra banda, confirmada por numerosos mitos, nos que Vishnu ou un dos seus avatares humilla a Indra. Como especialmente acontece no episodio de Krishna levantando o monte Govardhana."}
{"id": "47446", "revid": "7596", "url": "https://gl.wikipedia.org/wiki?curid=47446", "title": "Claude Debussy", "text": "Claude-Achille Debussy, nado o 22 de agosto de 1862 en Saint-Germain-en-Laye e morto en Par\u00eds o 25 de marzo de 1918, foi un compositor franc\u00e9s. Debussy est\u00e1 considerado como un dos compositores m\u00e1is importantes do s\u00e9culo XX. Recibiu en vida o alcume \u00abClaude de Francia\u00bb, en referencia ao seu papel de defensor dunha corrente musical dun certo ton nacionalista, e en alusion ao feito de que nacera no mesmo lugar ca Lu\u00eds XIV de Francia.\nSen deixar de admirar a Wagner, rompeu co romanticismo do s\u00e9culo anterior e consid\u00e9rase un dos membros do movemento impresionista musical, a\u00ednda que sempre rexeitou as clasificaci\u00f3ns e afirmou a s\u00faa liberdade total \u00e1 hora de compor m\u00fasica.\nTraxectoria.\nNacemento e contexto familiar.\nNaceu en Saint-Germain-en-Laye, no oeste de Par\u00eds, o 22 de agosto de 1862. Era o m\u00e1is vello dos cinco fillos de Manuel e Victorine Debussy. En 1865, despois da quebra da tenda familiar de porcelanas, a familia establ\u00e9cese en Par\u00eds. O pai quer\u00eda que se dedicase \u00e1 mari\u00f1a, pero a inclinaci\u00f3n pola m\u00fasica de Claude comezou pronto. Seguiu un curso de iniciaci\u00f3n antes de comezar a recibir clases da se\u00f1ora Maut\u00e9 de Fleurville, alumna de Chopin e sogra de Verlaine. As clases pagoullas unha t\u00eda s\u00faa, a se\u00f1ora Rostand, que viv\u00eda en Cannes, onde os irm\u00e1ns Debussy pasaban longas tempadas.\nOs anos da aprendizaxe.\n\u00d3s dez anos, Debussy foi admitido no conservatorio nacional de Par\u00eds en 1872, onde estudou durante os once anos seguintes e onde tivo por condisc\u00edpulos a Paul Dukas e Maurice Emmanuel. Era un alumno pouco disciplinado e so\u00f1ador que bateu moitas veces coa incomprensi\u00f3n dos profesores. Debussy nunca tivo boas lembranzas dos seus anos de aprendizaxe. Desta \u00e9poca data unha an\u00e9cdota segundo a que Giraud, un dos seus mestres, lle ter\u00eda dito: \"Non digo que o que vostede fai non sexa fermoso, o que digo \u00e9 que \u00e9 teoricamente absurdo\", \u00f3 que Debussy lle ter\u00eda respondido: \"Non existen teor\u00edas. Non ten m\u00e1is que escoitar. A \u00fanica lei \u00e9 o pracer\". Massenet, que foi tam\u00e9n o seu profesor no conservatorio, preguntado polo Debussy alumno respondeu: \"Ah! Ese! Ese \u00e9 un enigma...\". Durante a adolescencia, foi pianista acompa\u00f1ante de Marguerite Pelouze-Wilson, amante do presidente da Rep\u00fablica, o que lle deu acceso \u00e1 boa sociedade francesa. Foi presentado \u00e1 baronesa rusa Nadezhda Von Meck, a famosa e rica vi\u00fava que foi a mecenas de Tchaikovski. Esta accolleu Debussy na s\u00faas residencias de Alema\u00f1a e de Rusia. O compositor converteuse no seu pianista titular, o que lle permitiu viaxar por Europa e Rusia nos ver\u00e1ns durante tres anos. De volta a Par\u00eds en 1880, Debussy retomou os estudos de composici\u00f3n e co\u00f1eceu \u00f3 compositor Erik Satie, probablemente no cabaret do \"Chat noir\", onde o futuro autor das Gymnopedias causaba sensaci\u00f3n. Debussy f\u00edxose amigo intimo da familia Vasnier, en particular da se\u00f1ora Vasnier, Blanche-Ad\u00e9la\u00efde, coa que se di que tivo unha relaci\u00f3n amorosa e \u00e1 que dedicou as s\u00faas obras de xuventude.\nEstad\u00eda en Roma.\nEn 1884, conseguiu un primeiro premio no conservatorio coa cantata \"O fillo pr\u00f3digo\" (L'enfant prodigue) e recibiu a recompensa establecida dunha bolsa de tres anos na Vila M\u00e9dici de Roma, para a que marcha en xaneiro de 1885. Debussy descubriu na Cidade Eterna a m\u00fasica de Palestrina e os encantos de Italia, mais permaneceu indiferente \u00e1 \u00f3pera italiana. Co\u00f1eceu moitos m\u00fasicos importantes coma Verdi e Liszt. A estancia italiana non o inspirou particularmente e non compuxo m\u00e1is que catro pezas. A oda sinf\u00f3nica \"Zuleima\" (baseada nun poema de Heinrich Heine, a peza orquestal \"Primavera\" (Printemps) e a cantata \"A damisela escollida\" (La Damoiselle \u00e9lue) (1887-1888) foron xulgadas, en particular \"Zuleima\", como \"estra\u00f1as, incomprensibles e imposibles de interpretar\" polos membros do conservatorio de Par\u00eds. A cuarta obra, unha \"Fantas\u00eda para piano e orquestra\" influ\u00edda por C\u00e9sar Franck, foi axi\u00f1a rexeitada polo propio compositor.\nVolta a Francia.\nDespois de dous anos en Roma, Debussy fixo oficial a s\u00faa renuncia \u00e1 bolsa do conservatorio e volveu a Francia, instal\u00e1ndose no barrio de Saint-Lazare. Empezou unha relaci\u00f3n con Gabrielle Dupont, \u00e1 que chamaba \"Gabriela dos ollos verdes\" que \u00eda durar 10 anos. Contra 1887, Debussy comezou a frecuentar os famosos \"martes literarios\" de Mallarm\u00e9. En 1888, viaxou a Bayreuth para asistir \u00e1 representaci\u00f3n de varias \u00f3peras de Richard Wagner, pero foi sobre todo a Exposici\u00f3n universal de Par\u00eds en 1889 grazas \u00e1 que descubriu ritmos e sonoridades ex\u00f3ticas, especificamente as do gamel\u00e1n usado na m\u00fasica de Xava o que marcar\u00eda profundamente as s\u00faas composici\u00f3ns futuras: gama, \"colores\" sonoros e rupturas r\u00edtmicas.\nA dif\u00edcil aceptaci\u00f3n.\nCoa \"Suite Bergamasque\" para piano obtivo o seu primeiro grande \u00e9xito. Seguiuna o poema sinf\u00f3nico \"Preludio \u00e1 sesta dun fauno\" (Le Pr\u00e9lude \u00e0 l'apr\u00e8s-midi d'un faune) baseada nun famoso poema de Mallarm\u00e9. A estrea en decembro de 1894 foi mal interpretada pola orquestra e mal recibida pola maior parte dos cr\u00edticos. Tivo, por\u00e9n, moito \u00e9xito en toda Europa. A continuaci\u00f3n comezou o traballo na \u00fanica opera que completou \"Pell\u00e9as e M\u00e9lisande\", con libreto do poeta simbolista belga Maeterlinck). A s\u00faa reputaci\u00f3n medrara dabondo como para facilitar unha grande estrea na Opera c\u00f3mica de Par\u00eds en 1902. O \u00e9xito da \u00f3pera permitiulle non ter que preocuparse por problemas econ\u00f3micos durante un tempo. A posta en escena non estivo libre de problemas. Maeterlinck cedera o libreto coa condici\u00f3n de que o papel principal da obra fora interpretado pola s\u00faa amante Georgette Leblanc, pero finalmente foi a soprano americano-escocesa Mary Garden quen representou o papel de Melisandre. Maeterlinck reaccionou violentamente e dise que provocou a Debussy para que se batera con el en duelo. Nunha entrevista antes da estrea, Maeterlinck desentendeuse da obra e desexoulle o fracaso. A isto seguiron intentos de sabotaxe, a distribuci\u00f3n de panfletos contra a obra e mesmo a aparici\u00f3n dun libreto titulado \"P\u00e9deraste e M\u00e9disante\" (Pederasta e Maldecidor). O \u00e9xito da obra estableceu a fama de Debussy a nivel internacional, e a opera foi estreada, entre outras cidades, en Londres e Nova York.\nOs \u00faltimos anos.\nEn 1899 o compositor separouse de Gabrielle Dupont e casou con Rosalie Texier, unha costureira. Catro anos despois iniciou unha relaci\u00f3n sentimental con Emma Bardac, muller dun banqueiro, e antiga amante de Gabriel Faur\u00e9. A ruptura con Rosalie provocou o intento de suicidio desta. O suceso causou moito esc\u00e1ndalo e provocou duras cr\u00edticas ao compositor, mesmo as dos amigos m\u00e1is \u00edntimos. Debussy, por\u00e9n, obtivo o divorcio e casou con Emma en 1908. Tiveron unha filla, Claude-Emma Debussy, a quen dedicou a suite para piano \"Children's corner\" (\"O recanto dos nenos\"), composta entre 1906 e 1908. (A filla naceu o 30 de outubro de 1905 e morreu de difteria o 14 de xullo de 1919)\nPara asegurarse a solvencia econ\u00f3mica Debussy diversificou desde comezos do s\u00e9culo XX as s\u00faas actividades. Publicou numerosos traballos de cr\u00edtica musical co pseud\u00f3nimo de Monsieur Croche, e colaborou co core\u00f3grafo ruso Vaslav Nizhinski na creaci\u00f3n dos ballets \"Pr\u00e9lude \u00e0 l'apr\u00e8s-midi d'un faune\" e \"Jeux\" (\"Xogos\"), que non tiveron moito \u00e9xito. Neses anos co\u00f1eceu ao daquela xove compositor ruso Igor Stravinskii.\nEn 1910, diagnostic\u00e1ronlle un cancro. Coa sa\u00fade moi deteriorada e dores dif\u00edciles de soportar comeza a sa\u00edr moi pouco da s\u00faa residencia e acaba os seus derradeiros traballos. Morreu o 25 de marzo de 1918 sen ver a fin da primeira guerra mundial. Foi enterrado no cemiterio parisiense de P\u00e8re-Lachaise, e posteriormente os seus restos trasladados o cemiterio de Passy.\nCaracter\u00edsticas da obra.\nDebussy marcou unha ruptura coa forma cl\u00e1sica m\u00e1is radical a\u00ednda que a dos compositores rom\u00e1nticos. As s\u00faas obras m\u00e1is persoais, caracter\u00edzanse por unha composici\u00f3n mel\u00f3dica inspirada libremente nas m\u00fasicas orientais (uso da gama pentat\u00f3nica). Os temas son difusos, os descubrimentos harm\u00f3nicos ousados, os matices delicados e os ritmos sut\u00eds.\nAs s\u00faas composici\u00f3ns son sobre todo sensoriais, procuran facer sentir ao que escoita sensaci\u00f3ns particulares traducindo en m\u00fasica imaxes e impresi\u00f3ns precisas. Os t\u00edtulos evocadores de moitas pezas son un bo exemplo: \"Pasos na neve\", (Des pas sur la neige), \"A rapaza cos cabelos de li\u00f1o\" (La fille aux cheveux de lin), \"Reflexo na auga\" (Reflet dans l'eau) etc. Por iso, a\u00ednda que \u00e9 dif\u00edcil de asociar a unha corrente determinada, clasif\u00edcase en xeral como \"impresionista\", etiqueta que el nunca reivindicou e mesmo rexeitou. Moitos music\u00f3logos consideran decisiva a s\u00faa influencia no desenvolvemento da m\u00fasica cinematogr\u00e1fica, fen\u00f3meno que segue a manifestarse en anos recentes."}
{"id": "47447", "revid": "98629", "url": "https://gl.wikipedia.org/wiki?curid=47447", "title": "Metafon\u00eda", "text": "A metafon\u00eda \u00e9 un fen\u00f3meno fon\u00e9tico e fonol\u00f3xico que consiste na alteraci\u00f3n do timbre dunha vogal t\u00f3nica por influencia das vogais pr\u00f3ximas. Este \u00e9 un fen\u00f3meno propio do galego-portugu\u00e9s tam\u00e9n presente noutras linguas romances como o Italiano e en zonas do astur-leon\u00e9s. A metafon\u00eda propia do galego e do portugu\u00e9s \u00e9 a apertura da vogal t\u00f3nica media por causa de vogal final aberta ou o feche de vogal media por vogal final fechada ou semipechada.\nCaracter\u00edsticas.\nO fen\u00f3meno ch\u00e1mase tam\u00e9n \"metafon\u00eda nominal\" porque en galego e portugu\u00e9s non afecta a formas verbais sen\u00f3n s\u00f3 a nomes (substantivos e adxectivos). O caso m\u00e1is com\u00fan de metafon\u00eda \u00e9 cando o -o final fixo que as d\u00faas vogais t\u00f3nicas /\u03b5/ /\u0254/, abertas etimoloxicamente, pasasen a pechadas /e/ /o/ nunha parte do territorio galego.\nA evoluci\u00f3n do lat\u00edn, ser\u00eda:\nAs palabras afectadas pola metafon\u00eda non ocupan \u00e1reas totalmente id\u00e9nticas, sen\u00f3n que var\u00edan segundo a palabra. Pero p\u00f3dese dicir que ocupan sempre a parte occidental de Galicia, expand\u00edndose cara o sector central e sendo o oriental o que m\u00e1is se resiste.\nNo caso de /'m\u03b5do/ as \u00fanicas zonas sen metafon\u00eda son as do galego m\u00e1is oriental e tam\u00e9n o galego exterior. Hai un claro dominio de /'medo/ no resto do territorio galego.\nNon pasa o mesmo en \"ollo\", que se pronuncia sen metafon\u00eda /'\u0254\u03bbo/ na totalidade da provincia de Ourense, no galego exterior, en Lugo (a\u00ednda que nalg\u00fans sitios hai algo de metafon\u00eda coma no Ortegal), e tam\u00e9n concellos fronteirizos entre Pontevedra e Ourense. Manuel Ferreiro refire que nalg\u00fans caso a metafon\u00eda serve para diferenciar significados como entre ollo da cara e ollo dun obxecto. A metafon\u00eda provocada por -a final \u00e9 moito menos com\u00fan en Galiza.\nNos dialectos portugueses centro-meridionais o sistema \u00e9 lixeiramente diferente, pois al\u00ed diferenciase entre o singular con metafon\u00eda e o plural sen ela. Williams di que isto se debe a que o -s final fixo m\u00e1is lenta a evoluci\u00f3n da pronuncia do o post\u00f3nico a -u e polo tanto detivo a metafon\u00eda.\nA metafon\u00eda en xeral non est\u00e1 condenada no est\u00e1ndar, sen\u00f3n que permite unha dobre posibilidade de pronunciaci\u00f3n, con metafon\u00eda ou sen ela. Por\u00e9n, no caso de \"medo\", coma as zonas afectadas pola metafon\u00eda ocupan unha maior\u00eda abafadora pref\u00edrese a pronuncia do e pechado. \nA metafon\u00eda na escrita non ten repercusi\u00f3n algunha, polo que non se pode analizar a s\u00faa aceptaci\u00f3n na literatura. Tampouco \u00e9 visible a s\u00faa aprobaci\u00f3n/rexeitamento ou identificaci\u00f3n con distintos sectores da sociedade ou zonas de Galiza.\nA metafon\u00eda ch\u00e1mase tradicionalmente en castel\u00e1n e franc\u00e9s \"inflexi\u00f3n\". Alg\u00fans autores influenciados por ese uso chaman inflexi\u00f3n ao proceso aqu\u00ed descrito e metafon\u00eda \u00e1 alteraci\u00f3n do timbre por causa do i semivogal."}
{"id": "47450", "revid": "98629", "url": "https://gl.wikipedia.org/wiki?curid=47450", "title": "Kazuyo Sejima", "text": "Kazuyo Sejima (\u59b9\u5cf6 \u548c\u4e16, \u305b\u3058\u307e \u304b\u305a\u3088), nada na Prefectura de Ibaraki en 1956, \u00e9 unha arquitecta xaponesa. En 1995 fundou canda a Ryue Nishizawa a firma de arquitectura SANAA (Sejima + Nishizawa e Asociados). Ademais de SANAA, Sejima e Nishizawa levan a cabo estudos independentes centrados, na s\u00faa meirande parte, en proxectos locais pequenos. No 2010, xunto ao seu compa\u00f1eiro, Ryue Nishizawa, foi galardoada co Premio Pritzker.\nTraxectoria.\nGraduada en Arquitectura no 1981 pola Universidade de Mulleres do Xap\u00f3n, comeza a colaborar na firma Toyo &amp; Associates nese mesmo ano. Seis anos despois, no 1987, empeza a s\u00faa carreira en solitario co Estudo que leva o seu nome, \"Kazuyo Sejima &amp; Associates\". Ser\u00e1 no 1992 cando a nomeen \"nova arquitecta\" do ano no Xap\u00f3n. Dende o 2000 foi profesora invitada en varias escolas como a Escola de Dese\u00f1o da Universidade de Harward, da Escola Polit\u00e9cnica Federal de Lausana (Su\u00edza e da Universidade de Princeton (EE. UU.. Dende o 2001 \u00e9 profesora da Universidade de Keio, Toquio."}
{"id": "47452", "revid": "23204", "url": "https://gl.wikipedia.org/wiki?curid=47452", "title": "Prefectura de Ibaraki", "text": "A prefectura de Ibaraki (\u8328\u57ce\u770c, \u3044\u3070\u3089\u304d\u3051\u3093, \"Ibaraki-ken\") \u00e9 unha prefectura do Xap\u00f3n e est\u00e1 localizada na rexi\u00f3n de \"Kanto\" na illa de Honshu, Xap\u00f3n. A s\u00faa capital \u00e9 Mito-shi. A prefectura cobre 6.095,69\u00a0km\u00b2 de superficie e hab\u00edtana 2.967.367 persoas.\nA prefectura de Ibaraki fai fronteira coas prefecturas de Fukushima, Tochigi, Saitama e Chiba.\nAntes da Restauraci\u00f3n Meiji co\u00f1ec\u00edase como a provincia de Ghitachi (\u5e38\u9678\u56fd)."}
{"id": "47456", "revid": "23204", "url": "https://gl.wikipedia.org/wiki?curid=47456", "title": "Condado de Uppsala", "text": "O Condado de Uppsala, ou \"Uppsala l\u00e4n\" \u00e9 un condado sueco que se atopa no leste de Suecia. O condado fai fronteira cos condados de S\u00f6dermanland, V\u00e4stmanland, G\u00e4vleborg, e co Mar B\u00e1ltico."}
{"id": "47457", "revid": "23204", "url": "https://gl.wikipedia.org/wiki?curid=47457", "title": "Condado de V\u00e4rmland", "text": "O Condado de V\u00e4rmland (Sueco: \"V\u00e4rmlands l\u00e4n\") \u00e9 un condado de Suecia situado na fronteira con Noruega. O condado fai fronteira cos condados de Dalarna, \u00d6rebro e V\u00e4stra G\u00f6taland, e cos condados noruegueses de \u00d8stfold, Akershus e Hedmark polo oeste.\nA s\u00faa capital \u00e9 a cidade de Karlstad."}
{"id": "47460", "revid": "1093", "url": "https://gl.wikipedia.org/wiki?curid=47460", "title": "Trazabilidade", "text": ""}
{"id": "47466", "revid": "5863", "url": "https://gl.wikipedia.org/wiki?curid=47466", "title": "Xaceb\u00e1ns, Quintela de Leirado", "text": "Santiago de Xaceb\u00e1ns \u00e9 unha parroquia do concello ourens\u00e1n de Quintela de Leirado, na comarca da Terra de Celanova. No ano 2007 ti\u00f1a 91 habitantes (43 homes e 48 mulleres).\nXeograf\u00eda.\nEst\u00e1 situada a beira do monte de Panagache (1213 m). Dentro do Parque Nacional de Peneda-Ger\u00eas, constit\u00fae un marco incomparable de natureza, fauna e diversidade. Existe unha ruta de sendeirismo que chega ata a vila portuguesa de Castro Laboreiro. Por esta parroquia transcorre o r\u00edo Deva, que nace na serra de Leboreiro e que se une o r\u00edo Mi\u00f1o na Frieira.\nHistoria.\nEn 1893 creouse a parroquia, segreg\u00e1ndose os seus lugares de Leirado.\nPatrimonio.\nNa parroquia at\u00f3pase unha pequena capela de estilo rom\u00e1nico (Santiago de Xaceb\u00e1ns) e mais uns cruceiros de pedra de principios do s\u00e9culo XIX, que van desde a igrexa ata a fonte (antigo lavadoiro).\nExiste tam\u00e9n un forno antigo, onde se coc\u00eda o pan antigamente, hoxe rehabilitado como local social."}
{"id": "47479", "revid": "23204", "url": "https://gl.wikipedia.org/wiki?curid=47479", "title": "Etiquetaxe dos alimentos", "text": "Ent\u00e9ndese por etiqueta calquera marca, r\u00f3tulo ou lenda que se imprime, adhire ou une a un produto ou \u00f3 seu envase, para identifica-la s\u00faa orixe e caracter\u00edsticas.\nEn alimentaci\u00f3n, incl\u00fae calquera menci\u00f3n (sexa texto, marcas, debuxos, fotograf\u00edas, s\u00edmbolos etc.) que acompa\u00f1e ou se refira a un produto alimenticio, xa sexa en forma de etiqueta impresa ou gravada sobre o alimento ou sobre o seu envase, ou en forma de r\u00f3tulo, faixa etc. relacionado con el.\nEn Espa\u00f1a, a etiquetaxe dos produtos alimenticios est\u00e1 regulada polo Regulamento (UE) 1169/2011 do Parlamento Europeo e do Consello de 25 de outubro de 2011, sobre a informaci\u00f3n alimentaria facilitada \u00f3 consumidor (DOUE L 304, de 22.11.2011), que veu substitu\u00edr a normativa nacional vixente ata ent\u00f3n (Real Decreto 1334/1999, polo que se aproba a Norma xeral de etiquetaxe, presentaci\u00f3n e publicidade dos produtos alimenticios). Existen ademais numerosas normas espec\u00edficas, europeas e nacionais, que regulan determinados aspectos da etiquetaxe dos alimentos. \nPrincipios xerais da etiquetaxe.\nO obxectivo \u00faltimo da etiquetaxe dos produtos alimenticios \u00e9 o de garanti-los dereito do consumidor a unha informaci\u00f3n exacta, completa e comprensible. Para conseguilo, a etiqueta deber\u00e1 achegar toda a informaci\u00f3n que precise o consumidor para que este realice a s\u00faa elecci\u00f3n con co\u00f1ecemento de causa.\nAdemais, a etiqueta debe proporcionar datos do fabricante e do produto que permitan que a Administraci\u00f3n poida controla-las industrias alimentarias, os seus procesos e os alimentos que po\u00f1en no mercado, co obxectivo de salvagarda-lo dereito \u00e1 protecci\u00f3n da sa\u00fade dos consumidores.\nA etiquetaxe non poder\u00e1 inducir a erro \u00f3 consumidor sobre a natureza e caracter\u00edsticas do que compra, e non poder\u00e1 facelo nin co texto \u2013co que a etiqueta diga ou omita- nin coas imaxes, forma na que se presenta o alimento, material de envasado ou incluso na presentaci\u00f3n ou publicidade. Especialmente deber\u00e1n evitarse:\nInformaci\u00f3n da etiquetaxe.\nEntendido no seu sentido m\u00e1is amplo, tal como se dixo antes, a etiquetaxe dos produtos alimenticios deber\u00e1 inclu\u00edr obrigatoriamente a seguinte informaci\u00f3n:\nAdemais de todo o anterior, o fabricante poder\u00e1 inclu\u00edr na etiqueta calquera outra informaci\u00f3n adicional escrita, impresa ou gr\u00e1fica, sempre que non estea en contradici\u00f3n coa informaci\u00f3n obrigatoria e coa s\u00faa forma de expresi\u00f3n. \u00c9 o que se denomina Etiquetaxe facultativa, entre a que destaca polo seu interese a informaci\u00f3n de propiedades nutritivas, pero que pode inclu\u00edr receitas, consellos, promoci\u00f3ns, distintos s\u00edmbolos etc.\nPresentaci\u00f3n da informaci\u00f3n obrigatoria.\nEn t\u00f3dolos casos, as indicaci\u00f3ns obrigatorias deben ser facilmente comprensibles para o consumidor medio, para o cal estar\u00e1n inscritas en lugar destacado de forma que sexan facilmente visibles, claramente lexibles e con caracteres indelebles. Estas indicaci\u00f3nes obrigatorias non poder\u00e1n ser disimuladas, tapadas ou separadas de ning\u00fan xeito por outros r\u00f3tulos ou imaxes, como acontece moitas veces no reenvasado realizado no punto de venda \u00f3 adherir unha etiqueta co prezo do produto.\nA lexislaci\u00f3n non establece a forma nin o tama\u00f1o das etiquetas dos alimentos. Tampouco entra no tama\u00f1o dos caracteres con que se escriba a informaci\u00f3n obrigatoria (excepci\u00f3n feita do tama\u00f1o m\u00ednimo dos d\u00edxitos que indican o contido neto). O fabricante e o seu departamento de publicidade gozan de liberdade \u00e1 hora de escoller formatos, cores e tama\u00f1os, o que moitas veces aproveitan para destacar, directa ou subliminalmente, aqueles aspectos que m\u00e1is lle interesan e relegar \u00f3 m\u00ednimo imprescindible os que lles poida prexudicar, como acontece coa indicaci\u00f3n dos aditivos alimentarios que, a\u00ednda sendo legais, provocan normalmente rexeitamento entre os consumidores.\nAs indicaci\u00f3ns obrigatorias da etiquetaxe dos produtos alimenticios que se comercialicen en Espa\u00f1a expresaranse, como m\u00ednimo, en castel\u00e1n. Esta esixencia non se aplica \u00f3s produtos tradicionais elaborados e distribu\u00eddos exclusivamente no \u00e1mbito dunha comunidade aut\u00f3noma con lingua oficial propia.\nA globalizaci\u00f3n no campo dos alimentos leva a que sexa frecuente utilizar diversos idiomas nas etiquetas. Pola contra, a\u00ednda resulta novedoso ver etiquetas escritas en galego, con honrosas excepci\u00f3ns.\nA etiquetaxe no caso dos alimentos envasados.\nCando os produtos alimenticios se presenten envasados, as indicaci\u00f3ns da informaci\u00f3n obrigatoria da etiquetaxe faranse constar impresas no envase ou nunha etiqueta unida \u00f3 mesmo. Se o alimento se vende a colectividades ou establecementos alimentarios que o van transformar antes da entrega \u00f3 consumidor final, esta informaci\u00f3n poder\u00e1 figurar s\u00f3 nos documentos comerciais que acompa\u00f1en \u00f3 produto alimenticio. A\u00ednda as\u00ed, as menci\u00f3ns obrigatorias relativas \u00e1 denominaci\u00f3n de venda, o marcado das datas e a identificaci\u00f3n da empresa figurar\u00e1n tam\u00e9n na embalaxe exterior no que se comercialicen os devantidos produtos.\nCando a etiquetaxe se realice polos titulares do comercio retallista deber\u00e1 recolle-la mesma informaci\u00f3n citada anteriormente, a excepci\u00f3n do n\u00famero de lote. A identificaci\u00f3n da empresa referirase, en todo caso, \u00f3 envasador.\nNa venda a granel ou fraccionada no punto de venda debe conservarse a informaci\u00f3n do fabricante ata a fin da venda, para permitir en todo momento a correcta identificaci\u00f3n do produto. Esta informaci\u00f3n deber\u00e1 estar exposta \u00f3 consumidor para cumprir co principio de proporcionarlle a informaci\u00f3n necesaria para a s\u00faa escolla.\nPara facilitar \u00f3 consumidor a lectura e comprensi\u00f3n dos datos fundamentais da etiqueta, ser\u00e1 obrigatorio que figuren no mesmo campo visual as indicaci\u00f3ns relativas \u00e1:\nNos pequenos envases (aqueles cuxa cara maior te\u00f1a unha superficie inferior a 10 cent\u00edmetros cadrados) s\u00f3 ser\u00e1 obrigatorio indicar no mesmo campo visual a denominaci\u00f3n do produto, a cantidade neta e o marcado de datas. O resto da informaci\u00f3n poder\u00e1 recollerse noutra cara.\nA etiquetaxe no caso de alimentos non envasados.\nA etiquetaxe dos produtos alimenticios que se presenten para a venda \u00f3 consumidor final sen envasar, as\u00ed como os envasados nos puntos de venda, a petici\u00f3n do comprador, deber\u00e1 achega-la seguinte informaci\u00f3n:\nToda esta informaci\u00f3n poder\u00e1 constar escrita en etiquetas adheridas \u00f3 produto ou en carteis colocados no lugar de venda, sobre o produto ou pr\u00f3ximos a el, de forma que quede clara a relaci\u00f3n entre o cartel e o produto \u00f3 que se refira.\nObservaci\u00f3ns.\nA experiencia diaria na lectura da etiquetaxe dos alimentos que adquirimos e consumimos pon en evidencia que a\u00ednda queda moito por facer para conseguir que cumpra todo o establecido na Norma Xeral e nas disposici\u00f3ns espec\u00edficas. Son moi frecuentes a\u00ednda os casos nos que a etiqueta resulta incompleta, dificilmente lexible, confusa ou, simplemente, falta calquera identificaci\u00f3n.\nDebe terse presente que calquera produto non identificado ou mal identificado ha de considerarse como un produto non seguro e, por conseguinte, non apto para o consumo. Ademais do risco sanitario que poida representar, \u00e9 unha fraude \u00f3 dereito \u00e1 informaci\u00f3n que debe esixir todo consumidor.\nFabricantes, distribuidores e inspecci\u00f3n oficial son os responsables de que se cumpra a Norma, pero son os consumidores quen deben exercita-lo seu dereito de comprar un produto cando cumpra as s\u00faas esixencias ou de rexeitalo cando se lle negue a informaci\u00f3n \u00e1 que ten dereito.\nEn 2003, a Federaci\u00f3n Espa\u00f1ola de Sociedades de Nutrici\u00f3n, Alimentaci\u00f3n e Diet\u00e9tica (FESNAD ) instaurou o D\u00eda Nacional da Nutrici\u00f3n, que celebra a finais de maio. O lema da edici\u00f3n de 2010 foi precisamente \"Le as etiquetas dos alimentos. Alimenta a t\u00faa informaci\u00f3n\"."}
{"id": "47482", "revid": "98629", "url": "https://gl.wikipedia.org/wiki?curid=47482", "title": "Hern\u00e1n N\u00fa\u00f1ez", "text": "Hern\u00e1n N\u00fa\u00f1ez de Toledo y Guzm\u00e1n, nado en Valladolid en 1475 e finado en Salamanca en 1553, foi un latinista, helenista, paremi\u00f3logo e humanista espa\u00f1ol, tam\u00e9n co\u00f1ecido como o \"Comendador Griego\", o \"Comendador Hern\u00e1n N\u00fa\u00f1ez\", \"El Pinciano\" ou \"Fredenandus Nunius Pincianus\".\nTraxectoria.\nPatriarca dos helenistas espa\u00f1ois, aos quince anos entrou na Orde de Santiago. En 1490 logrou unha bolsa de estudos no Colexio Espa\u00f1ol de San Clemente de Bolonia. De regreso a Espa\u00f1a en 1498, entrou como preceptor en casa dos Mendoza, en Granada. Antes terminou a s\u00faa glosa do \"Laberinto de Fortuna\" de Juan de Mena, que tivo d\u00faas redacci\u00f3ns, a primeira en Sevilla (1499) e a definitiva, editada por Juan Varela, en Granada (1505), dedicada ao conde de Tendilla e da que houbo m\u00e1is de quince edici\u00f3ns en poucos anos. Estudou en Granada linguas cl\u00e1sicas e sem\u00edticas (hebreo e \u00e1rabe).\nEn 1508 recolleu e glosou en romance un bo n\u00famero de refr\u00e1ns e adaxios, repertorio paremiol\u00f3xico que apareceu publicado por primeira vez en Sevilla, e posteriormente como \"Refranes o proverbios en romance\" (Salamanca, 1555), obra monumental non s\u00f3 pola s\u00faa extensi\u00f3n, xa que recolle non menos de oito mil qui\u00f1entos cincuenta e sete, sen\u00f3n tam\u00e9n por comentalos sucintamente e por inclu\u00edren comparativamente refr\u00e1ns doutras linguas, na maior\u00eda romances: catal\u00e1ns, galegos, portugueses, franceses, italianos, asturianos, latinos e m\u00e1is gregos. Os refr\u00e1ns aparecen por orde alfab\u00e9tica todos xuntos con indicaci\u00f3n da lingua, cando se trata dos refr\u00e1ns non castel\u00e1ns. A obra estaba xa en imprenta cando morreu o seu autor en 1553; faltaba o pr\u00f3logo, que foi redactado polo seu disc\u00edpulo Le\u00f3n de Castro, que non era partidario de escribilo en lingua vulgar. Parece que Juan P\u00e1ez de Castro interveu na confecci\u00f3n do refraneiro, pero a morte de Hern\u00e1n N\u00fa\u00f1ez non permitiu saber con certeza se foi coautor. A obra deixou pegada, foi reimpresa varias veces (con deturpaci\u00f3ns debidas \u00e1 censura dos refr\u00e1ns anticlericais e obscenos e con omisi\u00f3n de refr\u00e1ns estranxeiros); exerceu grande influencia nos paremi\u00f3logos posteriores, como Juan de Mal Lara, Gabriel Meurier, C\u00e9sar Oudin, Gonzalo Correas e Lorenzo Palmireno. Os m\u00e1is abundantes entre os refr\u00e1ns estranxeiros son os portugueses e italianos; para os franceses inspirar\u00edase na obra de Caroli Bovili, \"Proverbiorum Vulgarium Libri Tres\" (1531) e para os italianos, na an\u00f3nima \"Opera quale contiene le Dieci Tavole de proverbi\" (Torino, 1535). Entre as linguas peninsulares, hai 131 galegos, 104 catal\u00e1ns, 53 asturianos, 25 aragoneses, e un vasco. A once d\u00e1selles forma ou orixe declarada grega ou latina.\nEn 1509 traduciu ao castel\u00e1n a \"Historia de Bohemia\" de Enea Silvio Piccolomini. Con finalidade did\u00e1ctica apareceu en 1519 a edici\u00f3n, con texto grego e latino, da ep\u00edstola \"Aos mozos cristi\u00e1ns\" de San Basilio, por el preparada. Reclamouno o Cardeal Gonzalo Xim\u00e9nez de Cisneros como censor da s\u00faa imprenta de Alcal\u00e1 de Henares e al\u00ed traballou na versi\u00f3n latina do texto grego dos \"Setenta\" para a famosa \"Biblia Pol\u00edglota\", sendo nomeado moi logo catedr\u00e1tico de Ret\u00f3rica da Universidade Complutense recentemente fundada. Sucedeu a Demetrio Ducas na c\u00e1tedra de grego da mesma universidade a partir de 1519. Desde ent\u00f3n asinou como \"Hern\u00e1n N\u00fa\u00f1ez\" e \"Comendador Grego\" ou, en lat\u00edn, \"Fredenandus Nunius Pincianus\". Durante a Guerra das Comunidades de Castela p\u00faxose do lado dos comuneiros salv\u00e1ndose milagrosamente da lista de proscrici\u00f3n publicada despois da batalla de Villalar. Pasou tam\u00e9n por dificultades a causa da s\u00faa filiaci\u00f3n ideol\u00f3xica erasmista, de forma que houbo de deixar a Universidade de Alcal\u00e1 e marchar a Salamanca, onde, ao irse Antonio de Nebrija, foi nomeado catedr\u00e1tico de grego en 1523.\nEn 1527 engadiu a Ret\u00f3rica ao ensino do grego e explicou maxistralmente a Plinio o Vello. Destacou polos seus traballos de cr\u00edtica textual sobre pasaxes de Te\u00f3crito e S\u00e9neca, e especialmente polas s\u00faas notas a Pomponio Mela e Plinio o Vello, sobre os cales redactou unhas \"Castigationes in Pomponium Melam\" e unhas \"Observationes in C. Plinii Historiae Naturalis libros\", aparecidas entre 1543 e 1545, declar\u00e1ndose, no pr\u00f3logo das s\u00faas anotaci\u00f3ns a Plinio, debedor dos traballos do humanista veneciano Ermolao Barbaro. Estudou tam\u00e9nlas obras de San Xerome. Ao cumprir os cincuenta anos de idade abandonou o ensino para se dedicar ao estudo.\nEra xa famoso en Europa polas s\u00faas edici\u00f3ns de S\u00e9neca, Plinio e Pomponio Mela; \"vir diligentissimus et accuratissimus\" le llam\u00f3 Rossbach. \"\"Pr\u00edncipe da filosof\u00eda peripat\u00e9tica, a ningu\u00e9n inferior na m\u00e1is rec\u00f3ndita noticia das letras gregas e latinas\", dixo de el Gaspar Scioppio; \"o can dos gram\u00e1ticos, que non perdoou ningu\u00e9n\", chamouno Justo Lipsio. \"Ombre nascido para las letras y el saber\"\", comentou sobre o valisoletano Hernando Alonso de Herrera. Xubilouse en 1548, mais parece que xa xubilado a\u00ednda ensinou hebreo na mesma universidade. Doou os seus libros \u00e1 biblioteca da Universidade de Salamanca.\nHern\u00e1n N\u00fa\u00f1ez e a paremiolox\u00eda galega.\nA colecci\u00f3n de refr\u00e1ns e proverbios do Comendador ten o interese de ser a primeira que aparece de refr\u00e1ns galegos, pois N\u00fa\u00f1ez anotou cada un como tal, constitu\u00edndo un pedaci\u00f1o, pola data, da tradici\u00f3n baixo-medieval de Galiza; mesmo para o portugu\u00e9s \u00e9 a colecci\u00f3n m\u00e1is antiga. Foron de novo publicados a parte por Manuel Murgu\u00eda en 1865, no tomo I da s\u00faa \"Historia de Galicia\", a\u00ednda que usou unha p\u00e9sima reedici\u00f3n feita en 1625. Con todo incluso no orixinal hai deficiencias. En 1955, don Ferm\u00edn Bouza-Brey volveu sobre eles e fixo un pequeno estudo usando exemplares da edici\u00f3n pr\u00edncipe, tentando restaurar os considerados como deturpados e glos\u00e1ndoos; esta selecci\u00f3n cont\u00e9n s\u00f3 118 refr\u00e1ns. Bouza infire, polas citas de lugares citados nos mesmos refr\u00e1ns (Cualedro, Nocedo, Monterrei, Castro Caldelas, Torbeo, A Cigarrosa, Cacabelos), que os informantes galegos de N\u00fa\u00f1ez proced\u00edan basicamente de terras ourens\u00e1ns."}
{"id": "47484", "revid": "5863", "url": "https://gl.wikipedia.org/wiki?curid=47484", "title": "Zoroastro", "text": "Zoroastro (grego \u0396\u03c9\u03c1\u03bf\u03ac\u03c3\u03c4\u03c1\u03b7\u03c2, \"Z\u014droastr\u0113s\") ou Zaratustra (avesta: \"Zara\u03b8u\u0161tra\"), tam\u00e9n denominado Zartosht (Persa \u0632\u0631\u062a\u0634\u062a), foi un antigo profeta iranio, fundador do Zoroastrismo, unha relixi\u00f3n que foi a relixi\u00f3n nacional do Imperio Sas\u00e1nida de Persia; \u00e9 a\u00ednda hoxe practicada predominantemente pola comunidade Parsi da India. S\u00e1bese pouco ou nada del de maneira directa, e as poucas referencias que se co\u00f1ecen est\u00e1n rodeadas de misterio e lenda.\nHistoria.\nAc\u00e9ptase xeralmente que Zoroastro foi unha aut\u00e9ntica figura hist\u00f3rica, mais o per\u00edodo en que de certo viviu non est\u00e1 a\u00ednda claro. Moitos autores aceptan situalo cara -1200, fac\u00e9ndoo candidato a fundador da m\u00e1is antiga relixi\u00f3n baseada nunha escritura revelada, mentres outros o sit\u00faan entre o s\u00e9culo -XVIII e o s\u00e9culo -VI\nSegundo as narraci\u00f3ns que conservaran o recordo desta figura relixiosa e filos\u00f3fica, o xove Zoroastro, fillo do sacerdote Porushaspa, debendo seguir os pasos de seu pai, comezou a celebrar os rituais relixiosos profesados pola s\u00faa tribo, consistentes, por falta dun lugar sagrado, en cantos de loanza e sacrificios ao aire libre. \u00c1 idade de vinte anos, non satisfeito con aquela vida espiritual, retirouse ao deserto a meditar e chegou - en pleno estado de \u00e9xtase - a ter visi\u00f3ns, durante as cales se lle apareceu o \"se\u00f1or da sabedor\u00eda\", Ahura Mazda (\"Ohrmazd\" en pahlev\u00ed), \"pr\u00edncipe do ben\", quen lle ordenou combater contra o \"pr\u00edncipe do mal\", Ahriman.\nO elemento esencial do dualismo de Zaratustra \u00e9 a distinci\u00f3n entre ben e mal, distinci\u00f3n que non s\u00f3 mira o ser humano, sen\u00f3n ao mundo enteiro. Se ao humano se contrap\u00f3n o inhumano, ao esp\u00edrito sabio se contrap\u00f3n o malvado e \u00e1 verdade se contrap\u00f3n a mentira. O mundo \u00e9 entendido como dividido entre pares de antagonistas.\nZaratustra concibe unha \u00fanica divindade omnipotente e creadora, Ahura Mazda; mais non \u00e9 certa a concepci\u00f3n monote\u00edsta que se lle atrib\u00fae, visto que se afirma sobre unha doutrina dual\u00edstica, que contrap\u00f3n os dous esp\u00edritos do ben e do mal, desde o inicio do mundo e en ant\u00edtese perenne entre eles, influ\u00edndo o obrar humano.\nO nosa fonte de co\u00f1ecemento sobre Zoroastro v\u00e9n do \"Avesta\"."}
{"id": "47485", "revid": "89787", "url": "https://gl.wikipedia.org/wiki?curid=47485", "title": "Rodaballo", "text": "O rodaballo (\"Psetta maxima\" ou \"Scophthalmus maximus\" (Linn\u00e9, 1758) ) \u00e9 un peixe mari\u00f1o da familia dos pleuronectiformes que vive en augas pouco profundas e raramente por debaixo dos 150 m, repousando sobre fondos areosos ou de cunchas.\nR\u00edos Panisse recolle de Corominas a orixe do nome a partir dunha forma celta *ROTOBALLIOS, \"o do corpo redondo\" (de ROTA 'roda' + BALLOS 'membro').\n\u00d3s rodaballos pequenos denom\u00ednaselles en Cedeira rodos, nome que, segundo R\u00edos Panisse, ser\u00eda unha forma regresiva de \"rodaballo\".\nDescrici\u00f3n.\n\u00c9 plano, romboide case circular e a s\u00faa pel, sen escamas, presenta numerosos tub\u00e9rculos c\u00f3nicos na parte superior do corpo. Como t\u00f3dolos peluronectiformes, ten un lado pigmentado ou superior (neste caso, o esquerdo) e outro non pigmentado, cego, que repousa no fondo. A s\u00faa cor, gris pardo veteado, cambia en funci\u00f3n da cor do seu contorno (mimetismo). A aleta dorsal \u00e9 continua e nace entre a boca e os ollos; a anal tam\u00e9n \u00e9 longa e continua. A li\u00f1a lateral, pouco apreciable, c\u00farvase sobre a aleta pectoral. Alcanza tama\u00f1os medios de 50\u201370\u00a0cm, con m\u00e1ximos de ata 100\u00a0cm de lonxitude, e pesos de 13\u201315\u00a0kg, con m\u00e1ximos de ata 27\u00a0kg. \u00c9 un depredador di\u00farno e de adulto alim\u00e9ntase exclusivamente de peixes pequenos.\nLocalizaci\u00f3n.\nEsta especie local\u00edzase en Noruega, Islandia, por todo o Mediterr\u00e1neo, chegando ata Marrocos, e o Mar Negro. Tam\u00e9n foi introducido con certo \u00e9xito nas costas de Nova Zelandia. Dende a d\u00e9cada de 1980 prod\u00facese rodaballo de piscifactor\u00eda en Galicia.\nVida libre.\nA s\u00faa etapa reprodutiva comeza aos 4 ou 5 anos. A posta acostuma ser na primavera, aproxim\u00e1ndose os peixes maduros \u00e1 costa para desovar en fondos de 10\u201340 m. Unha femia pode chegar a po\u00f1er at\u00e9 500.000 ovos por kg de peso.\nAs larvas son pel\u00e1xicas (viven na columna de auga) e presentan unha morfolox\u00eda est\u00e1ndar, cos dous ollos a \u00e1mbolos lados do corpo. Nos primeiros trinta d\u00edas sofre a metamorfose: migraci\u00f3n do ollo dereito e da boca cara o lado esquerdo (ou superior), compresi\u00f3n do corpo e reabsorci\u00f3n da vexiga natatoria, e adoptan un comportamento bent\u00f3nico (adaptado \u00e1 vida no fondo do mar).\nAproveitamento pesqueiro.\nEn Galicia as capturas de rodaballo oscilaron nos \u00faltimos anos entre as 45 e as 70 toneladas anuais, cunhas cifras en 2012 de 69.988,78\u00a0kg e un importe en lonxa de 1.034.023 euros, segundo datos de Pescadegalicia.com.\nEn 2013 o talle m\u00ednimo de pesca \u00e9 de 30\u00a0cm \nCr\u00eda en piscifactor\u00eda.\nO seu engorde faise en instalaci\u00f3ns en terra firme, preto da costa, a\u00ednda que recentemente estase a levar a cabo o seu cultivo en gaiolas no mar. Os rodaballos alcanzan un tama\u00f1o comercial de 2\u00a0kg nuns 32 meses, a\u00ednda que se comercializan con pesos comprendidos entre os 500 g e os 4\u00a0kg.\nGalicia produce unhas 5.700 toneladas anuais de rodaballo de piscifactor\u00eda, o que representa o 81,2% da produci\u00f3n europea e o 92% da produci\u00f3n espa\u00f1ola. As\u00ed mesmo, as instalaci\u00f3ns de cr\u00eda de xuven\u00eds en Galicia (\"hatcheries\") producen o 99,3% da produci\u00f3n estatal (datos referidos \u00f3 ano 2006)..\nNas seguintes imaxes p\u00f3dense ver rodaballos de diferentes idades nas piscinas dunha piscifactor\u00eda."}
{"id": "47486", "revid": "1505", "url": "https://gl.wikipedia.org/wiki?curid=47486", "title": "Marisqueo", "text": "O marisqueo \u00e9 unha actividade de recolecci\u00f3n de moluscos bivalvos que se atopan formando bancos naturais en toda a beiramar. O marisqueo def\u00ednese legalmente como unha \"modalidade espec\u00edfica de pesca, consistente na actividade dirixida \u00e1 captura de mariscos\".\nMarisqueo artesanal.\nA forma m\u00e1is sinxela e artesanal de mariscar, \u00e9 a que se centra en capturar moluscos na costa areosa, e faise a p\u00e9, sen utilizar embarcaci\u00f3n. As especies principais que capturan os mariscadores a p\u00e9 son a ameixa fina, a ameixa babosa e o berberecho.\nO outro m\u00e9todo tradicional de marisqueo \u00e9 desde unha embarcaci\u00f3n.\nO marisqueo en Galicia.\nO mar \u00e9 a segunda fonte de ingresos na costa de Galicia, despois do turismo."}
{"id": "47487", "revid": "1131", "url": "https://gl.wikipedia.org/wiki?curid=47487", "title": "Piscifactor\u00eda", "text": "Unha piscifactor\u00eda \u00e9 un lugar onde se fan actividades econ\u00f3micas de produci\u00f3n (cr\u00eda e engorde) de especies acu\u00e1ticas, principalmente peixes, crust\u00e1ceos e moluscos. Nestas granxas, cult\u00edvanse varias especies mari\u00f1as, tanto de peixes, como dalg\u00fans invertebrados, como o polbo. A actividade das piscifactor\u00edas ten unha grande importancia econ\u00f3mica. No caso de moitas especies, a produci\u00f3n de cultivo case substitu\u00edu por completo as capturas pesqueiras.\nAlgunhas das especies m\u00e1is importantes criadas en piscifactor\u00eda son o rodaballo, a dourada, a robaliza ou o bacallau. Os cultivos doutras especies a\u00ednda est\u00e1n en desenvolvemento, como o polbo, o ollomol, ou o linguado, entre outras.\nPiscifactor\u00edas de Galicia.\nEn Carnota hai d\u00faas piscifactor\u00edas propiedade de Stolt Sea Farm, m\u00e1is co\u00f1ecida por Prodemar. Unha \u00e9 a de Lira e a outra a de Quilmas, sendo de maiores dimensi\u00f3ns a primeira. Nestas piscifactor\u00edas prod\u00facese rodaballo e en menor cantidade, linguado. A fase de comercializaci\u00f3n e distribuci\u00f3n coord\u00ednase dende as oficinas centrais de Lira (Carnota). A forma m\u00e1is habitual de comercializar o peixe \u00e9 en fresco, enteiro ou limpo de v\u00edsceras. O pescado s\u00e9rvese normalmente en caixas de polietileno de 6, 10 ou 20\u00a0kg, envolto nun filme de pl\u00e1stico, e cuberto cunha capa de xeo. Esta empresa ten tam\u00e9n outra factor\u00eda en Camari\u00f1as, no cabo Vil\u00e1n.\nNo concello de Cerdedo-Cotobade hai unha piscifactor\u00eda no r\u00edo Almofrei, en Carballedo, onde se cr\u00edan troitas. Hai outra no r\u00edo Lor."}
{"id": "47488", "revid": "104999", "url": "https://gl.wikipedia.org/wiki?curid=47488", "title": "Valentina Tereshkova", "text": "Valentina Vladimirovna Tereshkova (en ), nada en Bolshoye Maslennikovo (oblast de Yaroslavl) o 6 de marzo de 1937, \u00e9 unha excosmonauta, enxe\u00f1eira e pol\u00edtica rusa. Foi a primeira muller da historia en permanecer en \u00f3rbita no espazo exterior, a bordo do Vostok 6 o 16 de xu\u00f1o de 1963. Para iso, foi seleccionada entre m\u00e1is de catrocentos aplicantes e cinco finalistas. Orbitou a Terra corenta e oito veces, e permanece a d\u00eda de hoxe como a \u00fanica muller en facer en solitario unha misi\u00f3n espacial.\nTraxectoria.\nDespois da escola, traballou en factor\u00edas t\u00e9xtiles e estudou enxe\u00f1ar\u00eda. Practicou o paracaidismo nun club local, facendo o seu primeiro salto con 22 anos, o 21 de maio de 1959. No ano 1961 foi secretaria do Komsomol (Liga Xove Comunista) e despois, membro do Partido Comunista da Uni\u00f3n Sovi\u00e9tica. Para unirse \u00f3 corpo de cosmonautas, Tereshkova ingresou honorariamente nas Forzas A\u00e9reas Sovi\u00e9ticas, torn\u00e1ndose polo tanto na primeira civil en voar \u00f3 espazo. Despois da disoluci\u00f3n do primeiro grupo de mulleres cosmonautas (Tatyana Kuznetsova, Valentina Ponomaryova, Irina Solovyova, e Zhanna Yorkina.e Tereshkova) en 1969, foi unha prominente afiliada do Partido Comunista da Uni\u00f3n Sovi\u00e9tica, ocupando varios cargos pol\u00edticos. Permaneceu activa despois do colapso da Uni\u00f3n Sovi\u00e9tica e \u00e9 vista na actualidade como unha hero\u00edna en Rusia e no mundo enteiro.\nCasou en novembro de 1963 co tam\u00e9n cosmonauta Andriian Grigorevich Nikolaev co que tivo unha filla, Elena Andrionova. Divorci\u00e1ronse en 1982. O seu segundo marido, o ortopedista Iuli G. Shaposhnikov, faleceu en 1999.\nActividade social\nEn 2011, foi elixida para a Duma Estatal de Rusia do partido Rusia Unida na lista rexional de Yaroslavl. Tereshkova, xunto con Elena Mizulina, Irina Yarovaya e Andrey Skoch , \u00e9 membro dun grupo interfacial de deputados para a protecci\u00f3n dos valores cristi\u00e1ns; nesta calidade, apoiou a introduci\u00f3n de emendas \u00e1 Constituci\u00f3n rusa, segundo as cales, \"a ortodoxia \u00e9 a base da identidade nacional e cultural de Rusia\". Vicepresidente da Comisi\u00f3n de Estrutura Federal e Autonom\u00eda Local da Duma Estatal desde o 21 de decembro de 2011."}
{"id": "47489", "revid": "98629", "url": "https://gl.wikipedia.org/wiki?curid=47489", "title": "Astronauta", "text": "Un astronauta () \u00e9 unha persoa instru\u00edda e adestrada para comandar, pilotar ou tripular unha astronave.\nExisten outras denominaci\u00f3ns derivadas das diversas linguas: \u00f3s sovi\u00e9ticos ou rusos ch\u00e1maselles \"cosmonautas\" e \u00f3s chineses, \"taiconautas\": O termo cosmonauta v\u00e9n do ruso \"kosmonavt\" (\u043a\u043e\u0441\u043c\u043e\u043d\u0430\u0432\u0442), derivado \u00e1 s\u00faa vez do grego \"kosmos\" (\u03ba\u03bf\u03c3\u03bc\u03bf\u03c2, universo) e \"nautes\" (\u03bd\u03b1\u03cd\u03c4\u03b7\u03c2, navegante); taiconauta \u00e9 un neoloxismo formado a partir do chin\u00e9s \u592a\u7a7a \n(\"t\u00e0ik\u014dng\", espazo) e o grego \u03bd\u03b1\u03cd\u03c4\u03b7\u03c2 (\"nautes\", navegante), ambos de xeito semellante a \"astronauta\" (do lat\u00edn e o grego). Como curiosidade, a verba oficial chinesa para nomear un astronauta \u00e9 \u5b87\u822a\u54e1 (y\u01d4h\u00e1ngyu\u00e1n) pero o termo \"taikonaut\" empr\u00e9gase nos medios de comunicaci\u00f3n para nomear \u00f3s astronautas chineses.\nOs pioneiros.\nUni\u00f3n Sovi\u00e9tica.\nO primeiro cosmonauta da historia foi Iuri Gagarin, quen foi lanzado o 12 de abril de 1961 a bordo da nave Vostok 1, sendo dese xeito o primeiro ser humano en sa\u00edr \u00f3 espazo. A primeira muller en ir \u00f3 espazo foi Valentina Tereshkova, en xu\u00f1o de 1963 a bordo do Vostok 6.\nEstados Unidos.\nAlan B. Shepard foi o primeiro estadounidense en realizar un voo suborbital, e John Glenn o primeiro en entrar en \u00f3rbita. A primeira persoa en cami\u00f1ar por un mundo extraterrestre foi Neil Armstrong, o 21 de xullo de 1969 durante a misi\u00f3n lunar Apollo 11.\nA vida de astronauta.\nUnha persoa que pretenda ser astronauta necesita unha preparaci\u00f3n previa acorde coa funci\u00f3n que realizar\u00e1 no espazo. Unha vez no exterior terrestre, est\u00e1n entre as s\u00faas funci\u00f3ns dende a vixilancia do mantemento das propias necesidades vitais (por exemplo, ter unha atmosfera respirable) \u00f3 desenvolvemento de experimentos cient\u00edficos ou o mantemento da aparataxe, inclu\u00eddos os paseos espaciais (Extra-Vehicular Activity, ou EVA).\nO desenvolvemento vital no espazo implica o estar sometidos a condici\u00f3ns diferentes que na Terra, polo que sufren vairaci\u00f3ns diversas, como perda de masa muscular ou debilitamento \u00f3seo debido \u00e1 aparente falta de gravidade, tendo que compensar ditos cambios coa realizaci\u00f3n de exercicio como preparaci\u00f3n \u00e1 s\u00faa volta \u00e1 Terra. Tam\u00e9n sufren variaci\u00f3ns na percepci\u00f3n do tempo \u00f3 estar orbitando e poder observar moitas sa\u00eddas e postas de Sol \u00f3 longo de 24 horas."}
{"id": "47490", "revid": "1987", "url": "https://gl.wikipedia.org/wiki?curid=47490", "title": "R\u00edo Lor", "text": "O Lor \u00e9 un r\u00edo galego, afluente do Sil, situado na provincia de Lugo, e que discorre polas monta\u00f1as do Courel.\nCaracter\u00edsticas.\nTen 54 quil\u00f3metros de lonxitude, e a s\u00faa conca \u00e9 de 372\u00a0km\u00b2. Nace en Fonlor (Pedrafita do Cebreiro), percorre a serra do Courel de norte a sur, e finalmente d\u00e1 as s\u00faas augas ao r\u00edo Sil en Augas Mestas (Quiroga), unha aldea hoxe baixo as augas. Os seus afluentes m\u00e1is importantes son os r\u00edos L\u00f3uzara e Pequeno.\nO poeta courelao Ux\u00edo Novoneyra escribiu varios poemas tratando do r\u00edo.\nFauna.\nNo r\u00edo e na s\u00faa bac\u00eda podemos encontrar peixes (troitas ou angu\u00edas), anfibios (o trit\u00f3n palmado, a ra ib\u00e9rica) e r\u00e9ptiles (o lagarto verdinegro). O mam\u00edfero m\u00e1is representativo \u00e9 a lontra."}
{"id": "47501", "revid": "6279", "url": "https://gl.wikipedia.org/wiki?curid=47501", "title": "Hamlet (hom\u00f3nimos)", "text": "Hamlet pode referirse a:"}
{"id": "47502", "revid": "98629", "url": "https://gl.wikipedia.org/wiki?curid=47502", "title": "Heinrich Heine", "text": "Christian Johann Heinrich Heine, nado en D\u00fcsseldorf o 13 de decembro de 1797 e finado en Par\u00eds o 17 de febreiro de 1856, foi un poeta e xornalista alem\u00e1n. Considerado o \"derradeiro poeta do romanticismo\" alem\u00e1n e, a un tempo, o poeta que axudou a superalo.\nContribu\u00edu a dar categor\u00eda po\u00e9tica \u00e1 lingua coloquial, elevou o artigo de xornal e o libro de viaxes \u00e1 categor\u00eda art\u00edstica e dotou a lingua alem\u00e1 escrita dunha lixeireza e unha elegancia desco\u00f1ecidas. Como cr\u00edtico, xornalista politicamente comprometido, ensa\u00edsta, sat\u00edrico e polemista foi tan admirado coma temido. \u00c9 un dos poetas alem\u00e1ns m\u00e1is co\u00f1ecidos e traducidos no estranxeiro. Moitos dos seus poemas foron musicados en forma de \"Lied\" por importantes compositores, como Franz Schubert e Robert Schumann.\nTraxectoria.\nMocidade a anos de aprendizaxe.\nA data exacta de nacemento de Heine non se pode precisar con total exactitude debido \u00e1 perda dos rexistros. El falaba de si mesmo humoristicamente coma do \"primeiro home do s\u00e9culo\" por ter nacido o d\u00eda de aninovo de 1800. Tam\u00e9n mencionou ocasionalmente 1799 coma ano do seu nacemento, se cadra pola admiraci\u00f3n que sent\u00eda por Napole\u00f3n Bonaparte, chegado \u00f3 poder ese ano tralo golpe de Estado do 18 de brumario. Segundo os estudos actuais a data de nacemento de Harry Heine, o seu verdadeiro nome, foi o 13 de decembro de 1797.\nFoi o m\u00e1is vello dos catro fillos dun comerciante de panos xudeu ortodoxo, Samson Heine e de Peira (co\u00f1ecida como Betty) van Geldern. Os seus irm\u00e1ns foron Charlotte, Gustav, m\u00e1is tarde Bar\u00f3n Heine-Geldern, e Maximilian, que foi m\u00e9dico en San Petersburgo. Medrou nun ambiente xermanizado e estudou no liceo de D\u00fcsseldorf. Comezou a escribir poemas en idade escolar. Deixou o liceo en 1814 sen titulaci\u00f3n para inscribirse nunha escola de comercio seguindo a tradici\u00f3n familiar.\nNos anos 1815 e 1816 traballou como aprendiz co banqueiro de Frankfurt Rindskopff. En Frankfurt co\u00f1eceu por primeira vez a situaci\u00f3n dos guetos xudeus. En 1816 instalouse en Hamburgo para traballar no banco dun seu t\u00edo, Salomon Heine. Salomon, un home de negocios de \u00e9xito, protexeu sempre a seu sobri\u00f1o: deulle axuda econ\u00f3mica ata a s\u00faa morte en 1844 , a\u00ednda que non compart\u00eda os intereses literarios de Heine.\nHeine non amosou ningunha inclinaci\u00f3n pola banca, polo que seu t\u00edo lle montou un negocio de teas a \"Harry Heine &amp; Co.\", que de seguida declarou bancarrota. A atracci\u00f3n non correspondida do poeta pola s\u00faa curm\u00e1 Cousine Amalie era outro punto de inquedanza para a familia do poeta.Este amor foi posteriormente estilizado nos rom\u00e1nticos poemas de amor do \"Buch der Lieder\" (Libro das canci\u00f3ns). A situaci\u00f3n na casa do t\u00edo fac\u00edaselle \u00f3 poeta cada vez m\u00e1is incomoda, como describe no poema \"Affrontenburg\". Finalmente, Salomon Heine decidiu facilitarlle \u00f3 sobri\u00f1o os medios para estudar unha carreira lonxe de Hamburgo.\nEstudos en Bonn, G\u00f6ttingen e Berl\u00edn.\nHeine empezou, sen moito interese, estudos de Dereito en 1819 en Bonn No semestre de inverno de 1819-1820 asistiu as lecci\u00f3ns sobre lingua alem\u00e1 e poes\u00eda que impart\u00eda un dos fundadores do romanticismo, August Wilhelm Schlegel, que influ\u00edu poderosamente na primeira \u00e9poca do Heine escritor, a\u00ednda que posteriormente escribira con sarcasmo sobre el e sobre outro mestre seu da \u00e9poca, Ernst Moritz Arndt, do que criticou as posturas reaccionarias.\nNo inverno de 1820 ingresou na universidade de G\u00f6ttingen, cidade que tivo que abandonar en febreiro do 1821 a causa dun duelo. Heine retara a outro estudante que o insultara por ser xudeu, e \u00e1mbolos dous foron apartados da universidade por un semestre.\nHeine marchou \u00e1 universidade Humboldt de Berl\u00edn, onde estudou entre 1821 e 1823, recibindo clases, entre outros, de Georg Wilhelm Friedrich Hegel, a quen contestou alg\u00fan dos seus postulados. Entrou axi\u00f1a en relaci\u00f3n cos c\u00edrculos literarios berlineses e foi hospede habitual dos sal\u00f3ns literarios de Rahel Levin e Karl August Varnhagen von Ense. Desde Berl\u00edn viaxou en 1822 a Posen, onde entrou en contacto por primeira vez cos xudeus xasiditas, polos que sentiu certa admiraci\u00f3n, pero cos que non se identificou. En 1823, dous anos antes de converterse \u00f3 cristianismo, escribiu o seu amigo Immanuel Wohlwill: \"Non te\u00f1o o valor para deixar barba e que se r\u00edan do meu acento\".\nBautismo e o Asunto Platen.\nDe volta en G\u00f6ttingen, foille concedido o grao de doutor en Dereito en xullo de 1825. Para mellorar as s\u00faas oportunidades como xurista, bautizarase en xu\u00f1o do mesmo ano en Heiligenstadt tomando o nome de Christian Johann Heinrich. Desde este momento f\u00edxose chamar Heinrich Heine. Perante a familia mirou de conservar en segredo a s\u00faa conversi\u00f3n o protestantismo.Indiferente en materias relixiosas, viviu o bautizo coma o seu boleto de entrada na cultura europea. De feito, axi\u00f1a puido comprobar que para moitos representantes desa cultura os xudeus, conversos ou non, eran dif\u00edciles de aceptar coma iguais. Heine, poren, nunca deixou pasar sen resposta o rexeitamento nin o insulto. Unha proba evidente disto \u00e9 o chamado Caso Platen: o poeta August Graf von Platen atacou a Heine pola s\u00faa orixe xud\u00eda para impedir que lle deran unha c\u00e1tedra na Universidade de M\u00fanic. Heine respondeu facendo p\u00fablica a homosexualidade de Platen, o que provocou o exilio voluntario deste a Italia. As consecuencias dos ataques antisemitas de Platen foron fatais para Heine. O rei Lu\u00eds I de Baviera fixo que lle retirasen a oferta para ser profesor en M\u00fanic \u00f3 que o poeta respondeu cuns versos burl\u00f3ns.\nO caso Platen marcou o fracaso definitivo dos seus intentos de encontrar un traballo como xurista e decidiuno a ga\u00f1ala vida como escritor, e, m\u00e1is tarde, f\u00edxolle lamentar a conversi\u00f3n ao protestantismo. (Case t\u00f3dolos bi\u00f3grafos destacan a importancia da orixe xud\u00eda de Heine para o desenvolvemento da s\u00faas traxectorias vital e literaria. O cr\u00edtico Marcel Reich-Ranicki mant\u00e9n que a emigraci\u00f3n de Heine a Par\u00eds foi motivada m\u00e1is por sentirse rexeitado pola sociedade alem\u00e1 que por causas pol\u00edticas).\nPrimeiros \u00e9xitos literarios.\nPublicou os primeiros poemas en 1816 co pseud\u00f3nimo Freudhold Riesenharf. Xa como H. Heine, deu \u00f3 prelo o seu primeiro tomo de poemas en 1821 en Berl\u00edn. En 1823 segu\u00edrono \"Traxedias cun intermezzo l\u00edrico\", en 1824 apareceu \"Trinta e tres poemas\" (\"Dreiunddrei\u00dfig Gedichte\"), entre a que estaba a s\u00faa obra m\u00e1is co\u00f1ecida en Alema\u00f1a: \"Die Loreley\". Ese mesmo ano visitou, durante unha viaxe polo Harz a Johann Wolfgang von Goethe en Weimar, \u00f3 que enviara dous anos antes o seu primeiro libro de poemas. A visita foi unha decepci\u00f3n polo actitude distante do autor do \"Fausto\".\nEn 1826 publicou o libro de viaxes \"Harzreise\" (Viaxe polo Harz), o seu primeiro grande \u00e9xito editorial e empezou unha relaci\u00f3n coa editora hamburguesa \"Hoffmann und Campe\". Julius Campe foi editor de Heine ata a morte do escritor. En outubro de 1827 viu a luz o \"Buch der Lieder\" con poemas de ton rom\u00e1ntico e, \u00e1s veces, popular, que \u00e9 a\u00ednda hoxe a s\u00faa obra m\u00e1is co\u00f1ecida.\nHeine afastouse logo do ton rom\u00e1ntico (falaba de si mesmo coma dun \"fuxido do romanticismo\", utilizando cada vez m\u00e1is a iron\u00eda e as formas rom\u00e1nticas para facer poes\u00eda pol\u00edtica.\nEn 1827 e 1828 viaxou a Inglaterra e Italia, o que deu lugar a novos cadernos de viaxe coma \"O mar do Norte\" (\"Nordsee\"), \"Os ba\u00f1os de Lucca\" (\"Die B\u00e4der von Lucca\") e \"Ideas. O libro Le Grand\" (\"Ideen. Das Buch Le Grand\"), neste \u00faltimo louvaba a Napole\u00f3n e os moitos aspectos da Revoluci\u00f3n francesa. Desde comezos dos anos 1830, a s\u00faa fama esp\u00e1llase por Alema\u00f1a e Europa.\nOs anos de Par\u00eds.\nCon cada vez m\u00e1is inimigos, sobre todo en Prusia, polas s\u00faas ideas pol\u00edticas e cada vez m\u00e1is coartado pola censura Heine marcha en 1831, iniciada xa a revoluci\u00f3n francesa de xullo de 1831, a Par\u00eds. So d\u00faas veces no que lle quedaba de vida volver\u00eda a ver Alema\u00f1a \u00e1 que, desde o exilio parisiense, recordaba no seu poema \u201cIn der Fremde\u201d (No estranxeiro):\n\"Eu tiven unha vez unha fermosa patria:\nMedraban al\u00ed altos os carballos,\nInclin\u00e1banse doces a violetas.\nTodo era un so\u00f1o.\nBicos en alem\u00e1n, palabras alem\u00e1s,\n(\u00c9 dif\u00edcil de crer que ben soaba\na frase : \u201cIch liebe dich\u201d).\nTodo era un so\u00f1o .\n(Ich hatte einst ein sch\u00f6nes Vaterland./Der Eichenbaum/Wuchs dort so hoch,/ die Veilchen nickten sanft./ Es war ein Traum. / Das k\u00fcsste mich auf deutsch und sprach auf deutsch/(Man glaubt es kaum/ Wie gut es klang) das Wort: \u201eIch liebe dich!\u201c/ Es war ein Traum.)\"\nEn 1833 a publicaci\u00f3n dos seus libros foi prohibida en Prusia e en 1835 en t\u00f3dolos estados membros da Uni\u00f3n Alem\u00e1, prohibici\u00f3n que compartiu cos poetas membros do grupo po\u00e9tico da \u201cJungen Deutschland\u201d. En opini\u00f3n do \u201cBundestag\u201d da Uni\u00f3n alem\u00e1 estes poetas atacaban nos seus textos a relixi\u00f3n cristi\u00e1, a orde establecida, a moral e a disciplina. Heine ti\u00f1a desde 1832 unha fonte de ingresos como correspondente do xornal \u201cAugsburger Allgemeinen Zeitung\u201d. Os artigos que publicou nese xornal foron recollidos o ano 1833 no libro de \u201cFranz\u00f6sische Zust\u00e4nde\u201d (Situaci\u00f3ns francesas). Nese mesmo ano manif\u00e9stanse os primeiros s\u00edntomas de enfermidade que nos seus \u00faltimos tempos o ter\u00eda oito anos na cama. Nesa \u00e9poca entrou en contacto co socialista ut\u00f3pico Prosper Enfantin, e cos membros m\u00e1is importantes da vida cultural francesa e alem\u00e1 residentes en Par\u00eds: coma Hector Berlioz, Ludwig B\u00f6rne, Fr\u00e9d\u00e9ric Chopin, George Sand, Alexandre Dumas e Alexander von Humboldt. Nos seguintes anos Heine escribiu moito: ensaios, artigos sobre pol\u00edtica, poemas e textos en prosa de tem\u00e1tica variada. En escritos coma os \u201cFranz\u00f6sische Zust\u00e4nde\u201d intentou achegar a alem\u00e1ns e franceses. Heine detectou antes c\u00e1 moitos dos seus contempor\u00e1neos certas tendencias destrutivas no nacionalismo alem\u00e1n, non baseado, coma o franc\u00e9s, na idea de democracia e soberan\u00eda populares. O poeta presentiu a carga de xenofobia do nacionalismo conservador e algunhas das s\u00faas an\u00e1lises te\u00f1en un ton case prof\u00e9tico:\n\"\u201cO cristianismo(...) moderou o car\u00e1cter guerreiro dos xermanos, mais non o destru\u00edu, e cando o talism\u00e1n *adoumador da cruz se destr\u00fae aparecede novo o salvaxismo dos vellos guerreiros.(...) O pensamento precede \u00f3 feito coma o lostrego \u00f3 trono. O trono alem\u00e1n \u00e9 tam\u00e9n un alem\u00e1n, non e flex\u00edbel e no apura a retumbar; mais acabara polo facer e unha vez ha estalar como nunca o fixo en toda a historia do mundo: alcanzar\u00e1 ent\u00f3n o seu obxectivo. Con ese estoupido caeran as aguias do ceo e, nos afastados desertos de \u00c1frica, os le\u00f3ns arrastraranse \u00f3s seus tobos. En Alema\u00f1a representarase unha obra que far que a revoluci\u00f3n francesa pareza un idilio.\u201d\"\nTraballos importantes desa \u00e9poca foron \u201cDie romantische Schule\u201d (A escola rom\u00e1ntica) de 1836, o fragmento de novela \"Der Rabbi von Bacherach\" (O rabino de Bacherach) de 1840 e o memorando sobre Ludwig B\u00f6rne, tam\u00e9n de 1840, no que reacciona \u00e1s acusaci\u00f3ns dun antigo amigo de ter traizoado as metas da revoluci\u00f3n e de moverse por oportunismo e sen principios. O traballo publicouse despois da morte de Borne o que non foi ben recibido polos lectores. Ademais atac\u00e1base nel a Jeanette Wohl, o que provocou un duelo a pistola co home desta. \nXa antes destes sucesos se casara Heine en 1841 coa vendedora de zapatos Eugenie Crescentia Mirat a que co\u00f1ec\u00eda dende 1834. Moitos dos amigos do poeta non comprenderon esta decisi\u00f3n. Heine, por contra, valoraba que a s\u00faa muller non falara unha palabra de alem\u00e1n e mesmo non fora consciente de estar casada cun importante poeta. Heine viaxou d\u00faas veces a Alema\u00f1a en 1843 e 1844 para visitar \u00e1 s\u00faa mai e presentarlle \u00e1 s\u00faa muller. Durante estas viaxes co\u00f1eceu a Karl Marx co que traballar\u00eda na revista \"\u201cVorw\u00e4rts!\u201d\" (Adiante). A mediados dos anos 1840 publica \u201c\u201dAtta Troll\u201d e \u201cDeutschland. Ein Winterm\u00e4rchen\u201d (Alema\u00f1a. Un conto de inverno\u201d), onde comenta as situaci\u00f3ns social, relixiosa e estatal alem\u00e1s desde puntos de vista preto dos de Marx. Os seus \u201cnovos e mellores poemas\u201d son editados co t\u00edtulo de \"Neue Gedichte\" (Novos poemas) en 1844.\nHeine e o marxismo.\nA comezos dos anos 40 do s\u00e9culo XIX, Heine radicalizou as s\u00faas posturas. Foi dos primeiros poetas alem\u00e1ns que mostrou nas s\u00faas obras as consecuencias da Revoluci\u00f3n industrial e as miserias da nova clase traballadora. Un exemplo \u00e9 o poema \u201cOs tecedores de Silesia\u201d de xu\u00f1o de 1844, inspirado pola revolta de tecedores nas localidades silesianas de Peterswaldau de Langenbielau. Que apareceu na revista \"\u201cVorwarts!\u201d\" de Karl Marx, e que foi repartida entre os sublevados e prohibida polo goberno prusiano. Friedrich Engels traduciu o poema o ingl\u00e9s e f\u00edxoo publicar no peri\u00f3dico \"\u201cThe New Moral World\u201c\".\nMalia os seus contactos cos disc\u00edpulos de Henri de Saint-Simon, con Marx e con Engels a relaci\u00f3n do escritor co comunismo foi sempre ambivalente. Dun lado apoiaba as demandas dos traballadores, por outro tem\u00eda as consecuencias do materialismo e a radicalidade das ideas comunistas sobre os aspectos da cultura europea que el amaba. Un ano antes morrer escribiu no prologo da edici\u00f3n francesa de \u201cLutetia\u201d: \n\"\u201cTocante \u00f3 comunismo [...] penso con medo nos tempos no que eses tenebrosos destrutores de imaxes cheguen o poder; coas s\u00faas maos cheas de calos han destru\u00edr sen piedade t\u00f3dalas estatuas de m\u00e1rmore da Beleza que tanto ama o meu coraz\u00f3n; triparan t\u00f3dolos xoguetes e minucias art\u00edsticas que tanto amaba o poeta, arrincaran os meus loureiros para sementar patacas (...)e, ai, o meu \u201cBuch der Lieder\u201d ha servir para facer cornetes nos que as pobres vellas do futura gardar\u00e1n o caf\u00e9 e o tabaco. Ai! V\u00e9xoo xa por anticipado e apr\u00e9ixame unha indescrit\u00edbel tristeza [..] cando penso na destruci\u00f3n dos meus versos que desapareceran co resto do vello mundo rom\u00e1ntico. Con todo reco\u00f1ezo libremente que ese comunismo, inimigo dos meus intereses e das mi\u00f1as inclinaci\u00f3ns, ten un encanto que non podo arrincar da mi\u00f1a alma; d\u00faas voces falan o seu prol no meu peito, d\u00faas voces que non se deixan acalar[...]. Porque a primeira desas voces \u00e9 a da l\u00f3xica. [...] Como non podo refutar a primeira sentenza \u201cT\u00f3dolos homes te\u00f1en o dereito de alimentarse\u201d, estou obrigado a aceptar t\u00f3dolos corolarios. [...] A segunda voz ... \u00e9 a do odio, o odio que sento contra o partido, que ten por opositor o comunismo, e que \u00e9 polo tanto o noso inimigo com\u00fan. O partido [...] dos falsos patriotas, que resumen o seu amor por Alema\u00f1a nunha repulsa idiota polo estranxeiro e polos veci\u00f1os.\"\nA revoluci\u00f3n fracasada.\nHeine recibiu con alegr\u00eda os movementos revolucionarios de 1848 que se espallaron por Europa, en especial a revoluci\u00f3n de marzo na Uni\u00f3n alem\u00e1 que pretend\u00eda conseguir un Estado nacional alem\u00e1n unido e democr\u00e1tico. O desenvolvemento axi\u00f1a o decepcionou, debido a que os partidos republicanos e democr\u00e1ticos \u00edan ficar en minor\u00eda no novo parlamento alem\u00e1n. A aparici\u00f3n da figura do Kaiser viuna coma o so\u00f1o rom\u00e1ntico de restablecer o Sacro Imperio Romano-Xerm\u00e1nico. \nA primeira fase da revoluci\u00f3n fracasou cando o rei prusiano Federico Gullerme IV (Friedrich Wilhelm IV) rexeitou en 1849 o nomeamento do Kaiser que lle ofrecera a maior\u00eda da Asemblea Nacional. Isto provocou levantamentos democr\u00e1ticos no oeste e sur da Uni\u00f3n Alem\u00e1 que foron reprimidos polas tropas prusianas.\nA cripta da cama.\nNo mes de febreiro 1848, o mes no que empeza en Par\u00eds a revoluci\u00f3n de 1848, a sa\u00fade de Heine empeora radicalmente. As dores de orixe nerviosa que desde 1845 se foran agravando, non lle permite abandonar o leito. Estaba convencido de ter s\u00edfilis, a\u00ednda que estudos feitos nos seus cabelos ao ano 2003 probaron que sufr\u00eda unha intoxicaci\u00f3n por chumbo. Os oito \u00faltimos anos da s\u00faa vida pasounos como el dixo na \u201ccripta da cama\u201d, a\u00ednda que manti\u00f1a a lucidez mental.\nO dram\u00e1tico empeoramento da sa\u00fade fixo que nunha ocasi\u00f3n o deran por morto. Friedrich Engels, que o visitou en xaneiro de 1848, d\u00edas antes do empeoramento definitivo, escribiu: \u201cHeine est\u00e1 acabado. Hai d\u00faas semanas estiven cabo del, estaba na cama cun ataque de nervios. Non pode dar tres pasos seguidos, vai do sill\u00f3n \u00e1 cama e da cama \u00f3 sill\u00f3n este\u00e1ndose nas paredes. O ru\u00eddo da casa entoleao.\u201d \nNos seus ult\u00edmoa anos cambiou algo os seus de vista sobre a relixi\u00f3n, No seu testamento de 1851 afirma a s\u00faa crenza nun Deus persoal, mais nunca volveu a achegarse nin o cristianismo nin o xuda\u00edsmo. Nese testamento escribiu:\n\"\u201cA\u00ednda que son luterana por bautismo, non desexo que sacerdotes desa confesi\u00f3n acudan o meu enterro; da mesma maneira renuncio os servizos de dos sacerdotes de calquera outra comunidade relixiosa. [...] desde hai catro anos renunciei a t\u00f3dalas ideas filos\u00f3ficas e volv\u00edn a ideas e sentimentos relixiosos, morro crendo nun Deus \u00fanico, creador do mundo.\nTres anos despois escribe:\n\u201cRexeito os rumores de que me acheguei a algunha confesi\u00f3n.[...] Non abxurei de nada, nin dos meus vellos deuses p\u00e1ganos, dos que me separei, pero de maneira amigable.\u201d\"\nA forza creativa de Heine non se debilitou coa doenza. Seguiu dictando as s\u00faas obras a un secretario. As\u00ed en outubro de 1851 sa\u00edu do prelo o \u201cRomanzero\u201d e, no ano 1854 o seu legado pol\u00edtico: \u201c Lutetia\u201d.\nMorreu o 17 de febreiro de 1856 e foi enterrado tres d\u00edas despois no cemiterio de Montmartre en Par\u00eds.\nLegado e homenaxes.\nA obra de Heine non se pode clasificar en ningunha corrente art\u00edstica concreta. Empezou dentro do romanticismo, mais superouno de contado en ton e tem\u00e1tica. O bi\u00f3grafo Joseph A. Kruse ve na s\u00faa obra elementos do Aufkl\u00e4rung,dos cl\u00e1sicos de Weimar o realismo e mesmo do simbolismo.\nFoi sobre todo un autor cr\u00edtico desde o punto de vista pol\u00edtico. Cos autores do grupo da \u201cXove Alema\u00f1a\u201d (Junge Deutschland) un\u00edao o desexo dun cambio democr\u00e1tico que apreixara toda Europa especialmente Alema\u00f1a, separ\u00e1bano postulados literarios e est\u00e9ticos. Persoalmente pr\u00f3ximo a Karl Marx e Friedrich Engels non compartiu totalmente a s\u00faa filosof\u00eda.\nA seus contempor\u00e1neos estiveron xa moi polarizados nas s\u00faas opini\u00f3ns sobre Heine, \u00f3 que axudou a actitude sempre pol\u00e9mica do escritor. Sempre respondeu \u00f3s ataques que recib\u00eda coa mesma dureza coa que foran dirixidos. Trala s\u00faa morte os ataques increment\u00e1ronse e p\u00f3dese dicir que a s\u00faa figura continua a ser pol\u00e9mica. Estudosos nacionalistas e antisemitas como Adolf Bartels cualificaron a intenci\u00f3n de instalar un monumento \u00f3 poeta en D\u00fcsseldorf durante o seu xubileo en 1897 coma \u201cunha reverencia perante o xuda\u00edsmo\u201d. Finalmente erix\u00edronselle monumentos nos anos 1920 en Hamburgo e Frankfurt, que foron retirados anos despois polos nazis, que prohibiron as s\u00faas obras e queimaron publicamente libros seus.\nMesmo en tempos da Rep\u00fablica Federal Alem\u00e1 continuaron as pol\u00e9micas \u00f3 redor da figura de Heine, como amosan as disputas que provocou a decisi\u00f3n de darlle o seu nome \u00e1 universidade de D\u00fcsseldorf. Desde o 1981 hai nesa cidade un monumento a Heine e, en 1972, instaurouse o \u201cPremio Heinrich Heine\u201d. En 2006, despois dunha longa controversia, o goberno de Baviera aceptou a exposici\u00f3n p\u00fablica dun busto de Heine.\nObras (clasificadas pola s\u00faa data de publicaci\u00f3n en libro).\nl\u00edrico \"(Trag\u00f6dien nebst einem lyrischen Intermezzo (William Ratcliff, Almansor und Lyrisches Intermezzo)\""}
{"id": "47503", "revid": "98629", "url": "https://gl.wikipedia.org/wiki?curid=47503", "title": "Hamlet (grupo musical)", "text": "Hamlet \u00e9 un grupo de hard rock de Madrid (Espa\u00f1a), en activo desde 1987, considerado o impulsor da m\u00fasica rock-metal en castel\u00e1n. O seu son caracter\u00edzase por potentes riffs non exentos de melod\u00eda xunto cunha voz tam\u00e9n mel\u00f3dica que se alterna con partes cr\u00faas caracter\u00edsticas do thrash metal.\nA banda leva editados nove \u00e1lbums de estudio e o seu estilo foi cambiando ao longo da s\u00faa carreira, tendo como influencias a Pantera, Sepultura e Slayer."}
{"id": "47504", "revid": "23204", "url": "https://gl.wikipedia.org/wiki?curid=47504", "title": "The Famous Grouse", "text": "The Famous Grouse (\"a perdiz famosa\") \u00e9 unha marca de whisky whisky escoc\u00e9s das m\u00e1is co\u00f1ecidas e com\u00fans nos bares e pubs de Escocia e en todo o mundo.\n\u00c9 o whiskey m\u00e1is vendido en Escocia e mestura os maltes monovarietais Highland Park e Macallan.\nHistoria.\nAo primeiro foi producida por Matthew Gloag &amp; Son Ltd., que a comezou a vender en 1897. Matthew Gloag era un tendeiro e comerciante de vi\u00f1os de Perth, que mercaba whiskies por toda Escocia e que xa en 1842 tivera que servir o vi\u00f1o nun banquete \u00e1 ra\u00ed\u00f1a Vitoria cando pasou pola s\u00faa cidade.\nEn 1860 herdou a empresa seu fillo William, quen comezou a mesturar whiskies, e en 1896 pasou a firma a mans do neto, tam\u00e9n chamado Matthew. Foi el quen creou The Grouse Brand, que m\u00e1is tarde se converter\u00eda en The Famous Grouse.\nEn 1970, xusto despois da morte de Matthew Frederick Gloag, a familia vendeulle a empresa a Highland Distillers. Na actualidade o whisky prod\u00faceo The Edrington Group"}
{"id": "47505", "revid": "43327", "url": "https://gl.wikipedia.org/wiki?curid=47505", "title": "Malta (hom\u00f3nimos)", "text": "Malta pode referirse a:"}
{"id": "47507", "revid": "96723", "url": "https://gl.wikipedia.org/wiki?curid=47507", "title": "Lei de Coulomb", "text": "Denom\u00ednase interacci\u00f3n electrost\u00e1tica ou forza electrost\u00e1tica \u00e1 forza de atracci\u00f3n ou repulsi\u00f3n que se observa entre obxectos con carga el\u00e9ctrica, debida \u00e1 soa existencia destas cargas, dando orixe ao campo electrost\u00e1tico. As caracter\u00edsticas cuantitativas deste fen\u00f3meno foron estudadas por Coulomb e Cavendish, dando orixe ao que se co\u00f1ece como Lei de Coulomb.\nA lei de Coulomb leva o seu nome en honor a Charles-Augustin de Coulomb, un dos seus descubridores e o primeiro en publicalo. Por\u00e9n, Henry Cavendish obtivo a expresi\u00f3n correcta da lei, con maior precisi\u00f3n que Coulomb, a\u00ednda que isto non se soubo ata logo da s\u00faa morte.\nDescubrimento do fen\u00f3meno.\nCoulomb estudou en detalle as forzas de interacci\u00f3n entre part\u00edculas con carga el\u00e9ctrica, facendo referencia a cargas puntuais (aquelas cargas cuxa magnitude \u00e9 moi pequena respecto da distancia que os separa).\nEste notorio f\u00edsico franc\u00e9s efectuou medici\u00f3ns moi coidadosas das forzas existentes entre cargas puntuales utilizando unha balanza de torsi\u00f3n similar \u00e1 usada por Cavendish para avaliar a lei da gravitaci\u00f3n universal.\nA balanza de torsi\u00f3n consiste nunha barra que colga dunha fibra. Esta fibra \u00e9 capaz de torcerse, e se a barra vira a fibra tende a regresala \u00e1 s\u00faa posici\u00f3n orixinal. Se se co\u00f1ece a \nforza de torsi\u00f3n que a fibra exerce sobre a barra, l\u00f3grase un m\u00e9todo sensible para medir forzas.\nNa barra da balanza, Coulomb, colocou unha pequena esfera cargada e, a continuaci\u00f3n, a diferentes distancias, situou outra esfera con carga de igual magnitude. Logo mediu a forza entre elas observando o \u00e1ngulo que viraba a barra.\nDevanditas medici\u00f3ns permitiron determinar que:\n1) A forza de interacci\u00f3n entre d\u00faas cargas formula_1 e formula_2 duplica a s\u00faa magnitude se algunha das cargas dobra o seu valor, tripl\u00edcaa se algunha das cargas aumenta o seu valor nun factor de tres, e as\u00ed sucesivamente. Conclu\u00edu ent\u00f3n que o valor da forza era proporcional ao produto das cargas:\nformula_3 formula_4 formula_5 \u00a0 \u00a0 e \u00a0 \u00a0 formula_3 formula_4 formula_8\nen consecuencia:\n2) Se a distancia entre as cargas \u00e9 formula_12, ao duplicala, a forza de interacci\u00f3n dimin\u00fae nun factor de 4; ao triplicala, dimin\u00fae nun factor de 9 e ao cuadriplicar formula_12, a forza entre cargas dimin\u00fae nun factor de 16. En consecuencia, a forza de interacci\u00f3n entre d\u00faas cargas puntuais, \u00e9 inversamente proporcional ao cadrado da distancia:\nformula_3 formula_4 formula_16\nAsociando as relaci\u00f3ns obtidas en 1) e 2):\nformula_3 formula_4 formula_19\nFinalmente, introd\u00facese unha constante de proporcionalidade para transformar a relaci\u00f3n anterior nunha igualdade:\nEnunciado da lei.\nO enunciado que describe a lei de Coulomb \u00e9 o seguinte:\nEsta lei \u00e9 v\u00e1lida s\u00f3 en condici\u00f3ns estacionarias, \u00e9 dicir, cando non hai movemento das cargas ou, como aproximaci\u00f3n, o movemento real\u00edzase a velocidades baixas e traxectorias rectil\u00edneas uniformes. \nCh\u00e1maselle \u00e1 esta Forza Electrost\u00e1tica. A parte \"Electro\" prov\u00e9n de que se trata de forzas el\u00e9ctricas e \"est\u00e1tica\" debido \u00e1 ausencia de movemento das cargas.\nEn termos matem\u00e1ticos, a magnitude formula_21 da forza que cada unha das d\u00faas cargas puntuais formula_1 e formula_2 exerce sobre a outra separadas por unha distancia formula_12 expresase coma:\nformula_25\n\"Dadas d\u00faas cargas puntuais formula_1 e formula_2 separadas unha distancia formula_12 no baleiro, atraense ou repelense entre si cunha forza de magnitude dada por:\"\nformula_29\nA lei de Coulomb expresada con magnitudes vectoriais \u00e9 da seguinte forma:"}
{"id": "47510", "revid": "96271", "url": "https://gl.wikipedia.org/wiki?curid=47510", "title": "Barbit\u00farico", "text": "Os barbit\u00faricos son drogas que act\u00faan como sedantes do sistema nervioso central e producen un amplo esquema de efectos, dende sedaci\u00f3n suave ata anestesia. Alg\u00fans p\u00f3dense usar como anticonvulsionantes.\nPertencen a d\u00faas familias: os derivados do \u00e1cido barbit\u00farico, como o seconal, e as benzodiazepinas, entre as que se atopa o valium. Os barbit\u00faricos poden presentarse baixo a forma de pastillas, p\u00edlulas, supositorios ou en forma l\u00edquida (ampolas).\nHistoria.\nDescuberto en 1863, o \u00e1cido barbit\u00farico \u00e9 utilizado na medicina desde 1903 polas s\u00faas propiedades sedativas no tratamento da epilepsia e dos trastornos do sono.\nEfectos.\nEn doses baixas producen efectos moi parecidos \u00f3s dos ansiol\u00edticos. En doses elevadas, os s\u00edntomas son moi similares \u00f3s da intoxicaci\u00f3n con alcol, ademais de potenciar a euforia e a excitaci\u00f3n que produce esta substancia. Con doses maiores p\u00f3dese provocar perda de consciencia, coma e, en \u00faltimo caso, morte por paro respiratorio.\nProducen sensaci\u00f3n de relaxaci\u00f3n e de tranquilidade, problemas motores e atranco para falar. Poden causar depresi\u00f3n cerebral. Dependendo da dose, a formulaci\u00f3n presenta un efecto sedante (tranquilizante), hipn\u00f3tico (indutor do sono) e anticonvulsivo. Outros efectos incl\u00faen s\u00edndrome de abstinencia, crise convulsiva trala interrupci\u00f3n e, en tratamento prolongado, apat\u00eda. Est\u00e1n contraindicados no primeiro trimestre de embarazo, xa que poden provocar malformaci\u00f3ns.\nConsumo.\nOs barbit\u00faricos poden adquirirse de maneira completamente l\u00edcita, con ou sen prescrici\u00f3n m\u00e9dica, segundo o pa\u00eds. En Espa\u00f1a ou Francia, os barbit\u00faricos est\u00e1n clasificados como substancias psicotr\u00f3picas e son vendidas en farmacias baixo prescrici\u00f3n m\u00e9dica."}
{"id": "47511", "revid": "2074", "url": "https://gl.wikipedia.org/wiki?curid=47511", "title": "Inhalantes", "text": ""}
{"id": "47512", "revid": "85894", "url": "https://gl.wikipedia.org/wiki?curid=47512", "title": "Tranquilizante", "text": "Os ansiol\u00edticos (do lat. \"anx\u012dus\", \"angustiado\", e o gr. \u03bb\u03c5\u03c4\u03b9\u03ba\u03cc\u03c2, \"que disolve\") ou tranquilizante menor \u00e9 unha droga con acci\u00f3n depresora do sistema nervioso central, destinado a diminu\u00edr ou eliminar os s\u00edntomas da ansiedade e da tensi\u00f3n. Alg\u00fans dos m\u00e1is co\u00f1ecidos son taquicardia, sensaci\u00f3n de afogo, insomnio etc. Estas manifestaci\u00f3ns cl\u00ednicas poden variar para cada un dos trastornos de ansiedade puntuais. Algunhas das desordes de ansiedade m\u00e1is importantes son: Trastorno de Ansiedade Xeneralizada (TAX), fobias espec\u00edficas, trastorno de p\u00e1nico, trastorno de ansiedade social. Os ansiol\u00edticos acostuman indicarse para tratar estes desordes, sobre todo a curto prazo, pero non son o \u00fanico recurso farmacol\u00f3xico disposto para este prop\u00f3sito. Estes mesmos axentes son indicados adicionalmente para outros fins, segundo as s\u00faas propiedades farmacol\u00f3xicas, por exemplo para tratar o trastorno bipolar, a epilepsia e outras enfermidades mentais.\nEfectos.\nTr\u00e1tase de drogas sint\u00e9ticas que en pequenas doses resultan recomendadas polos m\u00e9dicos, non causan danos f\u00edsicos ou mentais.\nOs ansiol\u00edticos afectan \u00e1reas do cerebro que controlan a ansiedade e o estado de alerta relaxando os m\u00fasculos. \nUnha persoa que usa ansiol\u00edticos por un longo per\u00edodo adquire dependencia ao medicamento. Os ansiol\u00edticos prexudican principalmente as mulleres gr\u00e1vidas podendo causar malformaci\u00f3ns do feto.\nDo punto de vista org\u00e1nico ou f\u00edsico os benzodiazep\u00ednicos son drogas bastante seguras, pois son necesarias grandes doses (20 a 40 veces m\u00e1is altas que as habituais) para traer efectos m\u00e1is graves: a persoa padece hipoton\u00eda muscular (\"mole\"), dificultade grande para quedar de p\u00e9 e andar, a presi\u00f3n do sangue cae bastante e pode desmaiar. Mesmo as\u00ed a persoa dificilmente chega a entrar en coma e a morrer. Entre tanto, a situaci\u00f3n cambio moito se a persoa, ten tomado o benzodiazep\u00ednico, tam\u00e9n inxeriu bebida alc\u00f3lica. Nestes casos a intoxicaci\u00f3n ponse seria, pois \u00e1 gran diminuci\u00f3n da actividade do cerebro podendo levar ao estado de coma.\nConsumo.\nOs Ansiol\u00edticos poden ser consumidos oralmente e con xeringas que s\u00f3 son usadas en hospitais para sedar os pacientes.\nOs ansiol\u00edticos mesturados con vi\u00f1o, \u00e9 o que consome a clase social m\u00e1is pobre, ademais da inhalaci\u00f3n de pegamentos que producen rapidamente a destruci\u00f3n das neuronas.\nClasificaci\u00f3n.\nOs dous grandes grupos destas clase son os barbit\u00faricos e as benzodiazepinas. Na actualidade, os ansiol\u00edticos que gozan de maior reputaci\u00f3n son as benzodiazepinas. O \"Lexatin\", pertencente a este grupo, \u00e9 o ansiol\u00edtico comercial m\u00e1is receitado en Espa\u00f1a. Antes do descubrimento desta familia, os barbit\u00faricos eran os axentes ansiol\u00edticos por excelencia. Estes caracter\u00edzanse por unha maior incidencia de efectos secundarios, xa que producen unha depresi\u00f3n m\u00e1is xeneralizada do sistema nervioso.\nOs barbit\u00faricos te\u00f1en unha marxe de seguridade moi estreita; por este rexistr\u00e1ronse na literatura especializada numerosos casos de sobredose accidentais. A intoxicaci\u00f3n aguda por inxesta de barbit\u00faricos relacion\u00e1ronse historicamente cunha taxa de mortalidade inaceptable para os par\u00e1metros ,a medicina actual. A avaliaci\u00f3n risco-beneficio, motivou o seu abandono definitivo como axente ansiol\u00edtico. Por\u00e9n, este balance resulta a\u00ednda favorable no que respecta \u00f3 seu potencial terap\u00e9utico como anticonvulsionante, para casos espec\u00edficos que non responden a terap\u00e9utica convencional.\nHistoria.\nOs ansiol\u00edticos foron descubertos en 1950 e tiveron un crecemento entre 1960 e 1980. Nese per\u00edodo, m\u00e1is do 10% da poboaci\u00f3n consumia ansiol\u00edticos de maneira regular ou espor\u00e1dica.\nAs substancias ansiol\u00edticas de orixe natural contin\u00faan sendo, en pleno s\u00e9culo XXI, a mellor alternativa para o control da ansiedade: a macela, a valeriana, a auga de maz\u00e1, a auga de azar, o leite morno son alg\u00fans dos produtos naturais que te\u00f1en comprobados efectos ansiol\u00edticos e o seu uso \u00e9 recomendable a calquera idade.\nMecanismos de acci\u00f3n.\nOs mecanismos de acci\u00f3n dos f\u00e1rmacos ansiol\u00edticos l\u00e9vanse a cabo en distintos niveis nas neuronas, e moitos ansiol\u00edticos exercen o seu efecto de acci\u00f3n a trav\u00e9s de mecanismos desco\u00f1ecidos, \u00e9 por iso que se recomenda perentoriamente que os f\u00e1rmacos ansiol\u00edticos sexan receitados por un m\u00e9dico e que o mesmo m\u00e9dico supervise o tempo que o f\u00e1rmaco deba administrarse ao paciente."}
{"id": "47514", "revid": "121751", "url": "https://gl.wikipedia.org/wiki?curid=47514", "title": "Comarca de Cabreira", "text": "Cabreira (en leon\u00e9s: \"Cabreira\", en castel\u00e1n: \"Cabrera\") \u00e9 unha comarca situada no suroeste da provincia de Le\u00f3n.\nLocalizaci\u00f3n.\n\u00c9 contigua \u00e1 comarca do Bierzo, \u00e1 comarca de Valdeorras, na provincia de Ourense, e \u00e1 comarca de Seabra, na provincia de Zamora. Consta de cinco concellos: A Ponte, Benuza, Encinedo (\"Encin\u00e9u\"), Castrillo de Cabrera (\"Castriellu\") e Truchas (\"Trueitas\"). A efectos administrativos ad\u00f3itase dividir en \"Cabreira Baixa\" (concellos de Encin\u00e9u, Castriellu, Benuza e A Ponte) e \"Cabreira Alta\" (Trueitas). Por\u00e9n, consonte as vellas divisi\u00f3ns medievais, dist\u00ednguese entre \"A Ribeira\" (concellos da Ponte, Benuza e Castriellu), \"Llousada\" (concello de Encin\u00e9u) e \"Cabreira\" ou \"Cabreira l'Alta\" (concello de Trueitas).\nNa parte m\u00e1is occidental (concello da Ponte) f\u00e1lase o galego, mentres que no resto da bisbarra a lingua aut\u00f3ctona \u00e9 o leon\u00e9s. A superficie da comarca \u00e9 de 846\u00a0km\u00b2. Segundo o INE, en 2017 ti\u00f1a 3.290 habitantes, o que sup\u00f3n unha densidade de poboaci\u00f3n de 3,89 hab/km\u00b2, un dos \u00edndices m\u00e1is baixos da Pen\u00ednsula Ib\u00e9rica.\nNa comarca at\u00f3panse restos dos carr\u00eds romanos que serv\u00edan para levar a auga dalg\u00fans afluentes do r\u00edo Cabreira e da conca do r\u00edo Er\u00eda ata as minas de ouro das M\u00e9dulas, situada nas proximidades. Tam\u00e9n se atopan castros prerromanos (A Ponte, Eres e Corporales).\nNa actualidade, a principal e case soa actividade econ\u00f3mica son as canteiras de lousa, que en contrapartida do benestar econ\u00f3mico ocasionan fortes danos \u00e1 paisaxe e ao medio ambiente.\nClima.\nO clima da comarca v\u00e9n determinado por tres compo\u00f1entes principais: a altitude (entre os 376 metros da Ponte e os m\u00e1is de 1200 en Forna), a influencia oce\u00e1nica do Atl\u00e1ntico xa continentalizada, e a baixa latitude, que fan que se dean na comarca trazos clim\u00e1ticos mediterr\u00e1neos (seca estival e temperaturas medias no ver\u00e1n elevadas). Conforme a estaci\u00f3n meteorol\u00f3xica m\u00e1is pr\u00f3xima, a media anual rolda os 12.7 graos (xaneiro 5\u00a0\u00b0C, agosto 21\u00a0\u00b0C, existen de catro a cinco meses de seca, con meses de xullo e agosto que non chegan aos 20\u00a0mm mensuais), e cunhas precipitaci\u00f3ns totais comprendidas entre os 800 e 1100\u00a0mm, e ao redor das 2.100 horas por ano."}
{"id": "47515", "revid": "15490", "url": "https://gl.wikipedia.org/wiki?curid=47515", "title": "Mexac\u00e1n", "text": "O mexac\u00e1n com\u00fan (Taraxacum officinale) \u00e9 a especie m\u00e1is co\u00f1ecida do x\u00e9nero \"Taraxacum\" e da familia das Aster\u00e1ceas.\nDescrici\u00f3n.\nH\u00e1bitat e floraci\u00f3n.\nO mexac\u00e1n \u00e9 orixinario de Eurasia. At\u00f3pase por todas as partes: pradeiras, cami\u00f1os con chan fresco abondo, lugares herb\u00e1ceos de calquera natureza, \u00e1 beira do mar, monta\u00f1as, no alto de muros vellos, no cascallo. \u00c9 unha planta moi com\u00fan en todo o mundo e est\u00e1 amplamente documentada en Galicia.\nA floraci\u00f3n \u00e9, polo normal, de marzo a novembro. Mais, segundo o clima do terreo, non \u00e9 raro ver mexac\u00e1ns esparexidos durante o inverno.\nCaracter\u00edsticas do x\u00e9nero.\nFollas alternas, alargadas (ata 40\u00a0cm), sen pec\u00edolo diferenciado. De bordo partido en lobos triangulares de marxe dentada.\nO cap\u00edtulo.\nOs mexac\u00e1ns caracter\u00edzanse porque o que se chama correntemente a flor, \u00e9 de feito un cap\u00edtulo, unha inflorescencia na cal as flores individuais, est\u00e1n inseridas unhas ao lado das outras nun recept\u00e1culo com\u00fan, chamado cap\u00edtulo; nesas flores, as exteriores levan a mi\u00fado unha l\u00edgula, unha especie de ling\u00fceta que semella o p\u00e9talo dunha flor com\u00fan.\nFroito en aquenios, con pequenos tub\u00e9rculos o denti\u00f1os no extremo distal, e un papo formado por unha coroa de filamentos, que falicita o transporte polos ventos m\u00e1is suaves.\nO l\u00e1tex.\nNa familia das Aster\u00e1ceas, os mexac\u00e1ns pertencen \u00e1 subfamilia das \"Lactucoideae\", por mor do l\u00e1tex que conte\u00f1en, de cor branca e sabor fortemente amargo.\nClasif\u00edcanse tam\u00e9n na tribo das \"Liguliflores\" en raz\u00f3n das s\u00faas l\u00edgulas.\nO mexac\u00e1n na cultura popular.\nNa medicina popular, o mexac\u00e1n \u00e9 reco\u00f1ecido como diur\u00e9tico en numerosos sitios, e mesmo se chega a dicir que elimina, sen base cient\u00edfica, c\u00e1lculos de vexiga e ril ou, canto menos, os reduce. A esta propiedade diur\u00e9tica d\u00e9belle o nome com\u00fan galego, como tam\u00e9n o castel\u00e1n (\"meacamas\"), o catal\u00e1n (\"pixallits\", \"pixac\u00e0\" e \"apagallums\") ou o franc\u00e9s (\"pissenlit\", \"pisseau-lit\" e \"pisee au lit\").\nT\u00f3dolos libros de medicina popular recollen o uso do mexac\u00e1n como diur\u00e9tico e indicado para cura-la hidropes\u00eda. Xa no sec. XVI cham\u00e1bano \"herba urinaria\". As follas amargas (de a\u00ed o nome castel\u00e1n, \"amarg\u00f3n\"), pos\u00faen propiedades estomacais e t\u00f3nicas.\nHai a quen lle agrada o seu sabor amargo (o mexac\u00e1n est\u00e1 emparentado coa chicoria), polo que se consome cru, en ensaladas, ali\u00f1ado con aceite e lim\u00f3n.\nCrese popularmente que o seu cheiro atrae os cans e os impulsa a mexar sobre ela, e de a\u00ed o nome. Por iso, se logo unha persoa toca esta planta sairanlle grans nas mans e na boca (\"coxos\"). Esta crenza etiol\u00f3xica pode se-la causa \u2013se non o \u00e9 simplemente unha confusi\u00f3n de suposta causa e efecto- de que tam\u00e9n de denomine con esta mesma palabra os propios grans nas mans (Sobrado e Bur\u00f3n), os u\u00f1eiros (A Mezquita) ou as vexigas na boca (Suarna). Tam\u00e9n en Asturias se chama mexac\u00e1n a unha inflamaci\u00f3n e rubor que aparece na planta do p\u00e9, supostamente producida por pisar descalzo o mexo dun can.\nTam\u00e9n se cre que as ovellas contraen a cenurose (popularmente, o \"teo\") comendo esta herba a causa de que, tam\u00e9n, un can fora mexar nela. Tampouco \u00e9 certa esta etiolox\u00eda da enfermidade das ovellas, pero non est\u00e1 moi afastada. De feito, a cenurose \u00e9 unha doenza das ovellas causada polo \"Coenurus cerebralis\", fase larvaria dunha tenia propia do can, \"Taenia multiceps\", que se transmite coas feces deste.\nFinalmente, tam\u00e9n pode ser que se trate dunha das herbas que os cans comen cando te\u00f1en c\u00f3licos e que lles fagan mexar.\nSinonimia.\nO DRAG recolle as voces carrelo, leitarega, leitaruga, leituga, paciporca e tarrelo como sin\u00f3nimos para o mexac\u00e1n. Outras formas recollidas en diversos dicionarios e vocabularios son almeir\u00f3n, dente de le\u00f3n,\nleitarenga, leitariga, leiturga, leituga dos porcos, muxac\u00e1n, mexanacama ou taraxaco .\nNi\u00f1o, Losada e Castro (\"Cat\u00e1logo da flora vascular galega\", 1994) recollen tam\u00e9n mexac\u00e1n como vern\u00e1culo para outras plantas (\"Heracleum sphondylium\" L. e \"Solanum dulcamara\" L.). Sarmiento recolleu en Pontevedra esta palabra (e os sin\u00f3nimos \"calzamo\", \"calcemo\", \"cazamelo\", \"calsamelo\" e \"cascamelo\") como nomes doutra planta com\u00fan en Galicia, a \"silvamar\" (\"Smilax aspera\", en castel\u00e1n \"zarzaparrilla\"), pero ningunha outra fonte lle d\u00e1 tal nome. O erro puido estar causado porque esta \u00faltima d\u00e1 unhas froitas coma uvas, \u00e1s que se co\u00f1ece como \"uvas de can\".\nTam\u00e9n reciben o nome de mexac\u00e1n certos invertebrados mari\u00f1os:\nA etimolox\u00eda deste nome nestes animais parece deberse a que adoitan botar en determinadas ocasi\u00f3ns un chorro de auga coma se mexasen. No caso dos moluscos poder\u00eda tam\u00e9n deberse a unha mestura entre ameixa e can, reducida a mexac\u00e1n."}
{"id": "47518", "revid": "67049", "url": "https://gl.wikipedia.org/wiki?curid=47518", "title": "Narc\u00f3tico", "text": "Os narc\u00f3ticos ou estupefacientes son unhas drogas que, por definici\u00f3n, provocan sono ou estupor e, na maior\u00eda dos casos, inhiben a transmisi\u00f3n de sinais nerviosas asociadas \u00e1 dor. O grupo dos narc\u00f3ticos comprende gran variedade de drogas con efectos psicoactivos, a\u00ednda que terapeuticamente non se usan para promover cambios no humor, como os psicotr\u00f3picos, sen\u00f3n por outras propiedades farmacol\u00f3xicas: analxesia, anestesia, efectos antitusivos, antidiarreicos etc.\nEmporiso, estas drogas son a mi\u00fado desviadas do circu\u00edto legal e empregadas como euforizantes. Alg\u00fans narc\u00f3ticos son anest\u00e9sicos como \u00e9ter, cloroformo e ciclo-propano; pero na meirande parte son axentes da clase dos opioides. En xeral son substancias controladas, inclu\u00eddas na \"Convenci\u00f3n \u00fanica sobre estupefacientes\"."}
{"id": "47519", "revid": "1786", "url": "https://gl.wikipedia.org/wiki?curid=47519", "title": "Estupefaciente", "text": ""}
{"id": "47520", "revid": "1786", "url": "https://gl.wikipedia.org/wiki?curid=47520", "title": "Estupefacientes", "text": ""}
{"id": "47521", "revid": "1786", "url": "https://gl.wikipedia.org/wiki?curid=47521", "title": "Narc\u00f3ticos", "text": ""}
{"id": "47523", "revid": "23204", "url": "https://gl.wikipedia.org/wiki?curid=47523", "title": "Ministerio do Interior (Espa\u00f1a)", "text": "O Ministerio do Interior de Espa\u00f1a, \u00e9 o \u00f3rgano de goberno da Administraci\u00f3n Xeral do Estado, encargado de executar as decisi\u00f3ns tomadas polo Presidente do Goberno, as\u00ed como de manter a orde en todo o pa\u00eds. Para iso o Ministerio ten baixo a s\u00faa tutela o Corpo Xeral da Polic\u00eda e da Garda Civil. O Ministerio do Interior toma as decisi\u00f3ns sobre pol\u00edtica antiterrorista. O seu titular \u00e9 Fernando Grande-Marlaska.\nEstrutura org\u00e1nica b\u00e1sica (xaneiro de 2020).\nA estrutura org\u00e1nica b\u00e1sica \u00e9: (en cursiva ind\u00edcanse os organismos aut\u00f3nomos)\nMinistro do Interior: Fernando Grande-Marlaska"}
{"id": "47524", "revid": "1576", "url": "https://gl.wikipedia.org/wiki?curid=47524", "title": "Estimulantes", "text": "Un estimulante (do verbo latino \"stimul\u0101re\") ou psicoestimulante ou psicot\u00f3nico \u00e9, en termos xerais, unha droga que aumenta os niveis de actividade motriz e cognitiva, reforza a vixilia, o estado de alerta e a atenci\u00f3n e, frecuentemente, ten potencial euforizante.\nInicialmente, ser humano descubriu os estimulantes na natureza, pois atop\u00e1banse (o igual que agora) profusamente distribu\u00eddos en distintas especies vexetais. Dende ent\u00f3n, estes te\u00f1en coexistido co noso x\u00e9nero, forxando h\u00e1bitos e crenzas profundamente arraigados en todas as culturas.\nA partir do s\u00e9culo XIX, sum\u00e1ronse a esta clase farmacol\u00f3xica as mol\u00e9culas illadas do substrato vexetal (fundamentalmente alcaloides) e, m\u00e1is tarde, aquelas que xurdiron como produto exclusivo de reacci\u00f3ns qu\u00edmicas ensaiadas polos ser humano, \u00e9 dicir, as variantes sint\u00e9ticas."}
{"id": "47525", "revid": "1786", "url": "https://gl.wikipedia.org/wiki?curid=47525", "title": "Estimulante", "text": ""}
{"id": "47526", "revid": "75439", "url": "https://gl.wikipedia.org/wiki?curid=47526", "title": "Drogas depresoras", "text": "As drogas depresoras do Sistema Nervioso Central (SNC) son substancias que bloquean o funcionamento do cerebro provocando reacci\u00f3ns que poden ir dende a desinhibici\u00f3n ata o coma, nun proceso progresivo de adormecemento cerebral."}
{"id": "47527", "revid": "12452", "url": "https://gl.wikipedia.org/wiki?curid=47527", "title": "Tranqulizantes", "text": ""}
{"id": "47528", "revid": "12452", "url": "https://gl.wikipedia.org/wiki?curid=47528", "title": "Ansiol\u00edtico", "text": ""}
{"id": "47529", "revid": "89787", "url": "https://gl.wikipedia.org/wiki?curid=47529", "title": "Inveraray", "text": "Inveraray (\"Inbhir Aora\" en ga\u00e9lico escoc\u00e9s) \u00e9 unha vila e antigo burgo real en Argyll e Bute, Escocia. A s\u00faa poboaci\u00f3n era de 576 habitantes en 1999.\nLocalizaci\u00f3n.\nAt\u00f3pase na ribeira oeste do Loch Fyne, preto da s\u00faa cabeza e sobre a estrada A83 que une Tarbet con Campbeltown. Foi fundada polo Duque de Argyll en 1745, a partir da s\u00faa pousada, o castelo de Inveraray.\n\u00c9 un importante e pequeno lugar tur\u00edstico da costa occidental de Escocia: as s\u00faas caracter\u00edsticas casas brancas \u00e1 ribeira do mar aparecen en todas as fotograf\u00edas e \u00e9 un popular destino, onde se pode visitar, ademais do castelo, o c\u00e1rcere de Inveraray (un edificio de arquitectura xurxi\u00e1 que agora est\u00e1 convertido en museo, o Museo de Cultura Tradicional de Argyll (en Auchindrain), a igrexa neocl\u00e1sica que estaba divididada en d\u00faas metades (unha para ga\u00e9lico-falantes e outra para ingl\u00e9s-falantes) ou a cruz c\u00e9ltica de Inveraray. No seu porto est\u00e1 atracado o \"Arctic Penguin\" un antigo barco que \u00e9 agora museo mar\u00edtimo.\nEn Inveraray \u00e9 moi popular o xinti, un deporte de equipo mestura de f\u00fatbol e h\u00f3quei, e o equipo local ga\u00f1ou o campionato escoc\u00e9s en 2004. O dramaturgo Alan Bennet pasou por Inveraray para cear e contou a s\u00faa experiencia no libro autobiogr\u00e1fico \"Historias sen contar\"."}
{"id": "47530", "revid": "12452", "url": "https://gl.wikipedia.org/wiki?curid=47530", "title": "La cabrera", "text": ""}
{"id": "47537", "revid": "1131", "url": "https://gl.wikipedia.org/wiki?curid=47537", "title": "Pe\u00f1alara", "text": "O pico de Pe\u00f1alara \u00e9 o m\u00e1is alto da Serra de Guadarrama (serra pertencente ao Sistema Central) e das provincias de Madrid e Segovia, cunha altura de 2.430 metros sobre o nivel do mar. En consecuencia, \u00e9 un dos picos m\u00e1is emblem\u00e1ticos e importantes deste sistema monta\u00f1oso. A altura media de Pe\u00f1alara \u00e9 de 1.200 metros.\nNo cume desta monta\u00f1a podemos atopar, a parte do v\u00e9rtice xeod\u00e9sico, unha pequena capela dedicada \u00e1 Virxe Mar\u00eda e varios letreiros de madeira indicando varias rutas e os seus tempos de execuci\u00f3n. O pico de Pe\u00f1alara est\u00e1 no centro do macizo monta\u00f1oso do seu nome, o cal \u00e9 de tipo gran\u00edtico e alberga unha serie de picos ali\u00f1ados de nordeste a suroeste. Os bosques de pi\u00f1eiro silvestre que tapizan as abas desta monta\u00f1a deixan paso, por enriba dos 1.900 metros de altitude, \u00e1s prader\u00edas alpinas e matogueiras de alta monta\u00f1a. A esta altura, e na aba leste, existe un circo e m\u00e1is de vinte pequenas lagoas de orixe glaciar onde viven m\u00e1is de dez especies de anfibios e outros animais de alta monta\u00f1a. En Pe\u00f1alara aprenderon os alpinistas m\u00e1is importantes de Madrid e \u00e9 unha monta\u00f1a moi frecuentada por monta\u00f1eiros e turistas grazas aos f\u00e1ciles accesos que ten.\nA monta\u00f1a est\u00e1 inclu\u00edda no Parque Natural de Pe\u00f1alara, creado en 1990, que ocupa unha superficie de 750 ha."}
{"id": "47538", "revid": "27155", "url": "https://gl.wikipedia.org/wiki?curid=47538", "title": "Serra de Guadarrama", "text": "A Serra de Guadarrama (en castel\u00e1n: \"Sierra de Guadarrama\") \u00e9 unha ali\u00f1aci\u00f3n monta\u00f1osa pertencente \u00e1 metade leste do Sistema Central (sistema monta\u00f1oso do centro da Pen\u00ednsula Ib\u00e9rica) situada entre as serras de Gredos (\u00c1vila) e de Ayll\u00f3n (Segovia - Guadalaxara). Est\u00e9ndese en direcci\u00f3n suroeste-nordeste e nas provincias de Madrid, ao sur, e \u00c1vila e Segovia, ao norte. Esta serra mide aproximadamente 80\u00a0km. de lonxitude e o seu cumio m\u00e1is alto \u00e9 Pe\u00f1alara con 2.430 metros sobre o nivel do mar.\nA flora desta serra caracter\u00edzase pola abundancia de bosques de pi\u00f1eiros e a presenza de carballeiras e aci\u00f1edos en zonas m\u00e1is baixas. Nos cumes predominan os pastos e arbustos de alta monta\u00f1a. Nestes ecosistemas abundan mam\u00edferos como cervos, xabar\u00edns, corzos, gamos, teixugos, varios must\u00e9lidos, gatos monteses, raposos, lebres etc.; unha gran cantidade de especies de aves acu\u00e1ticas nos encoros, e grandes aves de rapina como a aguia imperial ib\u00e9rica ou o voitre negro, entre outras.\nA proximidade a Madrid (60\u00a0km) desta serra fixo que te\u00f1a un papel importante na historia de Espa\u00f1a e que hoxe sexa atravesada por bastantes portos e v\u00edas ferroviarias. Desde o monte da Almenara, en Robledo de Chavela, por exemplo, durante a invasi\u00f3n musulm\u00e1 os \u00e1rabes acend\u00edan laradas para avisar a Madrid de que se achegaban tropas cristi\u00e1s.\nEstas monta\u00f1as te\u00f1en unha grande afluencia de xente, o que fai que as infraestruturas para o turismo e os deportes de monta\u00f1a estean moi desenvolvidas. Esta afluencia ten un impacto ambiental na serra."}
{"id": "47539", "revid": "1747", "url": "https://gl.wikipedia.org/wiki?curid=47539", "title": "Provincia de Madrid", "text": ""}
{"id": "47540", "revid": "98629", "url": "https://gl.wikipedia.org/wiki?curid=47540", "title": "Adolph Rickenbacker", "text": "Adolph Rickenbacher, tam\u00e9n escrito como Rickenbacker (Su\u00edza 1886 - 1976), foi o fundador da compa\u00f1\u00eda fabricante de guitarras Rickenbacker.\nNaceu en Su\u00edza en 1886, pero emigrou de mozo aos Estados Unidos e estableceuse nos \u00c1nxeles pouco antes de 1920. Cambiou o seu apelido a Rickenbacker en parte debido aos sentimentos antialem\u00e1ns existentes nos Estados Unidos despois da primeira guerra mundial, pero tam\u00e9n para capitalizar a popularidade do seu curm\u00e1n Eddie Rickenbacker, un famoso piloto estadounidense da guerra.\nFundou unha empresa que fabricaba corpos de metal para a National String Instrument Corporation a principios dos anos 20, e as\u00ed foi como co\u00f1eceu a George Beauchamp e a Paul Barth, cos que fundar\u00eda a Ro-Pat-In Company en 1931. En 1932 eles fabricaron a primeira guitarra hawaiana coa caixa de aluminio (a famosa \"frying pan\" ou \"tixola\") e en 1934 cambi\u00e1ronlle o nome \u00e1 empresa por Electro String Instrument Corporation, a\u00ednda que lle chamaron aos instrumentos Rickenbackers debido \u00e1 fama do apelido grazas ao curm\u00e1n de Adolph. Cando a produci\u00f3n rematou en 1939 a empresa fabricara unhas 2\u00a0700 guitarra \"frying pan\".\nRickenbacker, a\u00ednda que nunca estivo convencido do potencial do negocio das guitarras, continuounas fabricando ata 1953, cando vendeu a compa\u00f1\u00eda Rickenbacker ao empresario Francis Hall.\nAdolph Rickenbacker morreu en 1976."}
{"id": "47542", "revid": "54334", "url": "https://gl.wikipedia.org/wiki?curid=47542", "title": "Pangaleguismo", "text": "O pangaleguismo \u00e9 o pensamento a prol da uni\u00f3n dos galegos con independencia da s\u00faa residencia ou non en Galiza. A palabra foi acu\u00f1ada en 1918 no contexto das Irmandades da Fala por Ant\u00f3n Villar Ponte e o concepto veu sendo empregado por diversos intelectuais galegos desde ent\u00f3n. Fai referencia \u00e1 cuesti\u00f3n da dualidade da identidade galega (Galiza + di\u00e1spora galega) e ten de ver con outras como a galaicidade (termo acu\u00f1ado por Valent\u00edn Paz-Andrade) ou galeguidade (no senso que lle daba Ram\u00f3n Otero Pedrayo), a galusofon\u00eda a Galiza Mundial e na acepci\u00f3n de Ant\u00f3n Villar Ponte ref\u00edrese \u00e1 consolidaci\u00f3n nacional e mais \u00e1 expansi\u00f3n internacional da identidade galega: \"pangaleguismo quer dicir defensa das formas e valores da conciencia c\u00edvico-cultural galega dentro e f\u00f3ra dos lindeiros da Galiza territorial\".\nTam\u00e9n existe unha acepci\u00f3n cunha connotaci\u00f3n m\u00e1is limitada pola que o Pangaleguismo que consiste en incorporar Portugal no dese\u00f1o pol\u00edtico futuro do nacionalismo galego."}
{"id": "47543", "revid": "12452", "url": "https://gl.wikipedia.org/wiki?curid=47543", "title": "Jenaro P\u00e9rez Villamil", "text": ""}
{"id": "47544", "revid": "98629", "url": "https://gl.wikipedia.org/wiki?curid=47544", "title": "Jenaro P\u00e9rez Villaamil", "text": "Jenaro P\u00e9rez Villaamil Duguet (\u00e1s veces aparece como Genaro P\u00e9rez de Villa-Amil), nado en Ferrol o 3 de febreiro de 1807 e finado en Madrid o 5 de xu\u00f1o de 1854, foi un pintor rom\u00e1ntico galego.\nTraxectoria.\nFormaci\u00f3n.\nP\u00e9rez Villaamil foi un neno prodixio e cando ti\u00f1a oito anos de idade xa desempe\u00f1aba o cargo de axudante de profesor de debuxo no Colexio Militar de Santiago \u00e1s ordes do seu propio pai, que era mestre de fortificaci\u00f3ns, topograf\u00eda e debuxo. A s\u00faa vida foi unha aut\u00e9ntica aventura xa que, despois de vivir en Madrid coa familia, ti\u00f1a dezaseis anos de idade cando se incorporou ao movemento liberal e alistouse no Ex\u00e9rcito para repeler a invasi\u00f3n conservadora dos Cen Mil Fillos de San Lu\u00eds en 1823. En Sanl\u00facar la Mayor (Sevilla) resultou ferido e pr\u00e9ndeno como prisioneiro de guerra. Levado a C\u00e1diz, a s\u00faa catividade non lle impediu realizar estudos de pintura na academia desa cidade baixo a direcci\u00f3n do profesor Jos\u00e9 Garc\u00eda e cando quedou libre en 1830 trasladouse a Porto Rico para realizar as decoraci\u00f3ns do teito do Teatro Tapia, o gran teatro de San Xo\u00e1n.\nEtapa prerrom\u00e1ntica.\nP\u00e9rez Villaamil pasou por d\u00faas etapas pl\u00e1sticas nas que se dividiu a s\u00faa vida. A primeira foi a prerrom\u00e1ntica e a segunda, que ocupou os derradeiros anos da s\u00faa vida, xa plenamente rom\u00e1ntica.\nRetornado a Espa\u00f1a en 1833, percorreu Andaluc\u00eda e f\u00edxose amigo do pintor e debuxante ingl\u00e9s David Roberts, co que mellorou a s\u00faa t\u00e9cnica, e pouco m\u00e1is tarde marchou a Madrid, onde co\u00f1eceu \u00e1 ra\u00ed\u00f1a Isabel II, e pediu o ingreso na Real Academia de Belas Artes de San Fernando, que conseguiu en 1835.\nMeses m\u00e1is tarde interveu na fundaci\u00f3n do Ateneo de Madrid e na creaci\u00f3n do Liceo Art\u00edstico y Literario Espa\u00f1ol, que foi o epicentro do romanticismo en Madrid. \nTam\u00e9n por aquel tempo co\u00f1eceu a Ram\u00f3n de Mesonero Romanos e comezou a ilustrar as costumistas obras deste escritor espa\u00f1ol.\nEtapa rom\u00e1ntica.\nEn 1837 vendeu cadros ao rei Lu\u00eds Filipe I de Francia e tam\u00e9n \u00e1 ra\u00ed\u00f1a Isabel de Espa\u00f1a, e foi reco\u00f1ecido como un dos mellores paisaxistas do momento. E nesa \u00e9poca comezou a mudar de amizades: do costumismo de Mesonero Romanos pasou a frecuentar a mozos do seu tempo que estaban a triunfar nas letras, como a Jos\u00e9 Zorrilla, que lle dedicou o poema \"La noche de invierno\". E en 1840, logo dunhas viaxes por Castela, trasladouse a Par\u00eds, onde iniciou unha viaxe por Europa (Francia, B\u00e9lxica, Pa\u00edses Baixos) que se prolongou durante catro anos. A escusa da viaxe foi a publicaci\u00f3n de \"Espa\u00f1a art\u00edstica y monumental\", un \u00e1lbum de litograf\u00edas.\nA tem\u00e1tica deste pintor foi sempre a paisaxe, \u00e1s veces con vistas urbanas e tam\u00e9n con exteriores arquitect\u00f3nicos monumentais e achegando figuras populares que representan a personaxes da \u00e9poca o que lles d\u00e1 aos seus cadros un toque humano e costumista. Nesas viaxes europeas tomou contacto coa cr\u00edtica internacional (Charles Baudelaire falou da s\u00faa obra no Sal\u00f3n de Par\u00eds de 1845, por exemplo), aprendeu de mestres do romanticismo europeo, e aproveitou para venderlle cadros a distintas casas reais. Por iso entre as s\u00faas influencias principais estiveron David Roberts, pero tam\u00e9n os brit\u00e1nicos Joseph William Turner e John Martin.\nNom\u00e9ano tenente director da Real Academia de San Fernando en febreiro de 1845, e ademais catedr\u00e1tico de paisaxe. E cando se creou a Escola Preparatoria para as carreiras de enxe\u00f1eiros civ\u00eds e arquitectos, Villaamil foi nomeado profesor de paisaxe. \nRegresou a Galiza en 1849 e percorreu as provincias da Coru\u00f1a e Pontevedra. \nSeguiu viaxando por Espa\u00f1a ata 1852, cando empezou a sufrir problemas de f\u00edgado. Dous anos m\u00e1is tarde morreu en Madrid aos 47 anos de idade."}
{"id": "47545", "revid": "12452", "url": "https://gl.wikipedia.org/wiki?curid=47545", "title": "Xenaro P\u00e9rez Villaamil", "text": ""}
{"id": "47548", "revid": "336", "url": "https://gl.wikipedia.org/wiki?curid=47548", "title": "Prosa medieval", "text": ""}
