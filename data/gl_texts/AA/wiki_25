{"id": "12497", "revid": "85894", "url": "https://gl.wikipedia.org/wiki?curid=12497", "title": "Gran Barreira de Coral", "text": "A Gran Barreira de Coral (en ingl\u00e9s \"Great Barrier Reef\") \u00e9 o m\u00e1is grande arrecife coralino do mundo composto por m\u00e1is de 2.900 arrecifes individuais (sen inclu\u00edr os arrecifes do estreito de Torres, que se calculan en 750 nunha \u00e1rea de 37.000\u00a0km2), e 900 illas nunha franxa de m\u00e1is de 3.000 quil\u00f3metros sobre unha \u00e1rea de aproximadamente 348.000\u00a0km2. O arrecife est\u00e1 situado no mar do Coral, ao longo da costa do estado de Queensland no nord\u00e9s de Australia.\nA Gran Barreira de Coral p\u00f3dese ver desde o espazo exterior e \u00e9 a estrutura m\u00e1is grande do mundo feita por organismos vivos. A estrutura do arrecife est\u00e1 composta por miles de mill\u00f3ns de pequenos organismos co\u00f1ecidos como p\u00f3lipos de coral. P\u00f3dense atopar m\u00e1is de 400 especies de coral, algunhas microsc\u00f3picas e outros que chegan aos 2\u00a0metros de anchura. Nas marxes externas do arrecife formanse especies viscosas con capacidade de resistir os embates das ondas, en cambio as delicadas variedades lanceoladas deben gorecerse nas augas m\u00e1is tranquilas. As formas son variadas: abanico, c\u00fapula, cornos, flor, etc. As cores oscilan entre tons rosados, fucsia, amarelos, azuis e verdes.\nAs augas da Gran Barreira de Coral son temperadas e soportan unha gran variedade de vida e foron seleccionadas como Patrimonio da Humanidade en 1981. Entre os arrecifes at\u00f3panse m\u00e1is de 1.500 especies de peixes e crust\u00e1ceos.\nA CNN clasificouna como unha de as sete marabillas naturales do mundo, A \"Queensland National Trust\" considerouna unha icona estatal de Queensland.\nBoa parte do arrecife est\u00e1 protexido polo Parque mari\u00f1o da Gran Barreira de Coral (\"Great Barrier Reef Marina Park\"), que axuda a limitar o impacto do uso humano, como a sobrepesca e o turismo. Outras ameaza ambientais sobre o arrecife e o seu ecosistema incl\u00faen a calidade das augas dos r\u00edos que desembocan nel; o cambio clim\u00e1tico, acompa\u00f1ado por unha masivo branqueamento do coral, e gromos c\u00edclicos da estrela de mar \"Acanthaster planci\" que se come o coral e estao destru\u00edndo en enormes cantidades. Segundo un estudo publicado en outubro de 2012 pola revista cient\u00edfica \"Proceedings of the National Academy of Sciences\", o arrecife perdeu m\u00e1is da metade da s\u00faa cuberta de coral desde 1985.\nA Gran Barreira de Coral foi co\u00f1ecida e utilizada polos aborixes australianos e polos insulares do estreito de Torres, e \u00e9 unha parte importante da cultura e espiritualidade dos grupos locais. O arrecife \u00e9 un destino moi popular para os turistas, especialmente nas illas Whitsunday e nas zonas da Rexi\u00f3n de Cairns. O turismo \u00e9 unha actividade econ\u00f3mica importante para a rexi\u00f3n, xerando m\u00e1is de 3 mil mill\u00f3ns de AU$ ao ano.\nUn informe de marzo de 2016 afirma que o branqueo de coral estaba m\u00e1is amplamente estendido do que se pensaba, afectando seriamente \u00e1s partes septentrionais da Barreira como resultado do aumento das temperaturas oce\u00e1nicas. En outubro de 2016, a revista \"Outside\" publicou un obituario da Barreira; o artigo foi criticado por ser prematuro e ocultar os esforzos para reforzar a resiliencia do arrecife. En marzo de 2017, a revista cient\u00edfica \"Nature\" publicou un artigo mostrando que grandes secci\u00f3ns nun tramo de 800 quil\u00f3metros de extensi\u00f3n na parte norte do arrecife, morreran ao longo do ano 2016 debido \u00e1s altas temperaturas da auga oce\u00e1nica, un evento que os autores atrib\u00faen aos efectos do cambio clim\u00e1tico global.\nXeolox\u00eda e xeograf\u00eda.\nA Gran Barreira de Coral est\u00e9ndese desde o estreito de Torres (entre Bramble Cay, a illa m\u00e1is setentrional, e a costa sur de Pap\u00faa Nova Guinea ) ao norte da pasaxe sen nome que hai entre a illa Lady Elliot (a s\u00faa illa m\u00e1is meridional) e a illa Fraser ao sur. A illa Lady Elliot est\u00e1 situada 1.915\u00a0km ao sueste de Bramble Cay.\nA teor\u00eda da tect\u00f3nica de placas indica que Australia se move cara ao norte a unha velocidade de 7\u00a0cm por ano, desde a Era cenozoica. Australia Oriental experimentou un per\u00edodo de elevaci\u00f3n tect\u00f3nica, facendo que a deriva continental movese Queensland 400\u00a0km cara ao interior. Neste per\u00edodo, Queensland experimentou erupci\u00f3ns volc\u00e1nicas con importantes fluxos de basalto. Alg\u00fans destes afloramentos gran\u00edticos convert\u00e9ronse en grandes illas. Tras a formaci\u00f3n da lagoa do mar do Coral, os arrecifes coralinos empezaron a crecer no seu interior, ata fai aproximadamente 25 mill\u00f3ns de anos. O norte de Queensland ti\u00f1a a\u00ednda augas t\u00e9pedas, pero no sur dos tr\u00f3picos era demasiado fr\u00eda para o desenvolvemento de coral. A historia do desenvolvemento da Gran Barreira de Coral \u00e9 complexa; despois de que Queensland se desprazase cara a augas tropicais, a historia est\u00e1 influ\u00edda, en gran parte, por como fluct\u00faan os arrecifes (crecen e retroceden) cos cambios do nivel do mar.\nOs arrecifes poden aumentar nun di\u00e1metro de entre 1 a 3 cent\u00edmetros por ano, e crecer verticalmente desde 1 a 25 cent\u00edmetros por ano; con todo, lim\u00edtanse a crecer por encima dunha profundidade de 150\u00a0 metros debido \u00e1 s\u00faa necesidade de luz solar e as\u00ed mesmo non poden crecer por encima do nivel do mar. Cando Queensland moveuse cara a augas tropicais fai 24 mill\u00f3ns de anos, creceron alg\u00fans corais, pero desenvolveuse rapidamente unha sedimentaci\u00f3n con erosi\u00f3n da Grande Cordilleira Divisoria; creando deltas fluviais, sedimentos pel\u00e1xicos e turbiditas, que eran condici\u00f3ns inapropiadas para o crecemento do coral. Fai 10 mill\u00f3ns de anos, o nivel do mar baixou significativamente, o que permitiu m\u00e1is sedimentaci\u00f3n. Fai aproximadamente 400.000\u00a0anos houbo un per\u00edodo interglacial especialmente c\u00e1lido con crecidas do nivel do mar e ata 4 graos de diferenza de temperatura.\nA terra que formaba o substrato da barreira actual era unha costa plana formada por sedimentos erosionados das monta\u00f1as australianas con alg\u00fans outeiros grandes, alg\u00fans dos cales son restos dos antigos arrecifes ou, raramente, volc\u00e1ns). O Reef Research Centre, unha parte do \"Cooperative Research Centre\", atopou dep\u00f3sitos de esqueletos coralinos que datan de fai medio mill\u00f3n de anos. O GBRMPA considera esta primeira proba para suxerir que a estrutura completa de arrecifes ten 600.000\u00a0 anos de antig\u00fcidade. Segundo estima o Great Barrier Reef Marine Park Authority, as actuais estruturas de arrecifes vivos empezaron a crecer a partir das plataformas m\u00e1is antigas hai uns 20.000\u00a0 anos. O Australian Institute of Marine Science coincide con esta estimaci\u00f3n e sit\u00faa o inicio do crecemento do arrecife no per\u00edodo do \u00daltumo M\u00e1ximo Glacial. A ao redor desta \u00e9poca, o nivel do mar era 120\u00a0 metros m\u00e1is baixo que hoxe.\nDesde hai 20.000\u00a0 anos ata hai 6.000\u00a0 anos, o nivel do mar aumentou constantemente. Como aumentaba, os corais pod\u00edan ser m\u00e1is altos que os cerros da chaira costeira. Pero hai uns 13.000\u00a0 anos, o nivel do mar estaba s\u00f3 60\u00a0 metros m\u00e1is baixo que actualmente, e os corais empezaban a crecer ao redor dos outeiros da chaira costeira, que eran ent\u00f3n illas continentais. Pero ao aumentar o nivel do mar, a maior\u00eda das illas continentais se mergullaron. Os corais puideron ent\u00f3n crecer por encima dos outeiros, formando os actuais atols e arrecifes. O nivel do mar na Gran Barreira de Coral non subiu significativamente nos \u00faltimos 6.000\u00a0 anos. O CRC Reef Research Centre estimou a idade das actuais estruturas de entre 6.000 e 8.000 de anos.\nOs restos dunha antiga barreira de arrecifes similar \u00e1 Gran Barreira de Coral p\u00f3dense atopar en Kimberley, unha rexi\u00f3n ao norte de Australia Occidental.\nO Great Barrier Reef World Heritage Area dividese en 70 biorexi\u00f3ns, das cales 30 son biorrexi\u00f3ns de arrecifes, Na parte norte da Gran Barreira de Coral f\u00f3rmanse arrecifes de cinta e arrecifes deltaicos; estas estruturas non se atopan no resto do sistema da Gran Barreira. Non hai atols no sistema, e os arrecifes adxacentes ao continente son raros.\nOs arrecifes de costa at\u00f3panse amplamente distribu\u00eddos, pero son m\u00e1is com\u00fans cara a parte sur da Gran Barreira de Coral, xunto \u00e1s grandes illas, por exemplo, as Illas Whitsunday. At\u00f3panse arrecifes de lagoa na parte sur da Gran Barreira de Coral e na zona norte, na costa de Princess Charlotte Bay. Os arrecifes Cresentics son a forma m\u00e1is com\u00fan de arrecife na parte central do sistema da Gran Barreira de Coral, rodeando por exemplo os arrecifes da Illa Lizard. Os arrecifes Cresentic tam\u00e9n se atopan no extremo norte do Parque Mari\u00f1o da Gran Barreira de Coral, e os Arrecifes Swain (20-22 graos sur). Os arrecifes plans at\u00f3panse na partes norte e sur da Gran Barreira de Coral, preto do cabo York, Princess Charlotte Bay e Cairns. A maior\u00eda das illas do arrecife at\u00f3panse nos arrecifes planares.\nAmeazas medioambientais.\nUnha gran parte do arrecife est\u00e1 protexida polo \"Great Barrier Reef Marina Park\". Mais est\u00e1 tam\u00e9n en perigo a causa da contaminaci\u00f3n mari\u00f1a, o aquencemento clim\u00e1tico e mais a pesca. Debido \u00e1 s\u00faa vasta biodiversidade, as s\u00faas augas claras e mornas e \u00e1 s\u00faa grande acesibilidade, o arrecife \u00e9 un destino moi popular entre os submarinistas.\nA grande barreira de coral \u00e9 chamada \u00e1s veces \"o m\u00e1is grande animal vivo do mundo\"; en realidade est\u00e1 constitu\u00edda por numerosas colonias de corais.\nA ameaza m\u00e1is significativa para o futuro da grande barreira de coral e doutros ecosistemas tropicais \u00e9 o quecemento global.\nVarias das especies de corais da grande barreira viven actualmente no l\u00edmite superior de tolerancia \u00e1 temperatura, como demostran os embranquecementos de corais dos ver\u00e1ns de 1998 e 2002.\nBaixo o efecto das augas que fican demasiado quentes durante excesivo tempo, os corais expelen os seus respons\u00e1beis da fotos\u00edntese e perden as s\u00faas cores, deixando \u00e1 vista os seus esqueletos brancos, e morren pouco despois.\nAs temperaturas globais acrecidas provocan treboadas tropicais m\u00e1is violentas. Estes \u00faltimos anos, os restos agricolas (e produtos fitosanitarios), particularmente provenientes das explotaci\u00f3ns de cana de azucre, tiveron un impacto significativo. A medra do esvaimento e embranquecemento do coral destru\u00edron longos sectores do arrecife.\nAs estrelas de mar Acantastar p\u00farpura (\"Acantastar Planci\") son predadores dos corais. Cando o sistema do arrecife non est\u00e1 en equilibrio, as poboaci\u00f3ns de estrelas de mar poden aumentar perigosamente. Estas \u00faltimas d\u00e9cadas, varios sectores populares do arrecife foron seriamente danados polos seus ataques.\nO n\u00famero de visitantes do arrecife \u00e9 en si mesmo un problema. Os sectores populares coma Green Island te\u00f1en sufrido danos consider\u00e1beis polos turistas.\nA partir do 1 de xullo de 2004, a pesca ser\u00e1 prohibida dentro dun terzo da grande barreira de coral. S\u00f3 o 4% da superficie estaba afectada pola prohibici\u00f3n de pescar. O ministerio australiano do medio ambiente afirma que a prohibici\u00f3n afectar\u00e1 principalmente aos pescadores de crust\u00e1ceos.\nEcolox\u00eda.\nA Gran Barrera \u00e9 a base dunha gran diversidade de vida, inclu\u00edndo moitas especies vulnerables ou especies ameazadas, algunhas das cales poden ser end\u00e9micas do sistema do arrecife. \nTrinta especies de baleas, golfi\u00f1os, e marsopas inventari\u00e1ronse na Gran Barreira de Coral, inclu\u00edndo o rorcual alibranco, golfi\u00f1os sousa, e a balea xibardo. Tam\u00e9n viven al\u00ed grandes poboaci\u00f3ns de dugongos. M\u00e1is de 1.500 especies de peixes viven no arrecife, inclu\u00eddo o peixe pallaso, robaliza vermella, emperador garganta vermella, e varias especies de pargos e troitas de coral. Corenta e nove especies de peixes desovan en masa, mentres que oitenta e catro especies m\u00e1is desovan noutras partes da s\u00faa \u00e1rea de distribuci\u00f3n. Dezasete especies de serpes mari\u00f1as viven nas augas c\u00e1lidas da Gran Barreira de Coral ata unha profundidade de 50 m e son m\u00e1is com\u00fans no sur que na secci\u00f3n norte. Ningunha das que se atopan na \u00e1rea do Patrimonio Mundial da Gran Barreira de Coral son end\u00e9micas, nin est\u00e1n en perigo de extinci\u00f3n.\nSeis especies de tartarugas ve\u00f1en ao arrecife para criar: a tartaruga mari\u00f1a verde, a tartaruga de coiro, a tartaruga mari\u00f1a carei, a tartaruga mari\u00f1a com\u00fan, a tartaruga mari\u00f1a de dorso plano, e a tartaruga mari\u00f1a oliv\u00e1cea. A tartaruga verde da Gran Barreira de Coral ten d\u00faas poboaci\u00f3ns xeneticamente distintas, unha na parte norte do arrecife e outra na parte sur. Quince especies de algas localizadas en prader\u00edas mari\u00f1as atraen aos dugongos e as tartarugas, e proporcionan h\u00e1bitat aos peixes. Os x\u00e9neros m\u00e1is com\u00fans de pastos mari\u00f1os son de \"Halophila\" e de \"Halodule\".\nOs crocodilos de auga salgada viven en mangleirais e marismas da costa preto do arrecife.\nPresenza humana.\nA Gran Barreira de Coral foi co\u00f1ecida e usada polos aborixes australianos e as xentes das illas do estreito de Torres. Os aborixes australianos estiveron vivindo na zona durante, polo menos, os \u00faltimos 40.000 anos, e os insulares do estreito de Torres desde hai arredor de 10.000 anos. Para estes 70 ou m\u00e1is grupos tribais, o arrecife \u00e9 tam\u00e9n un importante factor cultural.\nEn 1768, Louis de Bougainville atopou o arrecife durante unha misi\u00f3n exploratoria, mais non reclamou a zona para Francia. O 11 de xu\u00f1o de 1770, o buque Endeavour capitaneado polo explorador James Cook, encallou na Gran Barreira de Coral, produc\u00edndose danos considerables. Finalmente conseguiron salvar a nave alixeirando a carga e reflot\u00e1ndoa durante a subida da marea. Un dos m\u00e1is famosos naufraxios foi o do buque Pandora, que afundiu o 29 de agosto de 1791, morrendo 35 homes. O museo de Queensland leva feitas varias prospecci\u00f3ns arqueol\u00f3xicas desde 1983 para tratar de achar os seus restos. O feito de que non haxa atols no arrecife, fixo que non fora estudado suficientemente durante o s\u00e9culo XIX. Durante este tempo, algunhas das illas coral\u00edferas foron minadas para faceren dep\u00f3sitos de guano, e constru\u00edronse faros a modo de balizas ao longo de toda a Barreira, como o da illa Raine, o primeiro deles. En 1922, o Comit\u00e9 da Gran Barreira de Coral comezou a realizar gran parte das primeiras investigaci\u00f3ns sobre o arrecife."}
{"id": "12499", "revid": "65337", "url": "https://gl.wikipedia.org/wiki?curid=12499", "title": "Lei de Moore", "text": "A Lei de Moore di que aproximadamente cada 18 meses o n\u00famero de transistores dunha computadora se duplica. Tr\u00e1tase dunha lei emp\u00edrica, formulada por Gordon E. Moore o 19 de abril de 1965, a lei vense cumprindo ata os nosos d\u00edas.\nGordon E. Moore fundou tempo despois Intel xunto con Robert Noyce.\nAn\u00e1lise para memorias (reparos).\nSegundo a lei de Moore:\nOutras aplicaci\u00f3ns.\nO \u00e9xito da lei de Moore fixo que o seu nome se xeneralizase para outras aproximaci\u00f3ns exponencias relacionadas coa inform\u00e1tica, como o prezo, ou mesmo, xa nos anos dez do dous mil, o consumo enerx\u00e9tico dos sitemas de intelixencia artificial."}
{"id": "12501", "revid": "1576", "url": "https://gl.wikipedia.org/wiki?curid=12501", "title": "Lugares de Cabana de Berganti\u00f1os", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cabana de Berganti\u00f1os"}
{"id": "12502", "revid": "22570", "url": "https://gl.wikipedia.org/wiki?curid=12502", "title": "Principio de Pareto", "text": "O chamado principio de Pareto (tam\u00e9n co\u00f1ecido como a regra do 80-20 , afirma que, para moitos fen\u00f3menos, o 80% de consecuencias te\u00f1en a orixe no 20% das causas. Esta idea ten aplicaci\u00f3n, como regra de c\u00e1lculo, en moitas situaci\u00f3ns, mais tam\u00e9n \u00e9 moi a mi\u00fado mal usada e mal entendida.\nO principio foi suxerido por polo pensador de xesti\u00f3n Joseph M. Juran. O nome veu do economista italiano Vilfredo Pareto, quen observou que un 80% das propiedades en Italia eran posuidas por s\u00f3 un 20% dos italianos. Este principio \u00e9 a mi\u00fado aplicado a datos tales como as cifras de vendas: \"o 20% de clientes son responsabeis do 80% do volume de vendas.\"\n\u00c9 importante destacar que moitos malentenden (pola coincidencia de que 80+20=100): poder\u00eda ser que o 80% das consecuencias prove\u00f1en do 10% das causas. Moita xente rexeitar\u00eda esa regra \"80-10\", mais ser\u00eda igualmente v\u00e1lida desde un punto de vista matem\u00e1tico.\nAlg\u00fans mante\u00f1en que o principio \u00e9 recursiva, e p\u00f3dese aplicar ao 20% das causas restantes, diso vir\u00eda unha regra \"64-4\", unha \"51,8-0,8\" etc.\nUn claro mal uso \u00e9 este exemplo: \"o 20% de individuos nunha organizaci\u00f3n realizan o 80% do traballo.\"\nO principio en si \u00e9 unha derivaci\u00f3n da distribuci\u00f3n de Pareto."}
{"id": "12504", "revid": "1576", "url": "https://gl.wikipedia.org/wiki?curid=12504", "title": "Lugares de Cabanas", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cabanas"}
{"id": "12506", "revid": "1576", "url": "https://gl.wikipedia.org/wiki?curid=12506", "title": "Lugares de Camari\u00f1as", "text": "Galicia \u2192 Parroquias de Galicia \u2192 Lugares de Galicia \u2192 Lugares de Camari\u00f1as"}
{"id": "12508", "revid": "1576", "url": "https://gl.wikipedia.org/wiki?curid=12508", "title": "Lugares de Cambre", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cambre"}
{"id": "12510", "revid": "1576", "url": "https://gl.wikipedia.org/wiki?curid=12510", "title": "Lugares da Capela", "text": "Galicia \u2192 Parroquias de Galicia \u2192 Lugares de Galicia \u2192 Lugares da Capela"}
{"id": "12512", "revid": "1576", "url": "https://gl.wikipedia.org/wiki?curid=12512", "title": "Lugares de Carballo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Carballo"}
{"id": "12514", "revid": "1576", "url": "https://gl.wikipedia.org/wiki?curid=12514", "title": "Lugares de Cari\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cari\u00f1o"}
{"id": "12517", "revid": "22570", "url": "https://gl.wikipedia.org/wiki?curid=12517", "title": "Xeograf\u00eda de Italia", "text": ""}
{"id": "12519", "revid": "23204", "url": "https://gl.wikipedia.org/wiki?curid=12519", "title": "Macau", "text": "Macau (chin\u00e9s tradicional: \u6fb3\u9580, chin\u00e9s simplificado: \u6fb3\u95e8, canton\u00e9s: Oum\u00fan, portugu\u00e9s: Macau), \u00e9 unha zona administrativa especial da Rep\u00fablica Popular da China. Estivo baixo a soberan\u00eda de Portugal ata o 20 de decembro de 1999. Est\u00e1 constitu\u00edda por unha pen\u00ednsula e d\u00faas illas (Taipa e Coloane), cunha superficie total de 28,2 km\u00b2. Ten preto de 647.700 habitantes. \nA\u00ednda que a soberan\u00eda lle pertenza \u00e1 Rep\u00fablica Popular da China, Portugal segue administrando o territorio, seguindo a pol\u00edtica de \"Un pa\u00eds dous sistemas\", ideada por Deng Xiaoping. Esta forma de goberno vai estar en vigor ata, como m\u00ednimo o ano 2049, 50 anos despois da transferencia de soberan\u00eda, data na que se producir\u00e1 a transferencia de administraci\u00f3n, pola que Macau pasar\u00e1 a ser administrada pola China. Non obstante, a lei b\u00e1sica de Macau garante que a transferencia da administraci\u00f3n poder\u00e1 demorarse a partir de 2049 tanto tempo coma os habitantes de Macau queiran seguir baixo a RAEM, e dicir, administrados por Portugal.\nHistoria.\nEn 1550, baixo o pretexto de secar a s\u00faa carga, os portugueses constru\u00edron uns predios en Macau. A colonia permanente foi fundada en 1557, e ti\u00f1a un valor inmenso, especialmente cando as autoridades da China prohibiron o comercio directo co Xap\u00f3n perante mais de cen anos, ao mesmo tempo os portugueses ga\u00f1aron o monopolio nese comercio. Naturalmente, Macau era un porto importante no comercio entre Europa, a China e o Xap\u00f3n, tam\u00e9n.\nPortugal pagaba polo alugamento de Macau \u00e1 China entre 1573 e 1845. A importancia do porto de Macau reduciuse na primeira guerra do opio en 1841 cando Hong Kong se tornou no porto occidental m\u00e1is importante na China. A illa de Taipa foi ocupada polos portugueses no 1851, mais o goberno da China s\u00f3 reco\u00f1eceu a ocupaci\u00f3n de Macau no 1887. A pataca, a moeda local de Macau, foi lanzada polo Banco Nacional Ultramarino no 1905. A s\u00faa cuotaci\u00f3n equivale \u00e1 cuotaci\u00f3n do d\u00f3lar de Hong Kong. A poboaci\u00f3n de Macau aumentou moito durante a segunda guerra mundial porque moitas persoas fuxiron da ocupaci\u00f3n xaponesa de Cant\u00f3n e de Hong Kong a Macau, visto que o Xap\u00f3n respectaba a neutralidade de Portugal na guerra, a pesar disto o porto foi bombardeado a\u00ednda que aducindo que fora un erro por parte xaponesa.\nDespois da Revoluci\u00f3n dos Caraveis en 1974, Portugal alterou o estatuto de Macau para \u201cun territorio chin\u00e9s baixo administraci\u00f3n portuguesa\u201d. Propuxeron neste tempo a devoluci\u00f3n de Macau a China, pero os chineses quer\u00edan resolver a situaci\u00f3n de Hong Kong antes de Macau. O contrato da devoluci\u00f3n de Macau \u00e1 China foi afirmado no ano 1987, e o 20 de decembro de 1999 foi fundada a rexi\u00f3n administrativa especial de Macau, co sistema chin\u00e9s de \u201cun pa\u00eds, dous sistemas\u201d. Este sistema garante que Macau pode continuar co seu sistema de goberno con moita autonom\u00eda, s\u00f3 as relaci\u00f3ns exteriores e a defensa son controladas polos chineses.\nXeograf\u00eda.\nMacau est\u00e1 situado no sueste da China, na provincia de Cant\u00f3n, na desembocadura do R\u00edo das Perlas. Fica s\u00f3 a 65 quil\u00f3metros de Hong Kong doutro lado da desembocadura, habendo barcos de enlace frecuentes entre as cidades. En aerobarco a viaxe s\u00f3 leva unha hora. As outras cidades importantes da \u00e1rea son Cant\u00f3n, a capital da provincia hom\u00f3nima con 7 mill\u00f3ns de persoas e Shenzhen, unha cidade nova e en\u00e9rxica. Shenzhen \u00e9 unha rexi\u00f3n econ\u00f3mica especial e unha das cidades m\u00e1is ricas da China, agora cuns 4 mill\u00f3ns de habitantes.\nO clima de Macau \u00e9 subtropical. A temperatura media anual \u00e9 de 22\u00a0\u00b0C, no ver\u00e1n mais de 30\u00a0\u00b0C e en Inverno 15\u00a0\u00b0C. A choiva \u00e9 mais frecuente entre xullo e setembro. Os monz\u00f3ns causan mudanzas no clima.\nMacau consta dunha pen\u00ednsula e das illas de Taipa e Coloane. A \u00e1rea total \u00e9 de 23\u00b45 quil\u00f3metros cadrados, a pen\u00ednsula \u00e9 de 9\u00a0km\u00b2. A pen\u00ednsula \u00e9 o centro pol\u00edtico, econ\u00f3mico, cultural e de transporte de Macau. O 94% da poboaci\u00f3n e case toda a industria fican na pen\u00ednsula. A pen\u00ednsula ten topograf\u00eda variable con moitos outeiros.\nDivisi\u00f3n administrativa.\nDurante o per\u00edodo colonial, Macau divid\u00edase en dous concellos, o de Macau e o das Illas, e en sete fregues\u00edas. Cada concello estaba administrado por unha c\u00e1mara municipal e ti\u00f1a asemade unha asemblea municipal.\nDespois da asunci\u00f3n da soberan\u00eda pola China os concellos quedaron abolidos, creouse o Instituto para os Asuntos C\u00edvicos e Municipais, subordinado \u00e1 Secretar\u00eda de Administraci\u00f3n e Xustiza. Permaneceron as fregues\u00edas, pero ao non ter calquera poder administrativo, son simples divisi\u00f3ns rexionais.\nDemograf\u00eda.\nOs portugueses sempre foron unha minor\u00eda en Macau. No ano 1563 Macau ti\u00f1a cinco mil habitantes, dos que 4100 eran chineses e 900 portugueses. Agora, os n\u00fameros son moito m\u00e1is altos, e a porcentaxe dos portugueses \u00e9 a\u00ednda mais baixa. Dos 450 mil habitantes de Macau, uns 96% son chineses, a maior\u00eda dos outros son de orixe portuguesa.\nCultura.\nAs linguas oficiais son o portugu\u00e9s e mailo canton\u00e9s, a\u00ednda que s\u00f3 unha porcentaxe moi reducida fala portugu\u00e9s. Os de orixe portuguesa (na maior\u00eda dos casos te\u00f1en antepasados chineses tam\u00e9n) que viven en Macau ch\u00e1manse Macaenses ou \"fillos da terra\". En Macau desenvolveuse unha lingua crioula, o patu\u00e1 ou macaense, baseada no portugu\u00e9s, con influencias de canton\u00e9s, malaio e moitas outras linguas, mais que actualmente s\u00f3 fala un pequeno feixe de xente maior.\nMacau ten varias relixi\u00f3ns. A metade da poboaci\u00f3n \u00e9 budista, 15% cat\u00f3lica. Os portugueses expediron moitos misioneiros a Macau, entre outras, a persoa occidental mais famosa na China, Matteo Ricci. Mais tam\u00e9n a arte, a literatura cl\u00e1sica, a medicina e filosof\u00eda chinesa vi\u00f1an \u00e1 Europa v\u00eda Macau.\nA comida de Macau tam\u00e9n \u00e9 unha mestura de culturas. Unha das delicias da gastronom\u00eda do Sur da China \u00e9 o din sum (\u70b9\u5fc3 (di\u01cenx\u012bn en Mandar\u00edn)) que \u00e9 unha mestura riqu\u00edsima de pequenos pratos diferentes. A culinaria dos macaenses naceu cando as esposas orientais dos portugueses tentaban facer comidas portuguesas cos ingredientes locais. Evidentemente, as s\u00faas propias tradici\u00f3ns culinarias influ\u00edron nestas comidas. Lacas\u00e1, de tallar\u00edns e porco afumado, arroz gordo, pato cabidela, sopa de aleta de quenlla, carne de porco doce e pito frito son comidas populares.\nEconom\u00eda.\nA moeda usada en Macau \u00e9 a Pataca. A econom\u00eda est\u00e1 en gran parte baseada no turismo (en 2000, m\u00e1is de 8 mill\u00f3ns de turistas chegaron a Macau) e na produci\u00f3n de t\u00e9xtiles e de fogos de artificio. Despois de Hong Kong ter substitu\u00eddo Macau como porto de comercio occidental na China, a econom\u00eda de Macau ten dependido de catro piares: turismo e dos xogos de azar nos casinos, procesamento de t\u00e9xtiles, transacci\u00f3ns bancarias e construci\u00f3n."}
{"id": "12521", "revid": "289", "url": "https://gl.wikipedia.org/wiki?curid=12521", "title": "Korea", "text": ""}
{"id": "12525", "revid": "1131", "url": "https://gl.wikipedia.org/wiki?curid=12525", "title": "Stromboli", "text": "Stromboli (, grego antigo: , \"Strongul\u0113\") \u00e9 unha pequena illa no Mar Tirreno, fronte \u00e1 costa norte de Sicilia, que cont\u00e9n un dos tres volc\u00e1ns activos en Italia. \u00c9 unha das oito Illas Eolias, un arco volc\u00e1nico ao norte de Sicilia. Este nome der\u00edvase do vello nome grego \"Strongul\u0113\" que lle foi dado debido \u00e1 s\u00faa forma redonda inchada. Stromboli tam\u00e9n se refire \u00e1 unha comida parecida \u00e1 pizza, que se co\u00f1ece tam\u00e9n como calzone. A poboaci\u00f3n da illa \u00e9 de aproximadamente 500 habitantes. O volc\u00e1n leva en actividade continua (con erupci\u00f3ns volc\u00e1nicas), desde polo menos os \u00faltimos 2.000 anos; a mi\u00fado \u00e9 visible desde moitos puntos da illa e do mar circundante, dando lugar ao alcumo da illa \"Faro do Mediterr\u00e1neo\". A m\u00e1is recente erupci\u00f3n foi o 13 de abril de 2009. Stromboli at\u00f3pase a 926 m sobre o nivel do mar, e a m\u00e1is de 2.700 m. por encima do fondo do mar. Hai tres cr\u00e1teres activos no pico. Unha caracter\u00edstica xeol\u00f3xica significativa do volc\u00e1n \u00e9 a Sciara do Fuoco (\"r\u00edo de lume\"), unha gran depresi\u00f3n en forma de ferradura xerada nos \u00faltimos 13.000 anos por varios colapsos no lado noroeste do cono. Dous quil\u00f3metros ao nord\u00e9s at\u00f3pase Strombolicchio, un tap\u00f3n volc\u00e1nico remanente do volc\u00e1n orixinal.\nO volc\u00e1n.\nO monte Stromboli estivo en erupci\u00f3n case continua durante os \u00faltimos 2.000 anos. Mantense un patr\u00f3n de erupci\u00f3ns no que as explosi\u00f3ns prod\u00facense nos cr\u00e1teres do cume, con leves erupci\u00f3ns de bomba volc\u00e1nica incandescentes, en intervalos que van desde minutos a horas. Isto co\u00f1\u00e9cese como erupci\u00f3n estromboliana, obs\u00e9rvase tam\u00e9n noutros volc\u00e1ns en todo o mundo. As erupci\u00f3ns dos cr\u00e1teres do cume adoitan dar lugar a unhas poucas rafagas curtas, suaves, pero en\u00e9rxicos estoupidos, que alcanzan uns poucos centos de metros de altura, conte\u00f1en cinzas, fragmentos incandescentes de lava e bloques de pedra. A actividade do monte Stromboli \u00e9 case exclusivamente de explosiva, pero prod\u00facense fluxos de lava nos momentos de alta actividade volc\u00e1nica, en 2002 produciuse unha grande erupci\u00f3n, a primeira en 17 anos, causando o peche da illa aos non-residentes durante varios meses. E novamente en 2003, 2007 e 2013-14.\nAsentamentos.\nAs d\u00faas vilas de San Bartolo e San Vincenzo at\u00f3panse no nord\u00e9s, mentres que a aldea m\u00e1is pequena Ginostra est\u00e1 no suroeste. Administrativamente, son unhas \"\" de Lipari.\nA principios de 1900 uns poucos miles de persoas habitaban a illa, pero logo de varias emigraci\u00f3ns, a poboaci\u00f3n era duns poucos centos a mediados da d\u00e9cada de 1950"}
{"id": "12527", "revid": "23204", "url": "https://gl.wikipedia.org/wiki?curid=12527", "title": "Sicilia", "text": "Sicilia (en siciliano: \"Sic\u00eclia\") \u00e9 unha rexi\u00f3n aut\u00f3noma de Italia. \u00c9 a m\u00e1is grande de t\u00f3dalas rexi\u00f3ns da Rep\u00fablica e ademais a illa m\u00e1is grande do mar Mediterr\u00e1neo con 25.711 quil\u00f3metros cadrados. Xunto con Sarde\u00f1a, a illa est\u00e1 clasificada oficialmente como unha rexi\u00f3n da Italia Insular.\nA\u00ednda que hoxe Sicilia \u00e9 unha rexi\u00f3n de Italia, a illa foi unha cidade-estado de propio dereito, que dende Palermo, como Reino de Sicilia, chegou a dominar toda a illa, o sur de Italia e Malta. Con todo, coa unificaci\u00f3n italiana de 1860 Sicilia converteuse nunha rexi\u00f3n aut\u00f3noma do Reino de Italia.\nSicilia ten a s\u00faa propia cultura, especialmente con respecto \u00e1s artes, a coci\u00f1a e a arquitectura. Ademais a illa pos\u00fae o seu propio idioma, o siciliano, de orixe latina. A econom\u00eda siciliana bas\u00e9ase principalmente na agricultura (principalmente os hortos de laranxa e lim\u00f3n) e no turismo.\nXeograf\u00eda.\nA illa de Sicilia at\u00f3pase adxacente \u00e1 tan s\u00f3 3,1\u00a0km da rexi\u00f3n italiana de Calabria, a trav\u00e9s do estreito de Messina na s\u00faa parte leste. O nome que lle puxeron os romanos a Sicilia era \"Trinacria\", en alusi\u00f3n \u00e1 s\u00faa forma triangular. Con todo, o actual nome prov\u00e9n do nome que lle deron os gregos \u00e1 illa, \"Sikelia\", debido a que a tribo nativa que a habitaba eran os Sikels. A illa destacou sobre todo durante milenios por ser unha gran produtora agr\u00edcola, sendo os c\u00edtricos, as laranxas, os lim\u00f3ns, as olivas, o aceite de oliva, as am\u00e9ndoas e o vi\u00f1o alg\u00fans dos principais produtos desta terra. Ademais durante o s\u00e9culo XIX converteuse nunha das principais produtoras de xofre do mundo, grazas \u00e1s minas de Enna (en siciliano: \"Castrugiuvanni\") e Caltanissetta, por\u00e9n a produci\u00f3n diminu\u00edu na d\u00e9cada de 1950.\nSicilia e as s\u00faas pequenas illas que a circundan son moi importantes no \u00e1mbito da vulcanolox\u00eda. O monte Etna, situado ao leste, \u00e9 o \u00fanico volc\u00e1n na illa de Sicilia, que cunha altura de 3.320 m \u00e9 o volc\u00e1n activo m\u00e1is alto de Europa e un dos m\u00e1is activos no mundo. As\u00ed como o Etna, hai varias cordilleiras non volc\u00e1nicas en Sicilia: Sicani ao oeste, Eeri na zona central e Hyblaean no sueste. No norte de Sicilia, hai outras tres: Madonie, Nebrodi e Peloritani.\nAo redor da illa at\u00f3panse as illas Eolias, ao nordeste, que son importantes por atoparse nelas a illa de Stromboli, onde se atopa outro importante volc\u00e1n hom\u00f3nimo. Tam\u00e9n no mar Tirreno at\u00f3panse outros tres volc\u00e1ns activos: Vulcano, Vulcanello e Lipari. Por \u00faltimos c\u00f3mpre destacar que o arquip\u00e9lago de Malta \u00e9 de xeito xeogr\u00e1fico parte integrante de Sicilia, incluso Malta estivo unida a Sicilia politicamente at\u00e9 o ano 1798, en que foi ocupada durante case dous anos por Napole\u00f3n.\nHidrolox\u00eda.\nA illa de Sicilia est\u00e1 regada por varios r\u00edos, a maior\u00eda dos cales fl\u00faen a trav\u00e9s da zona central e entran ao mar na parte sur da illa. O m\u00e1is grande \u00e9 o r\u00edo Salso, que r\u00edo fl\u00fae a trav\u00e9s de Caltanissetta, Enna e, antes de entrar no Mar Mediterr\u00e1neo, no porto de Licata, durante 144\u00a0km. Outros r\u00edos importantes da illa son o Simeto (113\u00a0km), o Belize (107), o Dittaino (105\u00a0km) ou o Platani (103\u00a0km).\nClima.\nO clima en Sicilia \u00e9 mediterr\u00e1neo con ver\u00e1ns calorosos, a causa do vento Siroco que chega de \u00c1frica e xera de improviso cambios na temperatura. As precipitaci\u00f3ns son escasas, repercutindo no aprovisionamento h\u00eddrico, a\u00ednda que isto non impide que a agricultura sexa un dos seus principais recursos econ\u00f3micos. \u00c9 notable a produci\u00f3n de cereais, xa importante en tempos romanos, e abundante produci\u00f3n de olivas, que asegura unha \u00f3ptima produci\u00f3n de aceite.\nHistoria.\nAntig\u00fcidade.\nOs m\u00e1is antigos pobos de Sicilia foron os Elymas no oeste, os Sicanas no centro, e os Siculos na parte oriental, estes \u00faltimos probablemente vidos do continente, empurrando cara ao oeste da illa aos poboadores m\u00e1is antigos. Estes son os que dar\u00e1n o seu nome ao pa\u00eds.\nA Sicilia foi primeiro colonizada polos fenicios, os cartaxinenses e os gregos, que al\u00ed te\u00f1en deixado numerosos vestixios (teatro de Taormina, templos de Segesta, Agrigento e Selinonte, entre outros). Foi gobernada por pr\u00edncipes chamados \"tyranos\", entre eles os famosos Denys o Antigo e Denys o Novo (que acolleu o fil\u00f3sofo Plat\u00f3n). M\u00e1is tarde caeu nas mans dos romanos despois da primeira guerra p\u00fanica, convert\u00e9ndose desde ent\u00f3n nunha importante fonte de cereais para Roma. O rei de Siracusa Hier\u00f3n foi un fiel aliado dos romanos na segunda guerra p\u00fanica.\nSicilia foi a base da resistencia dos \u00faltimos pompeianos mandados por Sexto Pompeio, fillo de Pompeio. Despois da ca\u00edda do Imperio romano, Sicilia pasa ao Imperio bizantino ata a s\u00faa conquista polos \u00e1rabes do 827 ao 902.\nReino de Sicilia.\nA diversidade cultural e a tolerancia relixiosa caracterizaron o per\u00edodo musulm\u00e1n. Unha familia de normandos (os fillos de Tancredo de Hauteville) conquistou as terras de Italia meridional, o Papa encargoulle ao m\u00e1is novo, Roxerio, invadir Sicilia para que volvese ao catolicismo (estaba ocupada por bizantinos e sarracenos), e acorda a soberan\u00eda sobre as terras a conquistar. Isto l\u00e9vao a cabo entre 1060-1090. M\u00e1is tarde o neto de Roxerio converteu o territorio da illa en reino no 1130, nacendo o Reino de Sicilia. Roxerio II, admirador da cultura musulm\u00e1, realizou unha pol\u00edtica de tolerancia. As\u00ed pois o trono pasou, por herdanza, \u00e1 dinast\u00eda xerm\u00e1nica dos Hohenstaufen que gobernaron a rexi\u00f3n a partir de 1194 e adoptaron Palermo como capital en 1220. Medio s\u00e9culo despois, conflitos entre os Hohenstaufen e o Papa provocaron a morte de Manfredo de Sicilia en 1266, o que derivou na conquista da illa por Carlos I, conde de Anjou, derrotando a Conradino en 1268, os partidarios da dinast\u00eda derrotada ref\u00faxianse no reino de Arag\u00f3n. \nO 30 de marzo de 1282, o d\u00eda de Pascua, nas V\u00e9speras Sicilianas, provocadas polas taxas excesivas e explotada por Pedro III de Arag\u00f3n, provocan o masacre dos franceses de Sicilia e a chegada dunha frota aragonesa \u00e1 illa o 30 de agosto, dirixida polo propio Pedro III. Aclamado polo Parlamento de Sicilia como rei de Sicilia, Carlos tivo que abandonar a illa. En 1285 sucede a Pedro como rei de Sicilia o seu fillo Xaime, tanto Pedro como Xaime nomearon sicilianos nos cargos da illa cunha pequena minor\u00eda aragonesa en postos de responsabilidade p\u00fablica, reduciron a presi\u00f3n fiscal e os comerciantes barceloneses aumentaron a s\u00faa influencia na illa.\nEn 1295, polo Tratado de Agnani, Xaime renunciou a Sicilia devolv\u00e9ndoa \u00e1 Santa S\u00e9 para tentar calmar a situaci\u00f3n internacional que provocara que Xaime sucedera ao seu irm\u00e1n Afonso como rei de Arag\u00f3n en 1291. Os sicilianos, descontentos co tratado, proclamaron rei a Federico, irm\u00e1n de Xaime. Polo Tratado de Caltabellota (1302) reco\u00f1ec\u00edase a Federico como rei de Trinacria (a illa) e a Carlos de Anjou como rei de Sicilia (a pen\u00ednsula), mais aos poucos anos Federico asumiu de novo o t\u00edtulo de rei de Sicilia. Foi unha \u00e9poca de prosperidade econ\u00f3mica ag\u00e1s nos \u00faltimos anos do seu reinado, situaci\u00f3n que se agravou durante os reinados de Pedro II, Lu\u00eds I e Federico IV e a\u00ednda m\u00e1is coa Peste Negra, que chegou \u00e1 illa en 1348, e as loitas internas da nobreza entre os proaragoneses e os anxevinos.\nEn 1377 grazas a unha dispensa papal a filla de Federico IV, Mar\u00eda I de Sicilia converteuse na ra\u00ed\u00f1a da illa. O rei aragon\u00e9s, Xo\u00e1n I de Arag\u00f3n que reco\u00f1ec\u00eda o papa de Avi\u00f1\u00f3n conseguiu a dispensa para o matrimonio en 1391 entre o seu neto, Marti\u00f1o o Novo e a ra\u00ed\u00f1a Mar\u00eda, que resid\u00eda en Catalu\u00f1a tras ser secuestrada por un nobre siciliano, coa condici\u00f3n de conquistar Sicilia, o que tras unha longa resistencia dos bar\u00f3ns sicilianos conseguiu. \u00c1 morte de Marti\u00f1o o Novo en 1409 sen descendencia a coroa pasou a seu pai, Marti\u00f1o de Arag\u00f3n. En 1414 Fernando de Arag\u00f3n declarou a uni\u00f3n perpetua das coroas de Arag\u00f3n e Sicilia, gobernando Sicilia vicerreis en nome do rei.\nIdade Moderna.\nDebido \u00e1 Inquisici\u00f3n en 1492 decretouse a expulsi\u00f3n dos xudeus de Sicilia. Nos seguintes s\u00e9culos a illa veuse afectada por dous terremotos moi graves no leste do pa\u00eds, nos anos 1542 e 1693, ademais s\u00f3 uns poucos anos antes deste \u00faltimo tremor a illa foi golpeada por unha feroz praga. Durante o s\u00e9culo XVII houbo varias revoltas, mais foron reprimidas, especialmente as revoltas de Palermo e Messina. Co Tratado de Utrecht de 1713 Sicilia foi asignada \u00e1 Casa de Savoia, onde gobernaron durante sete at\u00e9 que intercambiaron a illa pola de Sarde\u00f1a co Emperador Carlos VI da dinast\u00eda Habsburgo de Austria.\nMentres que os austr\u00edacos estaban preocupados coa Guerra de Sucesi\u00f3n de Polonia, un pr\u00edncipe Borb\u00f3n, Carlos III foi capaz de conquistar Sicilia e N\u00e1poles, deste xeito conquistando todo o sur da actual Italia, que estaba en mans de Carlos VI. Ao principio Sicilia permaneceu coma un reino independente, en virtude de uni\u00f3n persoal (ao estilo da actual Commonwealth brit\u00e1nica).\nM\u00e1is tarde produciuse a chegada do Primeiro Imperio Franc\u00e9s de Napole\u00f3n, que tomaba tomaba N\u00e1poles na Batalla de Campo Tenese, comezando a dinast\u00eda Bonaparte de Reis napolitanos. As\u00ed pois o Borb\u00f3n Fernando III viuse obrigado a retirarse a Sicilia, que estaba a\u00ednda baixo o seu completo control coa axuda da mari\u00f1a brit\u00e1nica. Por mor desta situaci\u00f3n a illa participou nas guerras napole\u00f3nicas, onde Sicilia e N\u00e1poles foron recuperadas, fusion\u00e1ndose formalmente como o Reino das D\u00faas Sicilias baixo o amparo dos Borb\u00f3ns. Os principais movementos revolucionarios contra o goberno dos Borb\u00f3ns produc\u00edronse en 1820 e 1848, coa procura da independencia de Sicilia, proclamada finalmente en 1848.\nIdade Contempor\u00e1nea.\nM\u00e1is tarde, en 1860, o desembarco de Giuseppe Garibaldi na illa, supuxo que Sicilia pasase a formar parte do novo estado unificado italiano. A pesar dun certo desenvolvemento econ\u00f3mico que seguiu \u00e1 unificaci\u00f3n, Sicilia foi superada polo crecemento industrial das grandes zonas urbanas do norte. O crime organizado, co\u00f1ecido baixo o nome de \"mafia\", supuxo \u00e1 creaci\u00f3n da sociedade criminal Cosa Nostra, que estendeu a s\u00faa influencia na fin do s\u00e9culo XIX. A mafia foi parcialmente erradicada polo r\u00e9xime fascista a finais dos anos 1920, non recuperando parte do seu poder at\u00e9 despois da segunda guerra mundial. Durante esta guerra c\u00f3mpre destacar que Sicilia foi liberada finalmente do totalitarismo polas forzas anglo-americanas entre o 10 de xullo e o 16 de agosto do 1943.\nDende 1946 Sicilia \u00e9 unha rexi\u00f3n aut\u00f3noma, co que se beneficiou da reforma agraria parcial de 1950-1962, as\u00ed como dos subsidios especiais, fondos do goberno italiano para as rexi\u00f3ns do sur. Nestes \u00faltimos anos c\u00f3mpre destacar un ambicioso proxecto que de levarse finalmente a cabo unir\u00e1 a illa co continente europeo, cunha ponte colgante de estrada de 5300 metros de lonxitude, a Ponte de Messina, que ser\u00e1 a m\u00e1is longa ponte deste tipo do mundo.\nAdministraci\u00f3n e pol\u00edtica.\nDivisi\u00f3ns administrativas.\nAdministrativamente Sicilia est\u00e1 dividida en nove provincias, das que tam\u00e9n forman parte as pequenas illas que a rodean, como as illas Eolias de Messina, a illa de Ustica (Palermo), as Illas \u00c9gadi (Trapani), a illa de Pantelleria (Trapani) e as illas Pelaxias (Agrigento).\nEconom\u00eda.\nSector primario.\nDentro das actividades do sector primario Sicilia \u00e9 co\u00f1ecida pola s\u00faa cultura do cultivo de laranxas, lim\u00f3ns, mandarinas, hortalizas, legumes e froitos secos, como base dos produtos desta terra. Tam\u00e9n destaca o cultivo da vide e a produci\u00f3n de vi\u00f1os, moi apreciados sobre todo no estranxeiro. Entre os m\u00e1is co\u00f1ecidos est\u00e1n o Vi\u00f1o de Marsala, da provincia de Trapani, o Moscato de Pantelleria, Malvas\u00eda de Lipari, Nero de Avola, o m\u00e1is importante vi\u00f1o siciliano de hoxe d\u00eda, Cerasuolo de Vittoria.\nDentro da gander\u00eda sobresaen os ovinos, caprinos e equinos, que est\u00e1n presentes en cantidade, mentres que os bovinos est\u00e1n presentes en n\u00famero limitado. A pesca constit\u00fae un recurso moi valioso para Sicilia. P\u00e9scanse, ademais de peixe espada, at\u00fan, sardi\u00f1as e xardas, ademais do peixe azul t\u00edpico do Mediterr\u00e1neo, que permite prover a industria da conserva, a materia prima necesaria para o peixe enlatado e o peixe afumado. En Mazase do Valo, na provincia de Trapani, obt\u00e9\u00f1ense boas robalizas, camar\u00f3ns en Ganzirri, e na a zona norte de Messina, ostras. Os portos m\u00e1is importantes son os de Palermo, Catania, Messina e Augusta. Son ben co\u00f1ecidas tam\u00e9n as salinas de Trapani, desde onde se extrae desde a antig\u00fcidade un fino sal mari\u00f1o.\nIndustria.\nA industria en Sicilia incl\u00fae a elaboraci\u00f3n de alimentos procesados, produtos qu\u00edmicos, petr\u00f3leo refinado, fertilizantes, t\u00e9xtiles, barcos, artigos de coiro, vi\u00f1o e produtos forestais. Hai campos de petr\u00f3leo no sueste, e ademais son producidos gas natural e xofre. Todo este desenvolvemento industrial viuse potenciado por unha importante mellora nas v\u00edas de comunicaci\u00f3n dentro da illa.\nTurismo.\nA industria do turismo \u00e9 unha actividade en crecemento, favorecida pola presenza de numerosos sitios arqueol\u00f3xicos (Morgantina, Val dos Templos, Selinunte...) e as belezas naturais que suscitan o interese dos visitantes. Nos \u00faltimos anos investiuse sobre a capacidade receptiva dos albergues, favorecendo o incremento da s\u00faa presenza na illa.\nEntre outros destinos tur\u00edsticos de renome est\u00e1n localidades como Taormina, Agrigento, Siracusa, Caltagirone, Cefal\u00f9 e Piazza Armerina (Vila do Casale). O interior da illa \u00e9 un lugar rico en historia, tradici\u00f3ns e sobre todo en arte e cultura, fortalezas, igrexas, bosques e espazos naturais de importancia que lle dan valor \u00e1s \u00e1reas internas das provincias de Enna, Catania, Caltanissetta e Palermo.\nCultura.\nLingua siciliana.\nUnha gran parte dos sicilianos son biling\u00fces en italiano e en siciliano, unha lingua romance totalmente independente, cun vocabulario considerable (cun m\u00ednimo de 250.000 palabras). Unha parte destacable das palabras son de pr\u00e9stamo con lixeiros cambios, tendo a influencias do grego, catal\u00e1n, franc\u00e9s, \u00e1rabe ou do castel\u00e1n entre outras. O siciliano a parte da illa tam\u00e9n \u00e9 falado en certa medida en Calabria e Puglia, tendo ademais unha influencia significativa na lingua maltesa. Na idade moderna, o italiano ens\u00ednase nas escolas e \u00e9 a linguaxe dos medios de comunicaci\u00f3n, especialmente nalgunhas das zonas urbanas, o siciliano \u00e9 agora un segundo idioma entre a maior parte dos mozos.\nNun principio a lingua siciliana influ\u00edu de xeito temper\u00e1 no desenvolvemento da normativa italiana, a\u00ednda que o seu uso estaba limitado a unha elite intelectual. Nesa \u00e9poca houbo unha linguaxe literaria en Sicilia, creada baixo os auspicios de Federico II e a s\u00faa corte dos notarios, ou \"Magna Curia\", que, encabezada por Giacomo da Lentini, deu a luz \u00e1 Escola de Sicilia, amplamente inspirada na literatura trobadoresca. O seu patrimonio ling\u00fc\u00edstico e po\u00e9tico m\u00e1is tarde foi asimilado na Florencia de Dante Alighieri, pai do italiano moderno. Ademais nesta lingua apareceu o primeiro soneto, cuxa invenci\u00f3n se atrib\u00fae ao propio Giacomo da Lentini.\nHai tam\u00e9n varias linguas non oficiais menos com\u00fans faladas na illa. En cinco pequenas vilas de Palermo f\u00e1lase o arb\u00ebresh\u00eb, un dialecto da lingua albanesa debido a un grupo de refuxiados que se asentaron al\u00ed no s\u00e9culo XV, estas persoas son na s\u00faa maior\u00eda cat\u00f3licos-bizantinos. As cidades sicilianas fundadas ou repoboadas polos albaneses son Piana degli Albanesi, Santa Cristina Gela, Mezzojuso, Contessa Entellina, Palazzo Adriano, Sant' Angelo Muxaro, Bronte, Biancavilla e San Michele di Ganzaria. Tam\u00e9n hai varias vilas na provincia de Enna onde se falan dialectos da lingua lombarda. Gran parte destes dous grupos de persoas son triling\u00fces, falando tam\u00e9n o italiano e o siciliano.\nGastronom\u00eda.\nA gastronom\u00eda de Sicilia est\u00e1 estreitamente unida \u00e1 historia e cultura de siciliana, as\u00ed como coa vida relixiosa e espiritual da illa. Tr\u00e1tase dunha cultura gastron\u00f3mica rexional complexa e diversa, que mostra claramente a contribuci\u00f3n das culturas que se estableceron en Sicilia no transcurso dos dous \u00faltimos milenios. Tense, por exemplo, a contribuci\u00f3n alimentaria da antiga Grecia mediante o \"Mons\u00f9\" das grandes coci\u00f1as nobiliarias, pasando polos doces de influencia magreb\u00ed e das especialidades hebreas.\nEstilo de vida.\nA familia forma parte do coraz\u00f3n da cultura siciliana dende fai moitas xeraci\u00f3ns. T\u00f3dolos membros da familia a mi\u00fado viven xuntos, permanecendo os fillos habitualmente en casa dos seus pais ata que casan, o que cada vez est\u00e1 a ocorrer m\u00e1is tarde. As parellas de hoxe te\u00f1en menos fillos que antes, con todo, os beb\u00e9s e os nenos son moi venerados na cultura siciliana e case sempre acompa\u00f1an os seus pais a eventos sociais.\nAs vodas sicilianas son luxosas, caras e tradicionais, normalmente celebradas na igrexa. A Igrexa cat\u00f3lica \u00e9 un elemento importante na vida siciliana. Case t\u00f3dolos lugares p\u00fablicos est\u00e1n adornados con crucifixos nas s\u00faas paredes, e a maior\u00eda dos fogares de Sicilia pos\u00faen imaxes de santos, estatuas e outras reliquias. Cada vila e cidade ten o seu propio santo patr\u00f3n, e os d\u00edas de festa caracter\u00edzanse por vistosos desfiles polas r\u00faas con bandas de m\u00fasica e queima de fogos de artificio.\nA tradici\u00f3n oral xoga un papel importante no folclore siciliano. Moitas historias transmitidas de xeraci\u00f3n en xeraci\u00f3n implican a un personaxe co\u00f1ecido \"Giuf\u00e0\". As historias desta personaxe consisten en an\u00e9cdotas da s\u00faa vida que tentan transmitir mensaxes morais."}
{"id": "12531", "revid": "262", "url": "https://gl.wikipedia.org/wiki?curid=12531", "title": "Alativo", "text": ""}
{"id": "12532", "revid": "262", "url": "https://gl.wikipedia.org/wiki?curid=12532", "title": "Adesivo", "text": ""}
{"id": "12533", "revid": "262", "url": "https://gl.wikipedia.org/wiki?curid=12533", "title": "Locativo", "text": ""}
{"id": "12534", "revid": "56817", "url": "https://gl.wikipedia.org/wiki?curid=12534", "title": "Temporal", "text": "Co termo temporal pod\u00e9monos referir:\nPara a expresi\u00f3n ling\u00fc\u00edstica do tempo, v\u00e9xase tempo gramatical."}
{"id": "12535", "revid": "262", "url": "https://gl.wikipedia.org/wiki?curid=12535", "title": "Superesivo", "text": ""}
{"id": "12536", "revid": "262", "url": "https://gl.wikipedia.org/wiki?curid=12536", "title": "Delativo", "text": ""}
{"id": "12538", "revid": "262", "url": "https://gl.wikipedia.org/wiki?curid=12538", "title": "Egresivo", "text": ""}
{"id": "12539", "revid": "262", "url": "https://gl.wikipedia.org/wiki?curid=12539", "title": "Elativo", "text": ""}
{"id": "12540", "revid": "262", "url": "https://gl.wikipedia.org/wiki?curid=12540", "title": "Inlativo", "text": ""}
{"id": "12541", "revid": "262", "url": "https://gl.wikipedia.org/wiki?curid=12541", "title": "Lativo", "text": ""}
{"id": "12542", "revid": "132", "url": "https://gl.wikipedia.org/wiki?curid=12542", "title": "Ilativo", "text": ""}
{"id": "12543", "revid": "262", "url": "https://gl.wikipedia.org/wiki?curid=12543", "title": "Prolativo", "text": ""}
{"id": "12544", "revid": "262", "url": "https://gl.wikipedia.org/wiki?curid=12544", "title": "Prosecutivo", "text": ""}
{"id": "12545", "revid": "262", "url": "https://gl.wikipedia.org/wiki?curid=12545", "title": "Sublativo", "text": ""}
{"id": "12546", "revid": "262", "url": "https://gl.wikipedia.org/wiki?curid=12546", "title": "Terminativo", "text": ""}
{"id": "12547", "revid": "262", "url": "https://gl.wikipedia.org/wiki?curid=12547", "title": "Vial", "text": ""}
{"id": "12548", "revid": "262", "url": "https://gl.wikipedia.org/wiki?curid=12548", "title": "Ergativo-xenitivo", "text": ""}
{"id": "12549", "revid": "262", "url": "https://gl.wikipedia.org/wiki?curid=12549", "title": "Instrumental", "text": ""}
{"id": "12550", "revid": "262", "url": "https://gl.wikipedia.org/wiki?curid=12550", "title": "Instructivo", "text": ""}
{"id": "12551", "revid": "262", "url": "https://gl.wikipedia.org/wiki?curid=12551", "title": "Instrumental-comitativo", "text": ""}
{"id": "12553", "revid": "89787", "url": "https://gl.wikipedia.org/wiki?curid=12553", "title": "Obxectivo", "text": "O termo obxectivo ref\u00edrese ao fin que se quere atinxir, e nese sentido \u00e9 sin\u00f3nimo de albo tanto como fin a atinxir (\"lugar\" ou \"obxecto\") como punto de mira dunha arma ou proxectil.\nA definici\u00f3n clara de obxectivos \u00e9 de extrema importancia en varios eidos de actuaci\u00f3n humanos, a nivel administrativo e de xesti\u00f3n, orientando a acci\u00f3n dos individuos. En educaci\u00f3n, por exemplo, a definici\u00f3n de actividades curriculares debe ser feita tendo en conta os obxectivos definidos no programa curricular dos alumnos."}
{"id": "12555", "revid": "262", "url": "https://gl.wikipedia.org/wiki?curid=12555", "title": "Paciente", "text": ""}
{"id": "12556", "revid": "262", "url": "https://gl.wikipedia.org/wiki?curid=12556", "title": "Benefactivo", "text": ""}
{"id": "12557", "revid": "262", "url": "https://gl.wikipedia.org/wiki?curid=12557", "title": "Causal", "text": ""}
{"id": "12558", "revid": "262", "url": "https://gl.wikipedia.org/wiki?curid=12558", "title": "Causal-final", "text": ""}
{"id": "12559", "revid": "22570", "url": "https://gl.wikipedia.org/wiki?curid=12559", "title": "Comitativo", "text": "O caso comitativo expresa a relaci\u00f3n de compa\u00f1\u00eda. Algunhas das linguas nas que se emprega este caso son o fin\u00e9s, o h\u00fangaro e o estoniano.\nEn estoniano, o comitativo f\u00f3rmase engadindo o sufixo '-ga' ao xenitivo cando o n\u00famero \u00e9 singular:\nAdemais, eng\u00e1dense os sufixos '-de' e '-ga' ao partitivo en plural:\nEn estoniano, o comitativo empr\u00e9gase cando se utiliza un utensilio - \"kirvega\" (\u00abcun machado/ utilizando un machado\u00bb) ou para denotar transporte \"laevaga\" (\u00aben barca\u00bb)."}
{"id": "12560", "revid": "262", "url": "https://gl.wikipedia.org/wiki?curid=12560", "title": "Dedativo", "text": ""}
{"id": "12561", "revid": "262", "url": "https://gl.wikipedia.org/wiki?curid=12561", "title": "Distributivo", "text": ""}
{"id": "12562", "revid": "262", "url": "https://gl.wikipedia.org/wiki?curid=12562", "title": "Distributivo-temporal", "text": ""}
{"id": "12563", "revid": "2081", "url": "https://gl.wikipedia.org/wiki?curid=12563", "title": "Posesivo", "text": ""}
{"id": "12564", "revid": "262", "url": "https://gl.wikipedia.org/wiki?curid=12564", "title": "Sociativo", "text": ""}
{"id": "12565", "revid": "262", "url": "https://gl.wikipedia.org/wiki?curid=12565", "title": "Disxuntivo", "text": ""}
{"id": "12566", "revid": "5863", "url": "https://gl.wikipedia.org/wiki?curid=12566", "title": "Partitivo", "text": "Partitivo pode ser:"}
{"id": "12567", "revid": "262", "url": "https://gl.wikipedia.org/wiki?curid=12567", "title": "Preposicional", "text": ""}
{"id": "12568", "revid": "262", "url": "https://gl.wikipedia.org/wiki?curid=12568", "title": "Abesivo", "text": ""}
{"id": "12569", "revid": "262", "url": "https://gl.wikipedia.org/wiki?curid=12569", "title": "Esivo", "text": ""}
{"id": "12570", "revid": "262", "url": "https://gl.wikipedia.org/wiki?curid=12570", "title": "Esivo-formal", "text": ""}
{"id": "12571", "revid": "262", "url": "https://gl.wikipedia.org/wiki?curid=12571", "title": "Esivo-modal", "text": ""}
{"id": "12572", "revid": "262", "url": "https://gl.wikipedia.org/wiki?curid=12572", "title": "Excesivo", "text": ""}
{"id": "12573", "revid": "262", "url": "https://gl.wikipedia.org/wiki?curid=12573", "title": "Translativo", "text": ""}
{"id": "12574", "revid": "1888", "url": "https://gl.wikipedia.org/wiki?curid=12574", "title": "Amador Iglesias Soto", "text": "Amador Iglesias Soto, nado en Vilavella (Triacastela) en 1899 e finado na mesma parroquia o 20 de agosto de 1954, foi un sacerdote e escritor galego.\nTraxectoria.\nComezou os estudos eclesi\u00e1sticos no mosteiro de San Xuli\u00e1n de Samos, de onde pasou ao Seminario de Lugo, para ser ordenado sacerdote en 1925. Ampliou os estudos para licenciarse en Dereito Can\u00f3nico en Santiago de Compostela. Foi nomeado p\u00e1rroco de Toldaos en 1928, e nos anos corenta foi destinado a Becerre\u00e1. Colaborou en \"La Voz de la Verdad\", \"La Provincia\" e \"El Compostelano\". Finou en Vilavella o 20 de agosto de 1954."}
{"id": "12575", "revid": "1131", "url": "https://gl.wikipedia.org/wiki?curid=12575", "title": "Josefa Iglesias Vilarelle", "text": "Josefa Iglesias Vilarelle, nada en Santiago de Compostela en 1883 e finada en Pontevedra a finais de xaneiro de 1966, foi unha mestra e pedagoga galega.\nTraxectoria.\nViviu dende nena en Pontevedra e fixo al\u00ed o estudos de Maxisterio que rematou en 1901. Acadou a praza de mestra en 1908 exercendo en Carnota, e anos despois en Mourente. Estivo vencellada, como o seu irm\u00e1n Ant\u00f3n, \u00e1 Dereita Galeguista e ao Seminario de Estudos Galegos. \nEn 1932 publicou \"M\u00e9todo de lectura\" (Pontevedra: SEG, imp. Paredes), o primeiro manual para o ensino da lectura e escrita do galego. Manual de interese did\u00e1ctico, \u00e9 etimoloxista en canto \u00e1 representaci\u00f3n gr\u00e1fica, e est\u00e1 dese\u00f1ado na li\u00f1a das cartillas de lectura escolares que promov\u00eda a II Rep\u00fablica espa\u00f1ola."}
{"id": "12576", "revid": "1888", "url": "https://gl.wikipedia.org/wiki?curid=12576", "title": "Diario de La Coru\u00f1a (1808)", "text": "Diario de La Coru\u00f1a, que tivo tam\u00e9n os nomes de Diario del Gobierno de La Coru\u00f1a e Diario Antiguo de La Coru\u00f1a, foi un xornal da cidade da Coru\u00f1a, sa\u00eddo por vez primeira o 22 de xu\u00f1o de 1808 por iniciativa da Xunta Suprema do Reino de Galicia e dirixido por Manuel Pardo de Andrade, desapareceu en xaneiro de 1809 coa chegada do ex\u00e9rcito franc\u00e9s \u00e1 Coru\u00f1a e reapareceu o 5 de xullo de 1809 trala sa\u00edda dos franceses."}
{"id": "12577", "revid": "1131", "url": "https://gl.wikipedia.org/wiki?curid=12577", "title": "El Cat\u00f3n Compostelano", "text": "El Cat\u00f3n Compostelano foi o primeiro peri\u00f3dico de Galicia. O primeiro n\u00famero apareceu o 1 de maio de 1800 na cidade de Santiago de Compostela.\nTraxectoria.\nEl Cat\u00f3n Compostelano, que Eugenio Carr\u00e9 Aldao alcumou como \u201cprimeiro xornal galego\u201d, veu a luz en Santiago de Compostela no ano 1800. Tr\u00e1tase dunha publicaci\u00f3n semanal na que se tocaban temas de corte erudito e pol\u00e9mico, dende a necesidade da educaci\u00f3n das mulleres ata a orixe das linguas de Espa\u00f1a; da paz, a liberdade ou o tempo, \u00e1 necesidade dunha Historia Natural de Galicia ou a descrici\u00f3n dunha \u201cembarcaci\u00f3n que poida navegar polo ayre\u201d. Este xornal tivo unha curta existencia de menos de seis meses. Cada entrega era presentada como un Discurso e todo apunta a que era Francisco del Valle-Incl\u00e1n -catedr\u00e1tico, bibliotecario e reitor da Escola de San Clemente de Santiago de Compostela- o fact\u00f3tum da publicaci\u00f3n.\nNo ano 2000 o Consello da Cultura Galega celebrou o bicentenario da s\u00faa aparici\u00f3n editando un facs\u00edmile, xunto cun volume de Estudos. O exemplar escolleito para a realizaci\u00f3n desta reproduci\u00f3n foi o adquirido polo CCG \u00f3s herdeiros de Ram\u00f3n V\u00e1zquez Salgado. Componse esta colecci\u00f3n de vinte e un discursos, o mesmo n\u00famero de entregas que ten a serie que atesoura a Fundaci\u00f3n Santiago Rey Fern\u00e1ndez-Latorre da Coru\u00f1a.\nO \u00fanico exemplar completo cons\u00e9rvase na Biblioteca do Seminario Maior de Ourense, que procede da biblioteca que en testamento doou o c\u00f3engo arquiveiro e bibli\u00f3filo ourens\u00e1n Emilio Duro Pe\u00f1a. Consta de vinte e dous encadernados en pergami\u00f1o.\nA reproduci\u00f3n de \"El Cat\u00f3n Compostelano\" ofr\u00e9cea en formato PDF o Consello da Cultura Galega na s\u00faa p\u00e1xina web, ata o Discurso XXI e o Discurso XXII -que completa o Discurso XXI, e que falta no facs\u00edmile-."}
{"id": "12578", "revid": "785", "url": "https://gl.wikipedia.org/wiki?curid=12578", "title": "Diario de Santiago (1808)", "text": "O Diario de Santiago foi un dos primeiros xornais de Galiza, publicado en Santiago de Compostela desde o 1 de xu\u00f1o de 1808 at\u00e9 comezos de 1809, no marco da guerra contra o franc\u00e9s."}
{"id": "12579", "revid": "89787", "url": "https://gl.wikipedia.org/wiki?curid=12579", "title": "Diario Constitucional de La Coru\u00f1a", "text": "O Diario Constitucional de La Coru\u00f1a, foi un xornal publicado na Coru\u00f1a entre 1820 e 1823, continuador do \"Diario de La Coru\u00f1a\". Comezou o 26 de febreiro de 1820 e pechouse o 6 de xullo de 1823."}
{"id": "12580", "revid": "54334", "url": "https://gl.wikipedia.org/wiki?curid=12580", "title": "El Id\u00f3latra de Galicia", "text": "El Id\u00f3latra de Galicia, foi un peri\u00f3dico galego que apareceu entre 1841 e 1842 en Santiago de Compostela, voceiro oficioso da Academia Literaria de Santiago.\nHistoria e caracter\u00edsticas.\nFundado e dirixido por Domingo D\u00edaz de Robles, levaba por subt\u00edtulo \"Peri\u00f3dico sabatino. De Literatura, Ciencias y Artes en general, Historia, Moral y Costumbres\". Foi o pioneiro entre os peri\u00f3dicos de tendencia provincialista. Public\u00e1ronse 17 n\u00fameros entre o 1 de outubro de 1841 e o 15 de xaneiro de 1842."}
{"id": "12581", "revid": "89787", "url": "https://gl.wikipedia.org/wiki?curid=12581", "title": "El Recreo Compostelano", "text": "El Recreo Compostelano foi un xornal quincenal galego en castel\u00e1n, que se publicou entre 1842 e 1843 en Santiago de Compostela.\nDescrici\u00f3n.\nApareceu o 11 de xaneiro de 1842. O director era Antonio Neira de Mosquera, o editor Jos\u00e9 N\u00fa\u00f1ez Casta\u00f1o e o redactor principal Antol\u00edn Faraldo, que empregaba o pseud\u00f3nimo de Abenhumeya. Compuxeron, tam\u00e9n, a redacci\u00f3n, Dom\u00ednguez Izquierdo, Alberto Camino, Benito Vicetto e Manuel de la Pe\u00f1a Cagigao.\nA tem\u00e1tica da publicaci\u00f3n estaba relacionada con aspectos hist\u00f3ricos, literarios e filos\u00f3ficos.\nCesou a s\u00faa publicaci\u00f3n o 11 de setembro de 1843."}
{"id": "12583", "revid": "1131", "url": "https://gl.wikipedia.org/wiki?curid=12583", "title": "La Situaci\u00f3n de Galicia", "text": "La Situaci\u00f3n de Galicia foi un peri\u00f3dico editado en Santiago de Compostela entre 1842 e 1843.\nHistoria e caracter\u00edsticas.\nO primeiro n\u00famero apareceu o 25 de outubro de 1842. Subtitulada \"Peri\u00f3dico pol\u00edtico, literario e industrial\", sa\u00edu tres veces \u00e1 semana editado por P\u00edo Rodr\u00edguez Terrazo. O seu director era Hip\u00f3lito Otero e entre os seus colaboradores figuraban Antol\u00edn Faraldo e Antonio Neira de Mosquera. Cesou a s\u00faa publicaci\u00f3n co n\u00famero 25 aparecido o 27 de febreiro de 1843."}
{"id": "12584", "revid": "1131", "url": "https://gl.wikipedia.org/wiki?curid=12584", "title": "La Revoluci\u00f3n (1846)", "text": "La Revoluci\u00f3n, Peri\u00f3dico oficial de la Junta Superior de Galicia, foi un xornal galego en lingua castel\u00e1n, que apareceu en 1846, \u00f3rgano da Xunta Superior Provisional de Goberno de Galicia, do que s\u00f3 sa\u00edron tres n\u00fameros, redactado por Antol\u00edn Faraldo."}
{"id": "12585", "revid": "1888", "url": "https://gl.wikipedia.org/wiki?curid=12585", "title": "El Porvenir (1875)", "text": "El Porvenir foi un peri\u00f3dico galego editado en Santiago de Compostela entre 1875 e 1882.\nHistoria e caracter\u00edsticas.\nSubtitulado primeiro \"Diario de Noticias y Anuncios\" e \"Peri\u00f3dico Diario\", a partir do terceiro ano, apareceu o 2 de xaneiro de 1875. Foi un peri\u00f3dico cat\u00f3lico que apareceu para contrarrestar a influencia de \"El Diario de Santiago\" e converteuse no \u00f3rgano do cardeal Pay\u00e1. Fundado por Antonio Toledo Quintela e Juan Barcia Caballero, o seu primeiro director foi Andr\u00e9s Rey Varela, a quen substitu\u00edu en maio de 1876 Antonio Toledo Quintela, e a partir de 1881 Alfredo Bra\u00f1as. Foron os seus redactores Juan Barcia Caballero, Santiago L\u00f3pez Mosquera e Emilio Villelga Rodr\u00edguez. Entre os colaboradores figuraban Antonio L\u00f3pez Ferreiro, Alfredo Bra\u00f1as e Emilia Pardo Baz\u00e1n. Desapareceu a consecuencia das multas que lle impuxo o alcalde interino Jos\u00e9 Pe\u00f3n. Foi substitu\u00eddo por \"El Libred\u00f3n\"."}
{"id": "12586", "revid": "1131", "url": "https://gl.wikipedia.org/wiki?curid=12586", "title": "El Clamor de Galicia (1854)", "text": "El Clamor de Galicia foi un peri\u00f3dico galego de tendencia rexionalista que apareceu na Coru\u00f1a entre 1854 e 1856.\nHistoria e caracter\u00edsticas.\nSubtitulado \"Eco pol\u00edtico de sus cuatro provincias\", estivo dirixido por Benito Vicetto. Entre os seus redactores estaban Antonio de S. Mart\u00edn e Federico Alejos Pita. Era un peri\u00f3dico bisemanal que sa\u00eda os xoves e domingos. Foi a publicaci\u00f3n coa que fixo a s\u00faa aparici\u00f3n o rexionalismo galego."}
{"id": "12587", "revid": "1131", "url": "https://gl.wikipedia.org/wiki?curid=12587", "title": "La Oliva (peri\u00f3dico)", "text": "La Oliva foi un peri\u00f3dico galego publicado en Vigo entre 1856 e 1873.\nHistoria e caracter\u00edsticas.\nSubtitulado \"Peri\u00f3dico de pol\u00edtica, literatura e intereses materiales\", \"Peri\u00f3dico de literatura e intereses materiales\" e \"Peri\u00f3dico de Galicia\" (desde o n\u00famero 106), apareceu o 2 de febreiro de 1856. O 26 de marzo dese ano publicou o brinde de Eduardo Pondal no Banquete de Conxo. Ti\u00f1a unha periodicidade bisemanal, e estaba vencellado aos sectores m\u00e1is rexionalistas do Partido Progresista. Fundado e elaborado por Xos\u00e9 Ram\u00f3n Fern\u00e1ndez, editouse nos obradoiros de Juan Compa\u00f1el, quen tam\u00e9n foi colaborador, xunto con Miguel Vidal, Atanasio Fontano e Alejandro Chao. Concedeulle importancia \u00e1 historia e \u00e1 literatura galega. Contou con Manuel Murgu\u00eda como director literario, encargado de redactar un follet\u00edn e dar a co\u00f1ecer os m\u00e1is destacados autores da \u00e9poca en Galicia, como Eduardo Pondal, Aurelio Aguirre ou Alfredo Bra\u00f1as. Foi suspendido por orde gobernativa o 11 de abril de 1857 e substitu\u00eddo por \"El Mi\u00f1o\". Reapareceu o 1 de outubro de 1868 e a\u00ednda se publicaba en 1873."}
{"id": "12588", "revid": "5863", "url": "https://gl.wikipedia.org/wiki?curid=12588", "title": "La Concordia (Vigo)", "text": "La Concordia foi un peri\u00f3dico galego que apareceu en Vigo entre 1873 e 1924.\nHistoria e caracter\u00edsticas.\nSubtitulado \"Peri\u00f3dico de comercio y de intereses generales\", apareceu o 2 de maio de 1873. Peri\u00f3dico bisemanal (aparec\u00eda os martes e venres) de tendencia liberal e defensor do provincialismo. Fundado e dirixido por Miguel Fern\u00e1ndez Dios. Inclu\u00edu textos de autores estranxeiros e colaboraci\u00f3ns de Benito Vicetto, Juan Neira Cancela, Francisco A\u00f1\u00f3n e Teodosio Vesteiro Torres.\nA principios de 1878 comezou a aparecer diariamente co subtitulo \"Primer diario de Vigo\", dirixido primeiro por Eudoro Fern\u00e1ndez Lema e despois por Miguel Fern\u00e1ndez Lema, fillos do fundador. Centrouse nos problemas da cidade dende unha postura pol\u00edtica moderada e construtiva. Foi o seu redactor Juan Villavicencio (que despois ser\u00eda tam\u00e9n director) e entre os colaboradores figuraron Concepci\u00f3n Arenal, Manuel Lustres Rivas, Lu\u00eds Amado Carballo, Xo\u00e1n Neira Cancela, Luis A. Mestre e Luciano Cid Hermida. Publicou a escolma de poes\u00eda \"Poes\u00edas Varias\", de Francisco A\u00f1\u00f3n en 1878.\nA comezos de 1881 converteuse no \u00f3rgano oficial da Liga de Defensores de Vigo, creada polo seu director xunto cos de \"Faro de Vigo\" e outras personalidades do concello. Deixou de publicarse en 1924 e deu paso a \"El Pueblo Gallego\"."}
{"id": "12589", "revid": "5863", "url": "https://gl.wikipedia.org/wiki?curid=12589", "title": "El Heraldo Gallego (1874)", "text": "El Heraldo Gallego foi un peri\u00f3dico galego que apareceu en Ourense entre 1874 e 1880.\nTraxectoria.\nSubtitulado \"Semanario de Ciencias, Artes y Literatura\", o seu primeiro n\u00famero sa\u00edu \u00e1 r\u00faa o 1 de xaneiro de 1874. Despois cambiou o seu subt\u00edtulo a \"Revista Ilustrada. Edici\u00f3n de interesas generales\". Inicialmente tivo unha periodicidade semanal, para pasar en 1876 a bisemanal e un ano despois a quincenal; en 1880 volveu ser bisemanal. Fundado e dirixido por Valent\u00edn Lamas Carvajal, nel colaboraron, entre outros, Alfredo Vicenti, Aureliano Pereira, Juan Antonio Saco y Arce, Filomena Dato Muruais, Arturo V\u00e1zquez N\u00fa\u00f1ez, Jos\u00e9 P\u00e9rez Ballesteros, Teodosio Vesteiro Torres, Antonio Mar\u00eda de la Iglesia, Ram\u00f3n Barros Sivelo, F\u00e9lix Moreno Astray, Ricardo Novoa y Novoa, Camilo Placer Bouzo e Jos\u00e9 Mar\u00eda Hermida. Tratou sobre todo temas literarios, hist\u00f3ricos, debates eruditos, cuesti\u00f3ns arqueol\u00f3xicas e culturais. En 1878 fundiuse con \"El Avisador Orensano\" e f\u00edxose diario. Cesou a s\u00faa publicaci\u00f3n o 23 de outubro de 1880, cando levaba 408 n\u00fameros publicados."}
{"id": "12591", "revid": "785", "url": "https://gl.wikipedia.org/wiki?curid=12591", "title": "La Nueva Galicia", "text": "La Nueva Galicia foi un peri\u00f3dico editado en Ourense en 1863.\nHistoria e caracter\u00edsticas.\nSubtitulado \"Peri\u00f3dico destinado a la defensa de los intereses morales del pa\u00eds\", apareceu o 1 de xaneiro de 1863. Sa\u00eda d\u00faas veces por semana (m\u00e9rcores e domingo) dos obradoiros de Ces\u00e1reo Paz y Hermano. Entre os seus redactores figuraban Alejandro Quereizaeta, Lorenzo G\u00f3mez Quintero e Juan Manuel Paz Novoa. Creado co obxectivo de promover a construci\u00f3n do ferrocarril entre Vigo e Ourense e os intereses locais da provincia, inclu\u00edu artigos de fondo, variedades e soltos. Cesou co n\u00famero 52 o 15 de xullo dese ano."}
{"id": "12592", "revid": "1888", "url": "https://gl.wikipedia.org/wiki?curid=12592", "title": "El Mi\u00f1o (Vigo)", "text": "El Mi\u00f1o foi un peri\u00f3dico galego que apareceu en Vigo entre 1857 e 1868.\nHistoria e caracter\u00edsticas.\nSubtitulado \"Peri\u00f3dico de comercio e intereses generales\", editouse baixo o lema \"Todo por Galicia. Todo para Galicia\" e foi dirixido por Juan Compa\u00f1el, propietario e impresor no seu obradoiro tipogr\u00e1fico da r\u00faa Real n\u00ba 14 de Vigo. Manuel Murgu\u00eda foi un dos seus colaboradores. A\u00ednda que ti\u00f1a periodicidade bisemanal, pasou a sa\u00edr tres veces por semana (en xullo de 1868). O equipo redactor era o mesmo que o de \"La Oliva\", ao que sucedeu cando foi suspendido por orde gobernativa en 1857. Continuou a s\u00faa li\u00f1a rexionalista, democr\u00e1tica e progresista, e desapareceu co remate da sanci\u00f3n. Cesou o 1 de outubro de 1868.\nAdolfo Calzado Sanjurjo publicou na editora de \"El Mi\u00f1o\" a s\u00faa novela \"Alternativas\".\nV\u00e9xase tam\u00e9n.\nLigaz\u00f3ns externas.\n Biblioteca de Galicia."}
{"id": "12593", "revid": "1131", "url": "https://gl.wikipedia.org/wiki?curid=12593", "title": "O Galiciano", "text": "O Galiciano foi un peri\u00f3dico semanal galego en galego que se editou en Pontevedra entre 1884 e 1888.\nHistoria e caracter\u00edsticas.\nSubtitulado \"Par\u00f3la Gallega\", apareceu o 8 de agosto de 1884. Estaba dirixido por Rufino Rivera Losada e nel colaboraron Juan M. Rodr\u00edguez de Cea, Albino Sim\u00e1n, Ramiro Vieira Dur\u00e1n, Francisco Portela P\u00e9rez e Jos\u00e9 L\u00f3pez Otero. En 1884 organizou uns xogos florais e en xu\u00f1o de 1886 un certame literario-musical polas festas da Peregrina. Deixou de publicarse a finais de 1887 para reaparecer en 1888. Transformouse en novembro de 1888, co subt\u00edtulo \"Somanario gallego\" pasou a estar dirixido por Rogelio Lois Est\u00e9vez, e Rufino Rivera converteuse en administrador. Conviviu na \u00faltima etapa co semanario \"O Novo Galiciano\".\nA obra sat\u00edrica \"\u201cDiscurso d\u2019autualidade d\u2019un calvo moi patilludo a qu\u00e9n chama a vecindade don Sexismundo\u2026 o peludo\u201d\" publicada nas s\u00faas p\u00e1xinas, constit\u00fae un dos primeiros exemplos de banda dese\u00f1ada en galego."}
{"id": "12594", "revid": "23204", "url": "https://gl.wikipedia.org/wiki?curid=12594", "title": "A T\u00eda Catuxa", "text": "A T\u00eda Catuxa foi un peri\u00f3dico galego en galego que se publicou en Pontevedra entre 1889 e 1891.\nHistoria e caracter\u00edsticas.\nSubtitulado \"Semanario galego de intereses e literatura rexionales\", apareceu a finais de setembro de 1889. En decembro dese ano interrompeu a s\u00faa publicaci\u00f3n. Volveu reaparecer o primeiro domingo de xaneiro de 1891 para desaparecer definitivamente o 22 de febreiro dese ano. Foi o seu fundador e director na primeira \u00e9poca Rufino Rivera Losada. Na segunda etapa estivo dirixido por Francisco Portela P\u00e9rez. Entre os seus colaboradores estiveron Ramiro Vieira Dur\u00e1n e Jos\u00e9 L\u00f3pez Otero."}
{"id": "12595", "revid": "1131", "url": "https://gl.wikipedia.org/wiki?curid=12595", "title": "A Monteira (peri\u00f3dico)", "text": "A Monteira foi un semanario cultural galego editado en Lugo de 1889 a 1890 e dirixido por Amador Montenegro Saavedra (1864-1932) e Manuel Pardo Becerra (m. 1921). O seu obxectivo rexionalista quedaba evidenciado no subt\u00edtulo que acompa\u00f1aba \u00e1 cabeceira: \"Somanario de intreses rexionales e literatura\".\nPublic\u00e1ronse en total s\u00f3 65 n\u00fameros, entre o 5 de outubro de 1889 e o 27 de decembro de 1890. En 1989, a Conseller\u00eda de Educaci\u00f3n e Ordenaci\u00f3n Universitaria publicou un facs\u00edmile coa colecci\u00f3n completa. A numeraci\u00f3n das p\u00e1xinas era correlativa \u00f3 longo do ano, non para cada n\u00famero publicado. As\u00ed, os 52 primeiros n\u00fameros (ano I) numeraron as p\u00e1xinas desde a 1\u00aa ata a 416. A partir do n\u00ba 53 (ano II) reiniciouse a numeraci\u00f3n, para rematar na p\u00e1xina 104 do n\u00ba 65, \u00faltimo publicado.\nLi\u00f1a editorial e obxectivos.\nDaquelas primeiras publicaci\u00f3ns peri\u00f3dicas que naceron en diversos puntos de Galicia a finais do s\u00e9culo XIX, \"A Monteira\" era das poucas que se editaron desde o principio integramente en galego (inclu\u00edndo a publicidade) e c\u00f3mpre destacar que xa desde o primeiro n\u00famero apoiou e promoveu o uso da lingua galega en t\u00f3dolos \u00e1mbitos, defensa na que insistir\u00e1 en moitas ocasi\u00f3ns m\u00e1is.\nEsta constante defensa do galego faise desde diferentes puntos de vista: \n\u00c1 parte disto, tam\u00e9n apareceron outras iniciativas nesta mesma direcci\u00f3n, como a repetida reclamaci\u00f3n da necesidade da creaci\u00f3n dunha norma ling\u00fc\u00edstica da que carec\u00eda daquela quen quixese escribir en galego. Outro detalle foi o de po\u00f1er \u00e1 venda entre os seus subscritores o \"Diccionario gallego-castellano\" de Cuveiro Pi\u00f1ol (1876) a metade de prezo.\nNo n\u00famero 35, publicado o 31 de maio de 1890 aparece o texto do poema que se converteu no himno galego, \"Os Pinos\" de Eduardo Pondal. A poes\u00eda fora escrita para un certame que convocara en tal ocasi\u00f3n o \"Orfe\u00f3n Coru\u00f1\u00e9s\".\nOutra li\u00f1a editorial d\"'A Monteira\" foi a recompilaci\u00f3n e divulgaci\u00f3n de diversos aspectos da cultura tradicional galega, o que converte este semanario nunha fonte de informaci\u00f3n etnogr\u00e1fica case pioneira. Neste aspecto destacan as colecci\u00f3ns de contos, cantigas e refr\u00e1ns que se publicaron \u00f3 longo da s\u00faa breve vida, recompilados polo propio Amador Montenegro, Saco y Arce, Marcial Valladares e outros.\nColaboradores.\nA relaci\u00f3n de colaboradores n\"'A Monteira\" \u00e9 ben longa para a supervivencia que tivo. Sen esquece-lo amplo traballo como redactores de Amador Montenegro Saavedra e Manuel Pardo Becerra (os dous fundadores do peri\u00f3dico), entre os m\u00e1is co\u00f1ecidos est\u00e1n entre outros: Saco y Arce, Manuel Amor Meil\u00e1n, Alfredo Bra\u00f1as, Xo\u00e1n Cuveiro Pi\u00f1ol, Antonio de la Iglesia, Xos\u00e9 P\u00e9rez Ballesteros, Eladio Rodr\u00edguez Gonz\u00e1lez, Xes\u00fas Rodr\u00edguez L\u00f3pez ou Marcial Valladares. Outras moitas colaboraci\u00f3ns \u00edan asinadas simplemente pola inicial ou iniciais dos autores, o que impide identificalos (como tal, A., A.M., M.A.S., J.A., P., S., S.R., X., X.S.P., Z.), as\u00ed como por numerosos pseud\u00f3nimos (Manoel d'a Cabana, Galaicus, P. d'as F., Semib\u00e1arbaro, Un Xan, X\u00edlgaro).\nDesaparici\u00f3n.\n\"A Monteira\" deixou de publicarse en 1890. No \u00faltimo n\u00famero despediuse dos lectores cun editorial titulado \"Par\u00e9ntesis\", no que se expresa a vontade de continuidade. De feito, rexurdiu en 1891 cunha nova cabeceira, \"O Labrego\", editada tam\u00e9n en Lugo, pero sen \u00e9xito pois desapareceu en 1893."}
{"id": "12596", "revid": "98629", "url": "https://gl.wikipedia.org/wiki?curid=12596", "title": "Alfasilabario", "text": "Un alfasilabario (ou semisilabario) \u00e9 un conxunto de signos utilizados para representar os fonemas dunha lingua. Situado a medio cami\u00f1o entre un silabario e un alfabeto, consiste en signos que representan s\u00edlabas dotadas dunha vogal por defecto e outros signos, moitas veces anexos, que modifican, substit\u00faen ou suprimen esa dita vogal por defecto.\nTeor\u00eda.\nP\u00f3dese explicar este principio de funcionamento por medio dun exemplo ficticio: sexa un grafema conson\u00e1ntico dado nun alfasilabario, notado \"K\". Este grafema lese normalmente como unha s\u00edlaba composta dunha consoante (aqu\u00ed /k/) seguida da vogal por defecto (no noso exemplo un /a/). Se se quere escribir /ka/, \u00e9 suficiente cun so signo \"K\". Pero para escribir /ki/, haber\u00e1 que botar man dun signo anexo engadido ao grafema \"K\": \"K\"+\"i\". Para escribir /k/ so (nun grupo conson\u00e1ntico, en final de palabra...) \u00e9 necesario un terceiro signo, que nota a ausencia de vogal por defecto (signo representado no noso exemplo por \"*\"): \"K\"+\"*\". Un tal signo \u00e9 denominado a mi\u00fado \"halant\" (palabra s\u00e1nscrita para este signo nas escrituras da India) ou \"asasina\" (traduci\u00f3n de \"halant\") e dise que a consoante esta \"desvocalizada\". Finalmente, para escribir \"i\" sen o soporte dunha consoante, \u00e9 necesario un cuarto signo, o dun /i/ independente (notado \"I\" no noso exemplo). Recapitulando:\nAo final, son precisos catro signos diferentes (\"K\", \"i\", \"*\" et \"\u0130\") onde, nun alfabeto, son necesarios tres (\"k\", \"a\" et \"i\").\nExemplo en devan\u00e1gari.\nP\u00f3dese ilustrar este modo de funcionamento polos mesmos exemplos escritos dun alfasilabario como o devan\u00e1gari : \nN\u00f3tanse de paso moitos trazos caracter\u00edsticos dos alfasilabarios:\nLista de alfasilabarios.\nHai que notar que moitos alfasilabarios derivan de escrituras utilizadas nas linguas da India (como o br\u0101hm\u012b ou o devan\u00e1gari) e que \u00e9 nesta rexi\u00f3n do globo onde se atopan m\u00e1is alfasilabarios diferentes."}
{"id": "12597", "revid": "43327", "url": "https://gl.wikipedia.org/wiki?curid=12597", "title": "Agta", "text": "Agta \u00e9 o nome de varias linguas malaio-polinesias de Filipinas, falada polos habitantes orixinarios do arquip\u00e9lago:"}
{"id": "12599", "revid": "56817", "url": "https://gl.wikipedia.org/wiki?curid=12599", "title": "Lingua agta, Alabat", "text": "Este artigo sobre o agta que se fala na illa de Alabat, para outras lingua co mesmo nome v\u00e9xase agta.\nO agta \u00e9 unha lingua malaio-polinesia que se fala na illa de Alabat en Filipinas.\nISO/DIS 639-3: dul\nDistribuci\u00f3n xeogr\u00e1fica.\nF\u00e1lase na illa de Alabat\nFalantes.\n30 falantes dun grupo \u00e9tnico de 90 (2000), s\u00f3 uns poucos nenos falan a lingua.\nLigaz\u00f3ns externas.\nO agta de Alabat no Ethnologue"}
{"id": "12600", "revid": "23204", "url": "https://gl.wikipedia.org/wiki?curid=12600", "title": "Illa de Creta", "text": "A illa de Creta (Grego \u039a\u03c1\u03ae\u03c4\u03b7 / Kriti) \u00e9 unha illa mediterr\u00e1nea, a maior e m\u00e1is poboada das illas gregas, sendo a s\u00faa situaci\u00f3n xeogr\u00e1fica o punto m\u00e1is meridional de Europa.\nReincorporada \u00e1 Grecia no 1913, \u00e9 unha das trece periferias (rexi\u00f3n administrativa).\nForma unha parte importante da econom\u00eda e o patrimonio cultural de Grecia, mentres que mant\u00e9n os seus propios trazos culturais locais (como o seu dialecto, poes\u00eda e m\u00fasica).\nCreta \u00e9 o berce da civilizaci\u00f3n minoica, da cal Cnossos \u00e9 o coraz\u00f3n e o sitio arqueol\u00f3xico m\u00e1is importante.\nNome.\nA illa foi primeiro co\u00f1ecida como \"Kaptara\" nos textos da cidade Siria de Mari que data do s\u00e9culo 18 a.C., repetiu m\u00e1is tarde nos rexistros do Imperio Neoasirio e na Biblia (\"Caphtor\"). Tam\u00e9n era co\u00f1ecida no antigo Exipto como \"Keftiu\", suxerindo unha forma similar aos dous foi o nome minoico da illa.\nO nome grego mic\u00e9nico de Creta \u00e9 desco\u00f1ecido, xa que non se menciona nos textos existentes de Lineal B. O nome de Creta (\u039a\u03c1\u03ae\u03c4\u03b7) aparece por primeira vez na Odisea de Homero. A s\u00faa etimolox\u00eda \u00e9 desco\u00f1ecida. Unha das propostas especulativas \u00e9 que deriva da hip\u00f3tese da palabra Luvian \"* Kursatta\" 'illa'. En lat\u00edn, converteuse en \"Creta\".\nO nome orixinal en \u00e1rabe de Creta foi Iqr\u012b\u1e6di\u0161 (\u00e1rabe: \u0627\u0642\u0631\u064a\u0637\u0634\u200e &lt; (\u03c4\u03b7\u03c2) \u039a\u03c1\u03ae\u03c4\u03b7\u03c2), pero logo de que o Emirato de Creta establecera a s\u00faa nova capital en \u0631\u0628\u0636 \u0627\u0644\u062e\u0646\u062f\u0642 Rab\u1e0d al-\u1e2bandaq (actual Iraklion), tanto a cidade como a illa co\u00f1\u00e9cense como \u03a7\u03ac\u03bd\u03b4\u03b1\u03be (Khandhax) ou \u03a7\u03ac\u03bd\u03b4\u03b1\u03ba\u03b1\u03c2 (Khandhakas), que se converteu en lat\u00edn e veneciano en \"Candia\", de a\u00ed o franc\u00e9s \"Candie\" e o ingl\u00e9s \"Candy\" ou \"Candia\". Baixo o Imperio Otom\u00e1n, en lingua turco otom\u00e1n, Creta cham\u00e1base \"Girit\" ( Turco Otom\u00e1n:\u0643\u0631\u064a\u062a, segundo o rexistrado por Piri Reis).\nHistoria.\nCronolox\u00eda.\nOs hom\u00ednidos establec\u00e9ronse en Creta hai polo menos 130 000 anos. M\u00e1is tarde no Neol\u00edtico e no per\u00edodo da Idade de Bronce, baixo os Minoicos, Creta ti\u00f1a unha civilizaci\u00f3n moi desenvolvida, foi gobernada por diversos estados gregos antigos, o Imperio Romano, o Imperio Bizantino, o Emirato de Creta, a Rep\u00fablica de Venecia e o Imperio otom\u00e1n. Logo dun breve per\u00edodo independente (1897-1913) cun goberno provisional en Creta, uniuse ao Reino de Grecia. Foi ocupada pola Alema\u00f1a nazi durante a segunda guerra mundial.\nCreta prehist\u00f3rica.\nOs primeiros asentamentos humanos en Creta datan de antes de fai 130 000 anos, durante o Paleol\u00edtico.\nOs asentamentos datan do neol\u00edtico precer\u00e1mico no s\u00e9timo milenio antes de Cristo, ti\u00f1an vacas, ovellas, cabras, porcos e cans, e cultivaban cereais e legumes, a antiga Knossos foi un importante xacemento Neol\u00edtico (posteriormente Minoico). Outros asentamentos neol\u00edticos foron os de Kephala, Magasa e Trapeza.\nCivilizaci\u00f3n minoica.\nCreta foi o centro da primeira civilizaci\u00f3n avanzada de Europa, os Minoicos (). Esta civilizaci\u00f3n, creou a escritura a\u00ednda sen descifrar co\u00f1ecida como lineal A. A historia temper\u00e1 de Creta est\u00e1 ateigada de lendas como as de rei Minos, Teseo e o Minotauro, transmitidas oralmente a trav\u00e9s de poetas como Homero. A erupci\u00f3n volc\u00e1nica de Thera devastou a civilizaci\u00f3n minoica.\nCivilizaci\u00f3n mic\u00e9nica.\nComezando o ano 1420 a.C., a civilizaci\u00f3n minoica foi invadida pola civilizaci\u00f3n mic\u00e9nica da Grecia continental. As mostras m\u00e1is antigas da escritura en lingua grega, identificadas por Michael Ventris, son o Lineal B no arquivo de Knossos, datado aproximadamente no 1425-1375 a.C.\nO dominio romano.\nCreta estivo involucrada nas Guerras Mitrid\u00e1ticas, inicialmente repelendo un ataque do xeneral romano Marcus Antonius Cretico no 71 antes de Cristo. Pronto foi seguida dunha feroz campa\u00f1a de tres anos baixo o mando de Quintus Caecilius Metellus Creticus, equipado con tres lexi\u00f3ns, Creta foi conquistada por Roma no 69 aC, ga\u00f1ando Metelo o t\u00edtulo \"Cretico\". Gortina foi declarada capital da illa, e Creta converteuse nunha provincia romana, xunto con Cirenaica que se chamou Creta e Cirenaica. Cando Diocleciano dividiu o Imperio, Creta colocouse, xunto con Cirene, na diocese de Moesia, e m\u00e1is tarde por Constantino I na diocese de Macedonia.\nImperio bizantino - primeiro per\u00edodo.\nCreta foi separado de Cirenaica no 297. Segu\u00eda sendo unha parte do imperio romano, Creta foi obxecto dun ataque dos v\u00e1ndalos no 467, sufriu os grandes terremotos de 365 e 415, unha incursi\u00f3n dos eslavos no ano 623, incursi\u00f3ns \u00e1rabes en 654 e na d\u00e9cada de 670, e outra vez no s\u00e9culo VIII. Cara ao ano 732, o emperador Le\u00f3n III transfire a illa da xurisdici\u00f3n do Papa \u00e1 do patriarcado de Constantinopla.\nEmirato de Creta.\nNa d\u00e9cada de 820 Creta formaba parte do Imperio Bizantino, foi capturada polos \u00e1rabes de Andaluces dirixidos por Abu Hafs que estableceu o Emirato de Creta. Bizancio lanzou unha campa\u00f1a para reconquistar a illa de novo en 842 e 843 baixo o mandato de Theoktistos con certo \u00e9xito. Outras campa\u00f1as bizantinas en 911 e 949 fracasaron. No ano 960/1 Nic\u00e9foro II restaurou con \u00e9xito Creta a Bizancio.\nImperio bizantino - segundo per\u00edodo.\nNo ano 961 Nic\u00e9foro II devolveu a illa \u00e1 dominaci\u00f3n bizantina logo de expulsar aos \u00e1rabes. En 1204, a cuarta cruzada tomou e saqueou a capital imperial de Constantinopla. Creta foi concedida inicialmente ao l\u00edder da cruzada Bonifacio de Montferrato na repartici\u00f3n do bot\u00edn que lle seguiu. Con todo, Bonifacio vendeu a s\u00faa parte \u00e1 Rep\u00fablica de Venecia, cuxas forzas eran a maior\u00eda na cruzada. A Rep\u00fablica de X\u00e9nova, rival de Venecia, inmediatamente apoderouse da illa e non foi ata 1212 que Venecia consolidou Creta como colonia.\nDominio veneciano.\nA partir de 1212, durante o dominio de Venecia, que durou m\u00e1is de catro s\u00e9culos, estendeuse pola illa o Renacemento como \u00e9 evidente pola gran cantidade de obras de arte que datan dese per\u00edodo. Co\u00f1ecido como a escola cretense ou postarte bizantina, \u00e9 unha das \u00faltimas floraci\u00f3ns das tradici\u00f3ns art\u00edsticas do imperio ca\u00eddo. Os representantes m\u00e1is notables deste renacemento cretense foron o pintor El Greco e os escritores Nicholas Kalliakis (1645-1707), Georgios Kalafatis (profesor) (1652-1720), Andreas Musalus (1665-1721) e Vitsentzos Kornaros. \nBaixo o dominio da cat\u00f3lica Venecia, a cidade de Candia ti\u00f1a fama de ser a mellor cidade fortificada do Mediterr\u00e1neo Oriental. Os tres fortes principais estaban situados en Gramvousa, Spinalonga e Fortezza en Rethymnon. Outras fortificaci\u00f3ns inclu\u00edan a fortaleza Kazarma en Sitia. En 1492, xudeus expulsados de Espa\u00f1a establec\u00e9ronse na illa. En 1574-77, Creta estaba baixo o dominio de Giacomo Foscarini como Proveditor Xeral, Sindace e Inquistor. Segundo Starr (1942), o goberno de Giacomo Foscarini foi unha \u00e9poca escura para os xudeus e gregos. Baixo o seu mandato, os non cat\u00f3licos ti\u00f1an que pagar altos impostos, sen concesi\u00f3ns. En 1627, hab\u00eda 800 xudeus na cidade de Candia, ao redor dun sete por cento da poboaci\u00f3n da cidade. \nDominio otom\u00e1n.\nOs otom\u00e1ns conquistaron Creta en 1669, despois de que o asedio de Candia. Moitos cretenses gregos fuxiron a outras rexi\u00f3ns da Rep\u00fablica de Venecia logo das Guerras turco-venecianas, alg\u00fans ata prosperando como a familia de Simone Stratigo (1733 - 1824), que emigrou a Dalamatia de Creta en 1669. A presenza isl\u00e1mica na illa, \u00e1 parte do interludio da ocupaci\u00f3n \u00e1rabe, foi consolidada pola conquista Otom\u00e1n. A maior\u00eda dos musulm\u00e1ns cretenses eran conversos locais gregos que falaban grego de Creta, pero no contexto pol\u00edtico da illa no s\u00e9culo XIX, chegaron a ser vistos pola poboaci\u00f3n cristi\u00e1 como turcos. As estimaci\u00f3ns contempor\u00e1neas var\u00edan, pero na v\u00e9spera da Guerra de Independencia grega, ata un 45% da poboaci\u00f3n da illa pod\u00eda ser musulm\u00e1n. Unha serie de ordes suf\u00eds estaban estendidas por toda a illa, a orde Bektashi era a m\u00e1is frecuente, posu\u00eda polo menos cinco tekkes. Moitos deles eran cripto-cristi\u00e1ns que se converteron ao cristianismo nos anos seguintes, mentres que moitos outros fuxiron de Creta por mor dos disturbios, establec\u00e9ndose en Turqu\u00eda, Rodas, Siria e outros lugares. En 1900, o 11% da poboaci\u00f3n era musulm\u00e1. Os restantes foron recolocados en 1924 nun Intercambio de poboaci\u00f3n entre Grecia e Turqu\u00eda.\nDurante a Pascua de 1770, foi iniciada, unha gran revolta contra o goberno otom\u00e1n, en Creta, por Daskalogiannis, un armador da Sfakia a quen se lle prometeu o apoio da frota Orlov, que nunca chegou. Daskalogiannis finalmente entregouse \u00e1s autoridades otom\u00e1s que p pelaron vivo. Na actualidade, o aeroporto de Chania nom\u00e9ase na s\u00faa honra.\nCreta foi deixada f\u00f3ra do estado grego moderno polo Protocolo de Londres de 1830, e logo foi cedida a Exipto polo sult\u00e1n otom\u00e1n. O dominio exipcio durou pouco e foi devolto \u00e1 soberan\u00eda do Imperio otom\u00e1n polo Convenio de Londres o 3 de xullo de 1840.\nHeraklion estaba rodeada por altos muros e baluartes e estendeuse cara ao oeste e cara ao sur polo s\u00e9culo XVII. A zona m\u00e1is opulenta da cidade era o cuadrante nordeste, onde resid\u00eda \u00e1 elite. A cidade recibira outro nome baixo o dominio dos otom\u00e1ns, \"a cidade deserta\". A pol\u00edtica urbana que aplicaron os otom\u00e1ns en Candia foi un dobre enfoque. A primeira foi a dotaci\u00f3n relixiosa. F\u00edxose que a elite otom\u00e1 contribu\u00edra \u00e1 construci\u00f3n e rehabilitaci\u00f3n da cidade en ru\u00ednas. O outro m\u00e9todo consist\u00eda en aumentar a poboaci\u00f3n e a renda urbana mediante a venda de propiedades urbanas. De acordo con Molly Greene (2001) houbo numerosos rexistros de transacci\u00f3ns inmobiliarias durante o dominio otom\u00e1n. Na cidade deserta, as minor\u00edas recib\u00edan igualdade de dereitos na compra da propiedades. Os cristi\u00e1ns e os xudeus tam\u00e9n foron capaces de comprar e vender no mercado de bens ra\u00edces.\nEstado de Creta 1898-1908.\n \nA ra\u00edz dos repetidos levantamentos do pobo de Creta, en 1889, 1895 e 1897, en marzo de 1897, as grandes potencias decidiron restaurar a orde na illa temporalmente a trav\u00e9s dun comit\u00e9 de catro almirantes que permanec\u00edan no cargo ata a chegada do pr\u00edncipe Jorge de Grecia como o primeiro Alto Comisionado de Creta aut\u00f3noma, efectivamente separada do Imperio Otom\u00e1n, o 9 de decembro de 1898. O 25 de agosto, en 1898, unha turba turca masacraron a centos de gregos de Creta, ao c\u00f3nsul brit\u00e1nico e 17 soldados brit\u00e1nicos. Como resultado diso, as forzas turcas foron expulsados da illa polas grandes potencias, en novembro de 1898, e fundouse un estado aut\u00f3nomo cretense, baixo soberan\u00eda otom\u00e1. Estaba guarnecido por unha forza militar internacional, e o seu Alto Comisionado foi proporcionado por Grecia. O 29 de abril, o Pr\u00edncipe George formou o seu primeiro goberno, cos seguintes Ministros: Eleftherios Venizelos - Xustiza, Manousos Koundouros - Interior e Transportes, Nicholas GIAMALAKI - Educaci\u00f3n P\u00fablica e Relixi\u00f3n, Constantino Lampblack - Econom\u00eda e Skyllianakis Hassan - Seguridade P\u00fablica.\nCreta declarou unilateralmente a uni\u00f3n con Grecia en 1908, pero isto non foi reco\u00f1ecido internacionalmente ata o 1 de decembro de 1913.\nSegunda guerra mundial.\nDurante a segunda guerra mundial, a illa foi escenario da famosa batalla de Creta en maio de 1941. Os paracaidistas alem\u00e1ns sufriron case 7000 v\u00edtimas, encontraron unha feroz resistencia dos habitantes e das forzas da British Commonwealth, ao mando do tenente xeneral Sir Bernard Freyberg. Como resultado diso, Adolf Hitler prohibiu novas operaci\u00f3ns a\u00e9reas a grande escala. Durante a ocupaci\u00f3n, os escuadr\u00f3ns alem\u00e1ns utilizaron habitualmente pelot\u00f3ns de fusilamento para executar var\u00f3ns civ\u00eds, que estaban reunidos ao azar nas aldeas locais, en represalia pola morte dos soldados alem\u00e1ns, como en Kondomari.\nXeograf\u00eda.\nCreta \u00e9 a illa m\u00e1is grande de Grecia e a segunda m\u00e1is grande no leste do Mar Mediterr\u00e1neo (logo de Chipre). At\u00f3pase situada na parte sur do Mar Exeo que separando o mar Exeo do mar de Libia.\nMorfolox\u00eda da illa.\nA illa ten unha forma alargada: est\u00e9ndese 260\u00a0km de leste a oeste, e ten 60\u00a0km no seu punto m\u00e1is ancho, e red\u00facese a tan s\u00f3 12\u00a0km (reto de Ierapetra. Creta ten unha extensi\u00f3n de 8336\u00a0km\u00b2, cunha costa 1046\u00a0km. Ao norte, limita co Mar de Creta (en grego: \u039a\u03c1\u03b7\u03c4\u03b9\u03ba\u03cc \u03a0\u03ad\u03bb\u03b1\u03b3\u03bf\u03c2), ao sur, co Mar de Libia (en grego: \u039b\u03b9\u03b2\u03c5\u03ba\u03cc \u03a0\u03ad\u03bb\u03b1\u03b3\u03bf\u03c2), no oeste, co Mar Mirtoico, e cara ao leste co Mar de Karpathos. At\u00f3pase aproximadamente a converter 160\u00a0km ao sur da pen\u00ednsula grega.\nCreta conta oficialmente con aproximadamente 300 000 oliveiras.\nMonta\u00f1as e vales.\nCreta \u00e9 moi monta\u00f1osa, e o seu car\u00e1cter def\u00ednese por unha alta cadea monta\u00f1osa que cruza de oeste a este, formada por tres grupos diferentes de monta\u00f1as: \nEstas son as marabillas de Creta cos vales, como o Val de Amari, mesetas f\u00e9rtiles, como as meseta Lasithi, Omalos e Nidha, as covas, como a Diktaion e Idaion (o lugar de nacemento do antigo deus grego Zeus), e unha serie de barrancos.\nGargantas, r\u00edos e lagos.\nA illa ten unha serie de barrancos como o famoso desfiladeiro de Samaria, o desfiladeiro Imbros, a garganta Kourtaliotiko, a garganta Ha, a garganta Platania, a Crebada dos Mortos (en Kato Zakros, Cerca), e o Richtis Gorge e a fervenza de Exo Mouliana en Sitia.\nOs r\u00edos de Creta son o R\u00edo Ieropotamos, o Koiliaris, a Anapodiaris, Almiros, e Potamos Megas. S\u00f3 hai dous lagos de auga doce: Lago de Kournas e o Lago de Agia, que ambos na prefectura de Chania, o Lago Voulismeni na costa, en Agios Nikolaos, antes era un lago de auga doce, pero agora est\u00e1 conectada co mar, en Lasithi.\nIllas que a rodean.\nUn gran n\u00famero de illas, illotes e rocas rodean a costa de Creta. Moitas son visitadas polos turistas, algunhas son visitadas s\u00f3 polos arque\u00f3logos e bi\u00f3logos. Algunhas son de protecci\u00f3n ambiental. Unha pequena mostra das illas incl\u00faen: \nClima.\nCreta est\u00e1 dacabalo entre d\u00faas zonas clim\u00e1ticas, o Mediterr\u00e1neo e Norte de \u00c1frica, principalmente na primeira. Como tal, o clima en Creta \u00e9 principalmente t\u00e9pedo. O ambiente pode ser moi h\u00famido, en funci\u00f3n da proximidade ao mar, mentres que o inverno \u00e9 bastante suave. As nevadas son frecuentes nas monta\u00f1as entre novembro e maio, pero pouco frecuente nas zonas baixas. Mentres as cimas das monta\u00f1as permanecen cubertas de neve todo ano, preto da costa a neve s\u00f3 queda no chan durante uns minutos ou horas. Con todo, unha onda de fr\u00edo excepcional varreu a illa en febreiro de 2004, per\u00edodo durante o cal toda a illa estaba cuberta de neve. Durante o ver\u00e1n de Creta, as temperaturas m\u00ednimas medias alcanzan os 20 - 30 graos Celsius, cunhas medias m\u00e1ximas de 30 a 40 graos.\nNa costa sur, inclu\u00edndo a Meseta Mesara e as Monta\u00f1as Asterousia, caen na zona clim\u00e1tica do Norte de \u00c1frica, e polo tanto goza de m\u00e1is d\u00edas asollados e temperaturas altas durante todo o ano. Al\u00ed, a palmeiras datileras da seu froito, e as anduri\u00f1as permanecen todo o ano no canto de emigrar a \u00c1frica. A f\u00e9rtil rexi\u00f3n ao redor de Ierapetra, na esquina sueste da illa, \u00e9 reco\u00f1ecida pola s\u00faa excepcional produci\u00f3n agr\u00edcola todo o ano, con todo tipo de verduras de ver\u00e1n e a froita producida en invernadoiros durante todo o inverno."}
{"id": "12601", "revid": "27249", "url": "https://gl.wikipedia.org/wiki?curid=12601", "title": "Creta", "text": "Creta pode referirse a:"}
{"id": "12602", "revid": "89787", "url": "https://gl.wikipedia.org/wiki?curid=12602", "title": "Enrique Labarta Pose", "text": "Enrique Labarta Pose, nado en Baio (Zas) o 22 de xullo de 1863 e finado en Barcelona o 13 de maio de 1925, foi un escritor e xornalista galego en lingua castel\u00e1 e lingua galega. Fundou e dirixiu xornais e revistas. A s\u00faa obra, fundamentalmente poes\u00eda e contos, caracter\u00edzase por unha s\u00e1tira humor\u00edstica moi marcada. O profesor Ricardo Carballo Calero encadrouno entre \"Os ep\u00edgonos\", xunto con Manuel Lugr\u00eds Freire, Salvador Cabeza de Le\u00f3n e Juan Armada Losada, entre outros. Foi co\u00f1ecido polo sobrenome de \"Quevedo galego\".\nTraxectoria.\nDescendente, por parte materna, dos condes de Andrade, naceu Enrique nun pazo do s\u00e9culo XVIII. Foi o derradeiro fillo de Francisco Labarta Ra\u00f1a, farmac\u00e9utico, e Ramona Pose, que xa ti\u00f1an tres fillas. Estudou en Santiago de Compostela. Al\u00ed cursou o bacharelato de 1873 a 1877. En Santiago participou nos faladoiros da \"Academia de la Juventud Cat\u00f3lica\" e co\u00f1eceu a Valle-Incl\u00e1n, Augusto Gonz\u00e1lez Besada, Juan Barcia Caballero, Juan V\u00e1zquez de Mella, Salvador Cabeza de Le\u00f3n, Alfredo Bra\u00f1as, Manuel Cas\u00e1s Fern\u00e1ndez e Alejandro P\u00e9rez Lug\u00edn. Licenciouse en 1884 en dereito civil e can\u00f3nico pola Universidade Compostel\u00e1.\nEse mesmo ano casou con Elisa Mart\u00ednez del R\u00edo, estanqueira santiaguesa, e publicou o seu primeiro libro: \"\u00daltima novedad. Noventa y nueve c\u00e9ntimos de versos de todas clases y arreglados a todos los gustos\", escrito en castel\u00e1, ag\u00e1s un poema en galego, \"Meu orfi\u00f1o\", no que amosa influencias de Manuel Curros Enr\u00edquez. Ao rematar a carreira, e por consello de Alfredo Bra\u00f1as, ingresou na administraci\u00f3n p\u00fablica como empregado de Facenda, da man do deputado Eduardo Vincenti, a quen lle dedicou o libro \"B\u00e1lsamo de Fierabr\u00e1s. Colecci\u00f3n de versos en gallego y castellano\" (Madrid, 1889, 281 pp.). Outras composici\u00f3ns po\u00e9ticas en galego inclu\u00eddas nos seus libros son: a terceira en \"Un caf\u00e9 flamenco en Galicia\u2014A mi aldea\u2014S\u00e1tira de costumes contempor\u00e1neas\" (Santiago, 1892, 52 pp.); todas, dezaoito, en \"Millo mi\u00fado\" (Pontevedra, 1896, 156 pp.) e \"A festa da patrona de Tabeir\u00f3n\" (Caldas de Reis, 1904, 22 pp.).\nResidiu en Pontevedra ata 1904, cando foi destinado, primeiro a Barcelona (1904), despois a Burgos (1905) e m\u00e1is tarde a Valladolid, onde contraeu matrimonio con Felipa Genov\u00e9s; de novo Barcelona, Ourense (1911), Toledo (1912), outra vez Barcelona (1913), A Coru\u00f1a (1919) e para rematar, dende 1920, a Catalu\u00f1a.\nFundou \"Galicia Humor\u00edstica\" (Santiago, 1888), \"El Pa\u00eds Gallego\" (Santiago, 1888), \"La Peque\u00f1a Patria\" (Santiago, 1890-1891), \"Extracto de Literatura\" (Pontevedra, 1893) e \"Pasatiempos\" (Pontevedra, 1893-1894); e dirixiu \"Galicia Moderna\" (Pontevedra, 1897-1898). En 1896 fixo unha recompilaci\u00f3n dos seus poemas galegos m\u00e1is co\u00f1ecidos e publicounos no libro \"Millo mi\u00fado\", dedicado a Laureano Salgado Rodr\u00edguez. No ano 1900 publicou \"El carnaval de 1900 en Pontevedra\", que incl\u00fae \"Recuerdos del carnaval de 1900\" e \"Pontevedra en 1900. Desprop\u00f3sito bufo, l\u00edrico, fant\u00e1stico \u2026 dividido en 2 actos y 10 cuadros\". Este \u00faltimo fora estreado o d\u00eda 1 de marzo no Teatro Principal, con m\u00fasica de Isidro Puga.\nA s\u00faa produci\u00f3n sobresae polo humor, que se manifesta sobre todo nos contos. Como poeta enc\u00e1drase na li\u00f1a costumista de finais do s\u00e9culo XIX, a\u00ednda que incorporou elementos modernistas.\nColaborou en \"Gaceta de Galicia\", \"Galicia Liberal\", \"A Gaita Gallega\", \"Caf\u00e9 con Gotas\", \"Galicia Revista Regional\", \"Galicia Recreativa\", \"El Eco de Galicia\", \"La Actualidad\", \"Fray Prudencio\", \"El C\u00ednife\", \"El Grito del Pueblo\", \"El Eco de Mug\u00eda\", \"Coru\u00f1a Moderna\", \"Galicia en Madrid\", \"Aires d\u2019a Mi\u00f1a Terra\", \"Mi Tierra\", \"Suevia\", \"Galicia en Catalu\u00f1a\", \"Don Quijote\" e outras publicaci\u00f3ns. Empregou o pseud\u00f3nimo de Ant\u00f3n de Rabodegalo.\nO retrato de Labarta Pose feito por Francisco Zagala, ilustrando a portada do semanario \"Extracto de Literatura\", que el mesmo dirix\u00eda, est\u00e1 documentado como a primeira fotograf\u00eda aparecida nun medio impreso galego, o 7 de xaneiro de 1893.\nO personaxe central, Casimiro Barcala, da obra de P\u00e9rez Lug\u00edn, \"La casa de la Troya\" (1915), est\u00e1 inspirado na persoa de Labarta.\nFaleceu en Barcelona despois dunha intervenci\u00f3n cir\u00farxica a consecuencia do accidente ferroviario ocorrido na tarde do 9 de abril de 1925, Xoves Santo, entre as estaci\u00f3ns de Les Planes e Sarri\u00e0, da capital catal\u00e1, no que morreron m\u00e1is de vinte persoas.\nReco\u00f1ecementos.\nObtivo alg\u00fans premios, entre os que destaca a composici\u00f3n \u201cUnha corrida de touros en Noya\u201d ga\u00f1adora no Certame Literario Musical de O'Galiciano de Pontevedra de 1886. Participou tam\u00e9n nos Xogos florais de Betanzos.\nUnha praza e o colexio p\u00fablico de Baio (CEIP Labarta Pose) e d\u00faas r\u00faas, nos concellos de Carballo e Pontevedra, levan o seu nome.\nNos \u00faltimos anos, unha comisi\u00f3n que representa a varios colectivos da s\u00faa veci\u00f1anza, coordinada por Jorge Mira, ven reclamando que se lle dedique un D\u00eda das Letras Galegas \u00e1 figura de Enrique Labarta.\nO 24 de outubro de 2017 o Congreso dos Deputados aprobou, por unanimidade, unha proposici\u00f3n non de lei co texto seguinte: "}
{"id": "12603", "revid": "56817", "url": "https://gl.wikipedia.org/wiki?curid=12603", "title": "33", "text": ""}
{"id": "12604", "revid": "624", "url": "https://gl.wikipedia.org/wiki?curid=12604", "title": "34", "text": ""}
{"id": "12605", "revid": "56817", "url": "https://gl.wikipedia.org/wiki?curid=12605", "title": "35", "text": ""}
{"id": "12606", "revid": "56817", "url": "https://gl.wikipedia.org/wiki?curid=12606", "title": "36", "text": ""}
{"id": "12607", "revid": "56817", "url": "https://gl.wikipedia.org/wiki?curid=12607", "title": "37", "text": ""}
{"id": "12608", "revid": "34681", "url": "https://gl.wikipedia.org/wiki?curid=12608", "title": "38", "text": ""}
{"id": "12609", "revid": "56817", "url": "https://gl.wikipedia.org/wiki?curid=12609", "title": "39", "text": ""}
{"id": "12610", "revid": "624", "url": "https://gl.wikipedia.org/wiki?curid=12610", "title": "40", "text": ""}
{"id": "12611", "revid": "181", "url": "https://gl.wikipedia.org/wiki?curid=12611", "title": "Batalla das navas de Tolosa", "text": ""}
{"id": "12612", "revid": "1505", "url": "https://gl.wikipedia.org/wiki?curid=12612", "title": "Manuel Lage Touri\u00f1o", "text": "Manuel Lage Touri\u00f1o, nado en Sanxenxo en 1949, \u00e9 un escritor e pintor galego.\nTraxectoria.\nEntre 1959 e 1985 viviu na Arxentina, onde escribiu letras para grupos de rock arxentino."}
{"id": "12615", "revid": "56817", "url": "https://gl.wikipedia.org/wiki?curid=12615", "title": "Oudenaarde", "text": "Oudenaarde \u00e9 un concello da provincia de Flandres Oriental, B\u00e9lxica. O concello comprende a cidade de Oudenaarde e as vilas de Bevere, Edelare, Eine, Ename, Heurne, Leupegem, Mater, Melden, Mullem, Nederename, Volkegem e Welden. En 2004 ti\u00f1a unha poboaci\u00f3n de 28.070 persoas en 68'06\u00a0km\u00b2\nLigaz\u00f3ns externas.\nWeb oficial (en holand\u00e9s e ingl\u00e9s)"}
{"id": "12616", "revid": "5863", "url": "https://gl.wikipedia.org/wiki?curid=12616", "title": "Jacques Audiberti", "text": "Jacques Audiberti, nado en Antibes (Alpes Mar\u00edtimos) o 25 de marzo de 1899 e finado en Par\u00eds o 10 de xullo de 1965, foi un escritor franc\u00e9s. Residiu en Par\u00eds dende 1924. En \"La nouvelle Origine\" (1942) proclamou o retorno \u00e1 ret\u00f3rica."}
{"id": "12617", "revid": "23204", "url": "https://gl.wikipedia.org/wiki?curid=12617", "title": "Audincourt", "text": "Audincourt \u00e9 unha comuna do departamento de Doubs, na rexi\u00f3n do Franco Condado, Francia. Ten 15.539 habitantes (1999)."}
{"id": "12618", "revid": "25871", "url": "https://gl.wikipedia.org/wiki?curid=12618", "title": "Edmond Audran", "text": "Edmond Audran, nado en Li\u00f3n o 11 de abril de 1842 e finado en Par\u00eds o 17 de agosto de 1901, foi un compositor franc\u00e9s.\nTraxectoria.\nFillo do tenor Mario Audran, en 1861 acepta o posto de organista na igrexa de San Xos\u00e9 de Marsella. Fixo a s\u00faa primeira apararici\u00f3n como compositor dram\u00e1tico con \"L'Ours et le Pacha\" (1862), unha versi\u00f3n musical dun vodevil.\nTentou ga\u00f1ar fama como escritor de m\u00fasica sacra, escribiu unha misa e un oratorio, pero co\u00f1\u00e9cese sobre todo como un compositor de \u00f3peras e operetas. O seu primeiro \u00e9xito en Par\u00eds foi \"Les Noces d'Olivette\" (1879). \"La Mascotte\" (1880) e \"Miss Helyet\" (1890) foron a s\u00faa obras con m\u00e1is \u00e9xito."}
{"id": "12619", "revid": "29443", "url": "https://gl.wikipedia.org/wiki?curid=12619", "title": "Audubon", "text": "E tam\u00e9n o apelido do ornit\u00f3logo americano:"}
{"id": "12620", "revid": "23204", "url": "https://gl.wikipedia.org/wiki?curid=12620", "title": "John James Audubon", "text": "John James Audubon, nado en Hait\u00ed en 1785 e finado en 1851, foi un ornit\u00f3logo e pintor norteamericano de pai franc\u00e9s e nai crioula. Pintou, catalogou e describiu os paxaros de Norteam\u00e9rica."}
{"id": "12621", "revid": "5863", "url": "https://gl.wikipedia.org/wiki?curid=12621", "title": "Zelandia", "text": "Zelandia (; ) \u00e9 unha provincia do suroeste dos Pa\u00edses Baixos, fronteiriza con B\u00e9lxica. A provincia est\u00e1 formada por unha serie de illas, de a\u00ed o seu nome, a Terra do Mar. A s\u00faa capital \u00e9 Middelburg.\nTen 380.897 habitantes (2008) en 2.934\u00a0km\u00b2, dos que case 1.140\u00a0km\u00b2 son auga, ademais gran parte de Zelandia at\u00f3pase baixo o nivel do mar. A \u00faltima grande inundaci\u00f3n rexistrada foi en 1953, na que morreron 1.835 persoas, a maior\u00eda desta provincia. Unha das actividades econ\u00f3micas m\u00e1is importantes da rexi\u00f3n \u00e9 o turismo, xa que as s\u00faas soleadas praias conv\u00e9rtena nun popular destino de vacaci\u00f3ns no ver\u00e1n, no que a maior\u00eda de turistas prove\u00f1en da Alema\u00f1a, chegando nalgunhas zonas a duplicar ou cuadriplicar a s\u00faa poboaci\u00f3n nesta estaci\u00f3n.\nO escudo de Zelandia mostra un le\u00f3n emerxendo da auga co texto \"Luctor et Emergo\" (en lat\u00edn \"Loito e Xurdo\"). A parte sur da provincia co\u00f1\u00e9cese como \"Flandres Zeland\u00e9s\" (Zeeuwsch-Vlaanderen).\nXeograf\u00eda.\nA provincia de Zelandia \u00e9 un gran delta fluvial situado na desembocadura de varios r\u00edos importantes. A maior parte da provincia at\u00f3pase por baixo do nivel do mar, recuperando as terras por parte dos habitantes a trav\u00e9s do tempo. O que antes era unha paisaxe de lama, que se inundaba coa marea alta e reaparec\u00eda durante a marea baixa, converteuse nunha serie de pequenos outeiros feitos polo ser humano secos en todo momento. M\u00e1is tarde a xente da rexi\u00f3n comezou a conectar os outeiros mediante a creaci\u00f3n de diques, o que deu lugar a unha cadea de terra seca, que logo se converteu en illas m\u00e1is grandes, que foron cambiando co tempo a mans do home e da natureza, dando a actual forma da provincia.\nA inundaci\u00f3n do Mar do Norte de 1953 anegou grandes cantidades de terra, que a\u00ednda hoxe en d\u00eda s\u00f3 foron parcialmente recuperadas. A posterior execuci\u00f3n do Plan Delta cambiou totalmente face da provincia. As presas, t\u00faneles e pontes do plan son actualmente unha parte vital da provincia, creando un sistema de estradas logo de d\u00e9cadas, chegando a substitu\u00edr as vellas li\u00f1as de transbordadores. O remate final deste proceso produciuse en 2003, cando se abriu o t\u00fanel, o que foi a primeira conexi\u00f3n s\u00f3lida entre as d\u00faas beiras da Westerschelde, un dos estuarios que divide a rexi\u00f3n, terminando a era da auga que separaba as illas e pen\u00ednsulas de Zelandia.\nHistoria.\nNehalennia \u00e9 unha deusa dunha relixi\u00f3n antiga co\u00f1ecida na provincia de Zelandia. O seu culto rem\u00f3ntase polo menos ao II s\u00e9culo a.C. Ela foi, posiblemente, unha deusa rexional, xa fora celta ou xerm\u00e1nica. Durante a \u00e9poca romana a s\u00faa funci\u00f3n principal parece que era a protecci\u00f3n dos viaxeiros, especialmente aos que \u00edan a trav\u00e9s do Mar do Norte. A maior parte do que hoxe se co\u00f1ece dela prov\u00e9n dos restos de m\u00e1is de 160 restos de pedra tallada que foron dragados dende o Oosterschelde a parir de 1970. Tam\u00e9n se atoparon dous restos de Nehalennia en Colonia, Alema\u00f1a.\nA rexi\u00f3n foi unha zona entre os condados de Holanda e Flandres at\u00e9 1299, cando o conde de Holanda obtivo o control da Condado de Zelandia. Dende ent\u00f3n, a sorte Zelandia foi unida \u00e1 de Holanda. En 1432 converteuse en parte das posesi\u00f3n dos Pa\u00edses Baixos de Filipe o Bo de Borgo\u00f1a, o que m\u00e1is tarde ser\u00edan as Dezasete Provincias, que pasaron, a trav\u00e9s diferentes relaci\u00f3ns maritais, a formar parte da Casa de Habsburgo en 1477. M\u00e1is tarde na Guerra dos Oitenta Anos Zelandia formou parte do bando da Uni\u00f3n de Utrecht, convert\u00e9ndose nunha das Provincias Unidas. Despois da ocupaci\u00f3n francesa e a formaci\u00f3n do Reino Unido dos Pa\u00edses Baixos en 1815, o formouse a actual provincia de Zelandia. A catastr\u00f3fica inundaci\u00f3n de 1953, na que morreron m\u00e1is de 1.800 persoas en Zelandia, levou \u00e1 construci\u00f3n das obras de protecci\u00f3n do Plan Delta.\nO nome de Zelandia ao redor do mundo.\nNova Zelandia.\nAs illas de Nova Zelandia foron nomeadas polo navegante neerland\u00e9s Abel Tasman en 1642, que as chamou \"Staten Landt\", crendo que eran parte da terra dese nome na costa da Arxentina. Cando se demostrou que non era o caso as autoridades neerlandesas decidiron trocarlle o nome e cham\u00e1ronas \"Nova Zeelandia\" en lat\u00edn ou \"Nieuw Zeeland\" en neerland\u00e9s.\nAs d\u00faas principais provincias mar\u00edtimas da Pa\u00edses Baixos na s\u00faa idade de ouro foron Holanda e Zelandia. Nesa \u00e9poca os Pa\u00edses Baixos era un dos exploradores m\u00e1is importantes, sobre todo por Ocean\u00eda, nomeando e as d\u00faas illas do sueste respectivamente \"Nieuw Holanda\" e \"Nieuw Zeeland\". O primeiro foi eventualmente substitu\u00eddo polo nome de Australia, mais no segundo caso o nome de Nova Zelandia foi mantido. O Capit\u00e1n James Cook, chamou consecuentemente ao arquip\u00e9lago \"Nova Zelandia.\"\nAm\u00e9rica.\nA cidade de Zelandia no estado norteamericano de M\u00edchigan foi fundada en 1847 polo neerland\u00e9s Jannes van de Luyster. A cidade a\u00ednda mant\u00e9n un aire distintivo neerland\u00e9s.\nFlushing, \u00e9 un barrio de Queens, Nova York, chamado as\u00ed pola vila de Flesinga (cuxo nome traducido ao ingl\u00e9s \u00e9 Flushing) en Zelandia. A cidade data do per\u00edodo da colonia dos Novos Pa\u00edses Baixos, cando Nova York era a\u00ednda co\u00f1ecida como Nova \u00c1msterdan.\nAs colonias neerlandesas de Nieuw Walcheren e Nieuw Vlissingen, amabas na illa antillana de Tobago, foron as\u00ed chamadas por lugares de Zelandia. A cidade canadense de Zelandia, Novo Brunswick, foi chamado as\u00ed polo lugar de nacemento do neerland\u00e9s Philip Crouse que se asentou na zona en 1789.\nTaiw\u00e1n.\nFort Zelandia, foi unha fortaleza constru\u00edda durante dez anos a entre 1624 e 1634 pola Compa\u00f1\u00eda Holandesa das Indias Orientais, na cidade de Anping, na illa de Formosa, hoxe en d\u00eda Taiw\u00e1n, durante os seus 38 anos de asentamento na parte occidental da mesma.\nDivisi\u00f3ns administrativas.\nZelandia est\u00e1 divida nos seguintes concellos:"}
{"id": "12622", "revid": "98629", "url": "https://gl.wikipedia.org/wiki?curid=12622", "title": "Tigre de Tasmania", "text": "O lobo marsupial, tigre de Tasmania ou tilacino (\"Thylacinus cynocephalus\") foi unha especie de mam\u00edfero marsupial australiadelfo da orde dos dasiuromorfos e familia dos tilac\u00ednidos, actualmente extinta e orixinada no Holoceno.\nEra nativo de Australia e Nova Guinea, e crese que se extinguiu no s\u00e9culo XX (oficialmente, o ano 1936). Trat\u00e1base do \u00faltimo membro vivente do seu x\u00e9nero (\"Thylacinus\"), cuxos outros membros viviron en tempos prehist\u00f3ricos a partir de principios do mioceno.\nO lobo marsupial extinguiuse no continente australiano uns 4.000 anos antes da chegada dos colonos europeos, pero sobreviviu en Tasmania, xunto con outras especies end\u00e9micas, inclu\u00edndo o demo de Tasmania. Xeralmente adoita culparse da s\u00faa extinci\u00f3n \u00e1 caza intensiva, incentivada por recompensas, pero poder\u00edan ter contribu\u00eddo outros factores como, por exemplo, as enfermidades, a introduci\u00f3n dos cans (dingos), ou a ocupaci\u00f3n do seu h\u00e1bitat polos humanos.\nA\u00ednda que se considera oficialmente extinto, hai quen di telo visto.\nCaracter\u00edsticas.\nComo os tigres e os lobos do hemisferio norte, dos cales herdou varios dos seus nomes com\u00fans, o lobo marsupial era un superdepredador. Sendo un marsupial, non ti\u00f1a relaci\u00f3n con estes mam\u00edferos placentarios, pero debido \u00e1 converxencia adaptativa, presentaba a mesma forma xeral e as mesmas adaptaci\u00f3ns.\nO lobo marsupial foi o maior carn\u00edvoro marsupial, moi parecido a un c\u00e1nido, pero un detido exame das s\u00faas caracter\u00edsticas morfol\u00f3xicas revela un gran n\u00famero de diferenzas cos verdadeiros lobos placentarios. As orellas eran m\u00e1is arredondadas e a boca moito m\u00e1is ampla, chegando case de orella a orella.Tam\u00e9n son distintivas as de 13 a 17 raias cebradas da parte porsterior do tronco deste animal,Pero quizais o aspecto m\u00e1is distintivo foran os seus cuartos traseiros e a cola: o tronco, no canto de terminar abruptamente, como nos c\u00e1nidos, fac\u00edao paulatinamente, de forma semellante \u00e1 dos canguros; e a cola, moi potente na s\u00faa base, e comprimida lateralmente, era moi r\u00edxida; as patas traseiras ti\u00f1an tam\u00e9n un aspecto diferencial, xa que o tarso era proporcionalmente m\u00e1is curto que nos c\u00e1nidos.\nAlimentaci\u00f3n.\no lobo marsupial era exclusivamente carn\u00edvoro. O seu est\u00f3mago posu\u00eda unha grosa capa muscular e poder\u00eda distenderse para permitir a inxesta de grandes cantidades de comida. Probabelmente era unha adaptaci\u00f3n para compensar os longos per\u00edodos de caza infrutuosa nos que o alimento era escaso.\nA an\u00e1lise da estrutura do esqueleto e as observaci\u00f3ns do animal en cativerio suxiren que seleccionaba unha presa e despois a persegu\u00eda at\u00e9 que estaba exhausta. Alg\u00fans estudos concl\u00faen que o animal poder\u00eda cazar en pequenos grupos familiares; o grupo principal fac\u00eda fuxir \u00e1s presas na direcci\u00f3n dun tilac\u00edno preparado para emboscalas. De feito, os cazadores confirmaron que cazaba mediante a t\u00e9cnica da emboscada.\nAs s\u00faas presas inclu\u00edan canguros, ualab\u00eds, vomb\u00e1tidos, paxaros e pequenos marsupiais como canguros rata e falanxeriformes. A s\u00faa presa preferida poder\u00eda ser o em\u00fa de Tasmania, antano abundante. Esta especie de em\u00fa era unha grande ave non voadora que compart\u00eda o h\u00e1bitat do lobo marsupial e que acabou extingu\u00edndose a causa do exceso de caza en contra o ano 1850, posibelmente coincidindo co descenso do n\u00famero de lobos marsupiais. Tanto os dingos como os raposos tam\u00e9n ti\u00f1an ao em\u00fa como presa. En catividade, os lobos marsupiais eran alimentados cunha gran variedade de alimentos, inclu\u00edndo coellos e ualab\u00edes mortos, as\u00ed como con carne de boi, de cordeiro e de cabalo."}
{"id": "12624", "revid": "262", "url": "https://gl.wikipedia.org/wiki?curid=12624", "title": "Adlativo", "text": ""}
{"id": "12625", "revid": "262", "url": "https://gl.wikipedia.org/wiki?curid=12625", "title": "Abugida", "text": ""}
{"id": "12628", "revid": "98629", "url": "https://gl.wikipedia.org/wiki?curid=12628", "title": "Devan\u00e1gari", "text": "O devan\u00e1gari (palabra de orixe s\u00e1nscrita, \u0926\u0947\u0935\u0928\u093e\u0917\u0930\u0940 / devan\u0101gar\u012b, que significa \u00ab(escritura) cidad\u00e1 divina\u00bb) \u00e9 o alfasilabario utilizado para escribir, entre outras, o s\u00e1nscrito, o hindi, o nepal\u00e9s, o marathi e moitas outras linguas da India. \u00c9 unha das escrituras da India m\u00e1is empregada. Prov\u00e9n da escritura brahmi.\nCaracter\u00edsticas xerais.\nO devan\u00e1gari \u00e9 reco\u00f1ec\u00edbel pola barra horizontal continua baixo a que van situados os caracteres. Non distingue mai\u00fasculas de min\u00fasculas. A lingua hindi emprega os mesmos signos de puntuaci\u00f3n que o alfabeto latino, ag\u00e1s \u00e1s veces para os finais de frase. Hai variantes locais para certos caracteres. Escr\u00edbese de esquerda a dereita.\nRepresentaci\u00f3n das vogais.\nUnha vogal pode ser representada por dous signos diferentes segundo que siga a unha consoante (forma dependente) ou non (forma independente). No segundo caso, a vogal \u00e9 un s\u00edmbolo ligado \u00e1 dereita, \u00e1 esquerda enriba ou embaixo da consoante despois da que se pronuncia. A nasalizaci\u00f3n m\u00e1rcase por un signo diacr\u00edtico que se sit\u00faa enriba. Este signo pode ser o \"candrabindu\" ou o \"anusv\u0101ra\". Por raz\u00f3ns de comodidade, os impresores prefiren a mi\u00fado substitu\u00edr o candrabindu por un anusv\u00e2ra cando a vogal excede a li\u00f1a superior.\nRepresentaci\u00f3n das consoantes.\nCando unha consoante nin vai precedida nin seguida doutra consoante, repres\u00e9ntase polo signo de base. Nos casos de combinaci\u00f3ns (agrupamentos) de consoantes, hai unha ou varias ligaduras, que poden consistir nunha simple compresi\u00f3n gr\u00e1fica, por exemplo, \u0938 seguido de \u0924 d\u00e1 \u0938\u094d\u0924, ou ben un car\u00e1cter\nenteiramente novo, por exemplo \u0915 seguido de \u0937 d\u00e1 \u0915\u094d\u0937. Unha consoante non\nseguida dun s\u00edmbolo de vogal dependente \u00e9 implicitamente pronunciada coa vogal [\u0259], ou \u00e1s veces sen vogal ningunha.\nTerminolox\u00eda.\nUn car\u00e1cter \u2013 \u00e9 dicir unha vogal independente, unha consoante eventualmente acompa\u00f1ada de signos diacr\u00edticos ou unha combinaci\u00f3n especial de consoantes agrupadas \u2013 ch\u00e1mase \"ak\u1e63ara\" (do s\u00e1nscrito \u0905\u0915\u094d\u0937\u0930, que significa \u00ab letra, car\u00e1cter \u00bb). A barra vertical utilizada en certos s\u00edmbolos de consoantes ou de vogais, ou para marcar o fin de frase ch\u00e1mase \"danda\". O signo diacr\u00edtico utilizado para darlle unha vogal a unha consoante \u00e9 o \"matra\".\nDevan\u00e1gari en unicode.\nO devan\u00e1gari ocupa os caracteres U+0900 a U+097F de Unicode. As celas baleiras indican os caracteres indefinidos.\nCando unha vogal segue a unha consoante, o seu car\u00e1cter sempre se escribe despois do car\u00e1cter da consoante, na orde da pronunciaci\u00f3n, independentemente de cal sexa o resultado gr\u00e1fico, por exemple \u0915\u0940 escr\u00edbese \"U+0915 U+0940\" e \u0915\u093f escr\u00edbese \"U+0915 U+093F\". Para escribir unha combinaci\u00f3n de consoantes, ins\u00edrese o car\u00e1cter do virama entre d\u00faas consoantes, por exemplo \u0938\u094d\u0924 escr\u00edbese \"U+0938 U+094D U+0924\".\nSe se quere escribir realmente unha consoante dotada dun virama e logo outra consoante en vez de facer a ligadura, ins\u00edrese o car\u00e1cter \"ZWNJ\" (Zero Width Non-Joiner) de c\u00f3digo U+200C entre o car\u00e1cter do virama e o da consoante que debe seguilo, por exemplo \u0915\u094d\u200c\u0937 (en vez do esperedo \u0915\u094d\u0937) escr\u00edbese \"U+0915 U+094D U+200C U+0937\".\nSe, para escribir unha combinaci\u00f3n de consoantes que normalmente usa un s\u00edmbolo novo, se quere utilizar as \u00ab medio-formas \u00bb das consoantes, ins\u00edrese o car\u00e1cter \"ZWJ\" (Zero Width Joiner) de c\u00f3digo U+200D entre o car\u00e1cter do virama e o da consoante que debe seguila, por exemplo \u0936\u094d\u200d\u0935 (en vez do esperedo \u0936\u094d\u0935) escr\u00edbese \"U+0936 U+094D U+200D U+0935\"."}
{"id": "12629", "revid": "38330", "url": "https://gl.wikipedia.org/wiki?curid=12629", "title": "Devanagari", "text": ""}
{"id": "12630", "revid": "98629", "url": "https://gl.wikipedia.org/wiki?curid=12630", "title": "Lingua s\u00e1nscrita", "text": "O s\u00e1nscrito (sa\u1e43skr\u0325tam / \u0938\u0902\u0938\u094d\u0915\u0943\u0924\u092e) \u00e9 unha lingua indoeuropea, da familia indoirania, outrora falada no subcontinente indio. En especial, \u00e9 a lingua dos textos relixiosos hind\u00fas e, neste senso, segue a ser utilizada, ao xeito do lat\u00edn nos s\u00e9culos pasados en Occidente, como lingua de culto, cultural e vehicular (un censo de 1981 indica que haber\u00eda a\u00ednda cerca de 6100 falantes; en 1961 aproximadamente 194400 persoas dic\u00edan que o empregaban como lingua secundaria). \u00c9 ademais unha das vinte e d\u00faas linguas oficias da India. O s\u00e1nscrito \u00e9 unha lingua altamente flexiva e moi arcaizante, cuxo estudo \u00e9 fundamental no marco da ling\u00fc\u00edstica comparada.\nHistoria.\nO termo \"s\u00e1nscrito\" designa m\u00e1is un conxunto de linguas sa\u00eddas dunha lingua nai estendida no tempo e no espazo ca unha lingua \u00fanica. O seu nome, \"sa\u1e43skr\u0325tam\", que significa \"rematado\" (v\u00e9xase m\u00e1is abaixo), \u00e9 bastante recente; a lingua durante s\u00e9culos foi chamada simplemente \"v\u0101c\" ou \"\u015babda\", \u00ab a palabra, a lingua \u00bb, pois o s\u00e1nscrito era sentido como a \u00fanica lingua pos\u00edbel; algunhas designaci\u00f3ns metaf\u00f3ricas, como \"g\u012brv\u0101\u1e47abh\u0101\u1e63\u0101\", \u00ablingua dos deuses \u00bb, remarcan ben o seu car\u00e1cter relixioso.\nO primeiro senso de \"s\u00e1nscrito\" \u00e9 o de \"indoario antigo\", lingua nai que est\u00e1 na orixe de multitude de dialectos, e lingua irm\u00e1 do iranio antigo (ou av\u00e9stico) co que est\u00e1 moi relacionado. De acordo con documentos atopados no pa\u00eds dos hititas e redactados nesta outra lingua indoeuropea, que inclu\u00edan alg\u00fans nomes indoiranios, \u00e9 pos\u00edbel determinar que unha forma do indoiranio era falada no s\u00e9culo XIV a.C.. A forma m\u00e1is antiga de s\u00e1nscrito testemu\u00f1ada de maneira m\u00e1is tanx\u00edbel \u00e9 chamado \"v\u00e9dico\": \u00e9 a lingua na que est\u00e1n redactados os \"Vedas\", entre os cales est\u00e1 o \"R\u0325g Veda\" ou \u00ab Veda dos himnos \"(r\u0325g-)\" \u00bb, o m\u00e1is antigo conxunto de textos do hindu\u00edsmo. Por\u00e9n \u00e9 moi dif\u00edcil datar o \"R\u0325g Veda\" en si, e, xa que logo, o comezo da historia real da lingua v\u00e9dica: os textos sagrados, en efecto, eran ante todo recitados e aprendidos de memoria (a\u00ednda o son agora) e a s\u00faa fixaci\u00f3n por escrito \u00e9 relativamente recente. Ademais, a s\u00faa composici\u00f3n prol\u00f3ngase varios s\u00e9culos. Alg\u00fans supo\u00f1en que os textos m\u00e1is antigos remontan a mediados do s\u00e9culo II. Esta lingua arcaica e pouco normativizada \u00e9 unha das m\u00e1is pr\u00f3ximas ao indoeuropeo e m\u00f3strase preciosa para a ling\u00fc\u00edstica comparada. A t\u00edtulo indicativo, p\u00f3dese indicar as principais diferenzas entre o s\u00e1nscrito v\u00e9dico e o s\u00e1nscrito cl\u00e1sico (v\u00e9xase m\u00e1is abaixo esta noci\u00f3n de \"cl\u00e1sico\"):\nUnha forma tard\u00eda do v\u00e9dico, que xa evolucionou (n\u00f3tase a desaparici\u00f3n do subxuntivo, por exemplo), conforma o s\u00e1nscrito precl\u00e1sico, usado nos arredores do s\u00e9culo V ou IV a.C. \u00c9 este s\u00e1nscrito o que P\u0101\u1e47ini, sen d\u00fabida o primeiro gram\u00e1tico da antig\u00fcidade (a\u00ednda que a s\u00faa visi\u00f3n estruturalista s\u00f3 pode ser o froito dunha herdanza m\u00e1is antiga), describe fonol\u00f3xica e gramaticalmente nunha obra dunha precisi\u00f3n e dun rigor formal sen igual ata o desenvolvemento da ling\u00fc\u00edstica moderna, ben m\u00e1is tarde. Este ded\u00edcase a describir no seu tratado, o \"A\u1e63\u1e6d\u0101dhy\u0101y\u012b\", a lingua que el fala e subli\u00f1a as f\u00f3rmulas que considera propias dos himnos v\u00e9dicos, sen dicir realmente que son arcaicas. A lingua comeza a se normalizar.\nNo s\u00e9culo III d.C., os primeiros pr\u00e1critos (ou \"pr\u0101kr\u0325ta\", \u00ab[ingua] ordinaria \u00bb) aparecen testemu\u00f1ados, en especial grazas \u00e1s inscrici\u00f3ns de Ashoka. Estas linguas as\u00ed designadas corresp\u00f3ndense a dialectos menos \"nobres\" que o s\u00e1nscrito, \u00e9 dicir, linguas vulgares e vern\u00e1culas de uso coti\u00e1n que, rapidamente, se separan unha das outras e dan orixe \u00e1 multitude de linguas indoarias presentes no subcontinente indio. Todas sa\u00eddas do antigo indoario, elas co\u00f1ecen cada unha unha evoluci\u00f3n e un destino diferentes. \u00c9 de tales pr\u00e1critos de onde prove\u00f1en, entre outras, as linguas modernas como o hind\u012b, o pa\u00f1j\u0101b\u012b, ou mesmo o bang\u0101l\u012b. Estas linguas son \u00abvulgares\u00bb do mesmo xeito que o \"lat\u00edn vulgar\", \u00e9 dicir \u00ab faladas polo pobo \u00bb; o seu estatuto de idiomas vern\u00e1culos vivos, de linguas consideradas inferiores polo tanto, explica por que hai que esperar cando menos ao s\u00e9culo XIX para que a literatura en linguas modernas suplante finalmente \u00e1 escrita en s\u00e1nscrito.\nAdemais das inscrici\u00f3ns de Ashoka, numerosas citas en pr\u00e1critos est\u00e1n tam\u00e9n testemu\u00f1adas en textos s\u00e1nscritos, especialmente no teatro, onde as personaxes de rango inferior se expresan xeralmente en lingua vern\u00e1cula. Estes testemu\u00f1os, por\u00e9n, son esencialmente literarios, e non poden ser tomados como totalmente reais. P\u00f3dese establecer unha analox\u00eda co \u00abpatois\u00bb usado en certas obras de Moli\u00e8re, como \"Dom Juan\", que serven para representar unha fala popular; o que a\u00ed aparece non pode ser tomado como unha atestaci\u00f3n real das linguas vern\u00e1culas francesas da s\u00faa \u00e9poca, pero son suscept\u00edbeis, \"mutatis mutandis\", de nos aprender algo acerca destas linguas. A literatura pr\u00e1crita est\u00e1 por\u00e9n representada de maneira independente, pero a mi\u00fado enmascarada polo s\u00e1nscrito cl\u00e1sico. Un dos pr\u00e1critos, o p\u0101\u1e37i, co\u00f1ece un destino diferente: volto el tam\u00e9n lingua sagrada, a do budismo teravada, non evoluciona case nada e empr\u00e9gase tal cal na liturxia e nas ex\u00e9xeses ata os nosos d\u00edas. Finalmente, o canon jain, redactado nun pr\u00e1crito chamado \"ardham\u0101gadh\u012b\", ofrece numerosos testemu\u00f1os, a\u00ednda que outra volta literarios, dunha das linguas vulgares realmente faladas na antig\u00fcidade india.\n\u00c9 nos comentarios que Pata\u00f1jali fai da gram\u00e1tica de P\u0101\u1e47ini (na s\u00faa obra chamada \"Mah\u0101bh\u0101\u1e63ya\"), no s\u00e9culo II a.C., onde aparecen as primeiras cr\u00edticas: o comentarista proba que o s\u00e1nscrito \u00e9 a\u00ednda unha lingua viva, pero salpicada de formas dialectais; \u00e9 reco\u00f1ecida, pois, a existencia dos pr\u00e1critos e rexeitada a utilizaci\u00f3n de formas vulgares; a noci\u00f3n de norma gramatical aparece m\u00e1is fortemente, e \u00e9 a partir deste momento que o s\u00e1nscrito vai ser fixado para devir o s\u00e1nscrito cl\u00e1sico, por fin designado nos textos por medio do voc\u00e1bulo \"sa\u1e43skr\u0325ta\" (o cal non \u00e9 por\u00e9n empregado por Pata\u00f1jali), propiamente \u00ab rematado \u00bb, \u00ab perfectamente preparado \u00bb (dise tam\u00e9n da comida). A lingua, tras a era cristiana, deixa de ser falada de forma natural: est\u00e1 perfectamente descrita pola gram\u00e1tica e xa non evoluciona m\u00e1is. \u00c9 unha lingua cultural e relixiosa, sen v\u00ednculo directo coas linguas vivas, usada a mi\u00fado como \"lingua franca\" e como lingua literaria (mesmo polos pobos que non falaban unha lingua sa\u00edda do antigo indio, como os falantes de linguas drav\u00eddicas, ata que as linguas neoindias xurdidas dos pr\u00e1critos, ao redor do s\u00e9culo XIV d.C., comezan realmente a se impo\u00f1er na escrita para, no s\u00e9culo XIX d.C., suplantar ao s\u00e1nscrito na produci\u00f3n literaria. \u00c9 not\u00e1bel que o tami\u1e3b, lingua drav\u00eddica sen relaci\u00f3n de filiaci\u00f3n co s\u00e1nscrito, f\u00f3ra dunha cultura tam\u00e9n moi antiga, estivo en competencia co s\u00e1nscrito moito antes, desde os primeiros s\u00e9culos da nosa era.\nA historia do s\u00e1nscrito p\u00f3dese resumir as\u00ed:\nDe tal sorte que todas as linguas neo-indias derivan do s\u00e1nscrito.\nAs escrituras do s\u00e1nscrito.\nTendo unha tradici\u00f3n oral como a que ten, o hindu\u00edsmo non precisou fixar os seus textos. S\u00f3 tardiamente se xeneraliza o emprego do br\u0101hm\u012b nun primeiro momento (alfasilabario usado para os editos de Ashoka) e despois da multitude de escrituras que del derivan, primeiro para os textos profanos, logo para os sagrados. Cada rexi\u00f3n da India utiliza a escritura que lle serve para notar a s\u00faa propia lingua para escribir textos s\u00e1nscritos; de tal sorte, o s\u00e1nscrito non ten escritura propia e, sobre todo, pode ser notado por diferentes alfasilabarios, que deben, polo tanto, ser capaces de representaren certos fonemas que normalmente non empregar\u00edan. P\u00f3dese dar un exemplo desta flexibilidade de uso das escrituras indias cunha mesma frase s\u00e1nscrita notada en varias graf\u00edas:\n\"Que \u015aiva abenzoe aos amantes da lingua dos deuses.\" (K\u0101lid\u0101sa)\nSon os colonos ingleses os que, durante o seu dominio, impuxeron unha destas escrituras, a devan\u00e1gari, que tam\u00e9n xurdiu da br\u0101hm\u012b. Hoxe en d\u00eda o s\u00e1nscrito \u00e9 escrito maioritariamente en devan\u00e1gari tanto na India como nas edici\u00f3ns occidentais.\nAdemais, ao se transmitiren polo budismo, termos s\u00e1nscritos foron adaptados ao chin\u00e9s e logo ao xapon\u00e9s, cuxas escrituras logogr\u00e1ficas reclaman a creaci\u00f3n de caracteres fon\u00e9ticos destinados a este uso ou a utulizaci\u00f3n de caracteres independentemente do seu sentido; as\u00ed, o termo s\u00e1nscrito \"bodhisattva\" \u00e9 notado \u83e9\u63d0\u85a9\u57f5, que se l\u00eda probabelmente\"bu-dej-sat-thwa\" en chin\u00e9s medio (hoxe \"p\u00fat\u00eds\u00e0du\u01d2\", abreviado en \u83e9\u85a9 \"p\u00fas\u00e0\"). Destes caracteres so \u63d0 \"t\u00ed\", \u00ab tirar \u00bb, e \u57f5 \"du\u01d2\", \u00ab terra compacta \u00bb, te\u00f1en significado, que \u00e9 deixado de lado no composto en beneficio do son, mentres que \u83e9 e \u85a9 nunca aparecen f\u00f3ra desta transcrici\u00f3n e non te\u00f1en ning\u00fan significado \u00e1 parte.\nFinalmente, o X Congreso dos Orientalistas fixa, en 1894 en Xenebra, unha transcrici\u00f3n latina que, hoxe, \u00e9 a \u00fanica utilizada nas obras did\u00e1cticas occidentais. \u00c9 esta mesma transcrici\u00f3n a que, lixeiramente aumentada, permite tam\u00e9n transcribir todas as outras linguas indias, sexan ou non indoarias, por medio dos mesmos s\u00edmbolos. Esta transcrici\u00f3n descr\u00edbese en detalle en trascrici\u00f3n das linguas indias.\nTraduci\u00f3ns ao galego.\nO Pa\u00f1catantra foi a primeira traduci\u00f3n directa do s\u00e1nscrito ao galego.\nCaracter\u00edsticas principais.\nFonolox\u00eda.\nVer S\u00e1nscrito (fonolox\u00eda)\nMorfolox\u00eda.\nVer S\u00e1nscrito (morfolox\u00eda)"}
{"id": "12644", "revid": "624", "url": "https://gl.wikipedia.org/wiki?curid=12644", "title": "Panini", "text": "Panini pode referirse a:"}
{"id": "12645", "revid": "89787", "url": "https://gl.wikipedia.org/wiki?curid=12645", "title": "Indira G\u0101ndhi", "text": "Indira Priyadarshini Gandhi, nada co apelido Nehru en Allahabad o 17 de novembro de 1917 e finada en Delhi o 31 de outubro de 1984, foi unha pol\u00edtica india e figura central do Congreso Nacional Indio. Foi a primeira e, polo momento, \u00fanica muller que exerceu como Primeira Ministra da India. Indira Gandhi era a filla de Jawaharlal Nehru, o primeiro Primeiro Ministro da India. Ela exerceu o poder no seu pa\u00eds entre o 19 de xaneiro de 1966 at\u00e9 o 24 de marzo de 1977, e novamente dende o 14 de xaneiro de 1980 at\u00e9 o seu asasinato en 1984, levado a cabo por extremistas sikhs. \u00c9 a segunda Primeira Ministra da India que m\u00e1is tempo ocupou o seu cargo, s\u00f3 por detr\u00e1s do seu pai.\nTraxectoria.\nDurante a \u00e9poca de goberno de Nehru como Primeiro Ministro da India dende 1947 at\u00e9 1964, Gandhi foi considerada unha asistente chave que o acompa\u00f1ou nas s\u00faas numerosos viaxes \u00f3 estranxeiro. Foi elixida como Presidenta do Congreso Nacional Indio en 1959. Logo da morte do seu pai en 1964, foi nomeada membro da Rajya Sabha (c\u00e1mara alta) e membro do gabinete de Lal Bahadur Shastri como Ministra de Informaci\u00f3n e Radiodifusi\u00f3n. Na elecci\u00f3n de liderado parlamentario do Partido do Congreso celebrada a comezos de 1966 (logo da morte de Shastri), ela derrotou \u00f3 seu rival Morarji Desai para se converter en l\u00edder, e as\u00ed sucedeu a Shastri como Primeira Ministra da India.\nComo Primeira Ministra, Gandhi foi co\u00f1ecida pola s\u00faa pol\u00edtica intransixente e pola centralizaci\u00f3n de poder sen precedentes. Entrou en guerra con Paquist\u00e1n en apoio do movemento de independencia de Paquist\u00e1n Oriental e nunha guerra de independencia, a cal deu como resultado unha vitoria india e a creaci\u00f3n do estado de Bangladesh. Ademais isto provocou o incremento da influencia da India, que se converteu nunha potencia rexional de Asia Meridional. Citando tendencias separatistas, e en respota dunha chamada pola revoluci\u00f3n, Gandhi institu\u00edu o estado de emerxencia no pa\u00eds entre 1975 e 1977, onde as liberdades civ\u00eds b\u00e1sicas foron suspendidas e a prensa foi censurada. Durante a emerxencia lev\u00e1ronse a cabo atrocidades xeneralizadas. Na d\u00e9cada de 1980, regresou \u00f3 poder logo de elecci\u00f3ns libres. Logo de que Gandhi ordenase unha acci\u00f3n militar no Templo Dourado como parte da Operaci\u00f3n Blue Star, os seus propios gardacostas e nacionalistas sikh asasin\u00e1rona o 31 de outubro de 1984.\nEn 1999, Indira Gandhi foi nomeada \"Muller do Milenio\" nunha enquisa en li\u00f1a organizada pola BBC. En 2020, Gandhi foi nomeada pola revista \"Time\" como unha das 100 mulleres m\u00e1is poderosas do mundo que definiron o s\u00e9culo pasado."}
{"id": "12646", "revid": "89787", "url": "https://gl.wikipedia.org/wiki?curid=12646", "title": "Cebada", "text": "A cebada ou orxo (\"Hordeum vulgare\") \u00e9 unha gram\u00ednea cereal\u00edfera de grande importancia tanto para humanos como para animais, e representa a quinta maior colleita do mundo. Pertence \u00e1 familia das gram\u00edneas e a \u00e1rea cultivada no mundo chega a 530.000\u00a0km\u00b2. O seu per\u00edodo de xerminaci\u00f3n \u00e9 de 1 a 3 d\u00edas. As s\u00faas flores disp\u00f3\u00f1ense en espigas, na extremidade do colmo, e os froitos, amarelados e ovoides, fornecen unha fari\u00f1a alimenticia. A xerminaci\u00f3n dos grans (malte) da especie (\"Hordeum distichum\") util\u00edzase na fabricaci\u00f3n da cervexa, e os grans torrados e mo\u00eddos son usados na fabricaci\u00f3n dunha bebida sen cafe\u00edna de aspecto semellante ao caf\u00e9.\nEn 2017, a cebada foi o cuarte cereal por cantidade producida (149 mill\u00f3ns de tonelada), tralo millo, o arroz e o trigo.\nDescrici\u00f3n.\nA cebada \u00e9 un cereal de invierno, que se recolle en ver\u00e1n (xu\u00f1o ou xullo no hemisferio norte) e xeralmente a s\u00faa distribuci\u00f3n \u00e9 semellante \u00e1 do trigo. A cebada crece ben en solos drenados, que non precisan seren tan f\u00e9rtiles como os dedicados ao trigo.\nA ra\u00edz da planta \u00e9 fasciculada e nela p\u00f3dense identificar ra\u00edces primarias e secundarias. As ra\u00edces primarias f\u00f3rmanse polo crecemento da rad\u00edcula e desparecen na planta adulta, momento no que se desenvolven as ra\u00edces secundarias dende a base do talo, con diversas ramificaci\u00f3ns. O talo da cebada \u00e9 unha cana oca que presenta de sete a oito entren\u00f3s, separados por diafragmas nodosos. Os entren\u00f3s son m\u00e1is longos segundo o talo medra dende a rexi\u00f3n basal. O n\u00famero de talos en cada planta \u00e9 variable, e cada un deles presenta unha espiga.\nAs follas est\u00e1n conformadas pola va\u00ed\u00f1a basal e a l\u00e1mina, que est\u00e1n unidas pola l\u00edgula e presentan d\u00faas prolongaci\u00f3ns membranosas denominadas aur\u00edculas. As follas at\u00f3panse inseridas nos n\u00f3s do talo por un colar ou \"pulvinus\", que \u00e9 un avultamento na base da folla.\nA s\u00faa espiga \u00e9 a inflorescencia da planta, que se considera unha prolongaci\u00f3n do talo, e que \u00e9 semellante \u00e1 das demais gram\u00edneas.\nO gran ten forma de fuso, m\u00e1is groso no centro e diminu\u00edndo cara aos \u00e1pices. A casca (nos tipos vestidos) protexe o gran contra os depredadores e \u00e9 de utilidade nos procesos de malteado e cervexer\u00eda; representa un 13 % do peso do gran, oscilando segundo o tipo ou a variedade.\nHistoria.\nA cebada cultivada (\"Hordeum vulgare\") desciende da cebada silvestre (\"Hordeum spontaneum\"), que crece en Oriente Medio. Ambas as especies son diploides (2n=14 cromosomas).\nA cebada foi un dos primeiros cereais domesticados no Crecente F\u00e9rtil, unha \u00e1rea con auga relativamente abundante en Asia occidental e preto do r\u00edo Nilo do nordeste de \u00c1frica. O gran apareceu ao mesmo tempo que o trigo einkorn e o trigo picado. A cebada salvaxe (\"H. vulgare ssp. Spontaneum\") vai desde o norte de \u00c1frica e Creta no oeste ata o T\u00edbet no leste. Segundo alg\u00fans estudosos, as primeiras evidencias de cebada salvaxe nun contexto arqueol\u00f3xico proceden do epipaleol\u00edtico de Ohalo II no extremo sur do mar de Galilea. Os restos dat\u00e1ronse ao redor do 8500\u00a0a.C. Outros eruditos escribiron que as primeiras probas proceden de Mesopotamia, concretamente da rexi\u00f3n de Jarmo do actual Iraq. No libro do \u00c9xodo c\u00edtase en relaci\u00f3n coas pragas de Exipto.\nAs evidencias arqueobot\u00e1nicas mostran que a cebada se estendera por Eurasia no 2000\u00a0a.C. Para dilucidar a\u00ednda m\u00e1is as rutas polas que se estendeu o cultivo de cebada a trav\u00e9s de Eurasia, utilizouse a an\u00e1lise xen\u00e9tica para determinar a diversidade xen\u00e9tica e a estrutura da poboaci\u00f3n nos taxons de cebada existentes. A an\u00e1lise xen\u00e9tica mostra que a cebada cultivada se estendeu por Eurasia a trav\u00e9s de varias rutas diferentes, moi probablemente separadas tanto no tempo como no espazo.\nOs gregos e os romanos empregaban a cebada para elaborar pan, e era a base de alimentaci\u00f3n para os gladiadores romanos. En Su\u00edza atop\u00e1ronse restos calcinados de tortas elaboradas con grans de cebada toscamente mo\u00eddos que datan da Idade da Pedra.\nA cebada creceun na pen\u00ednsula de Corea desde o principio do per\u00edodo da cer\u00e1mica Mumun (1500-850\u00a0a.C.) xunto con outros cultivos como o millo mi\u00fado, o trigo e as legumes. Menci\u00f3nase moitas veces no Rigveda e noutros textos indios como un dos grans principais da antiga India. Trazos do cultivo da cebada tam\u00e9n se atoparon na civilizaci\u00f3n harappan hai 5700-3000 anos.\nDurante moitos s\u00e9culos a distinci\u00f3n de clases tam\u00e9n afectou ao tipo de cereal que estaba permitido consumir: en Inglaterra ata o s\u00e9culo XVI os pobres s\u00f3 ti\u00f1an permitido consumir pan de cebada mentres que o pan de trigo estaba destinado \u00e1 clase alta.\nUsos.\nNalg\u00fans pa\u00edses de oriente pr\u00f3ximo, do norte de Europa (como Finlandia) e de Suram\u00e9rica (como Colombia, o Per\u00fa e Ecuador) a\u00ednda se emprega como alimento para consumo humano, mediante un proceso de torrado e moenda cun produto final chamado m\u00e1chica. Por\u00e9n, \u00e9 moito m\u00e1is empregada no malteado e na obtenci\u00f3n de mostos para a elaboraci\u00f3n da cervexa e na fabricaci\u00f3n de whisky escoc\u00e9s e de xenebra neerlandesa. Existe pan que se elabora co cereal e ademais outra pequena proporci\u00f3n dest\u00ednase para a alimentaci\u00f3n animal, particularmente dos porcos. Elab\u00f3ranse tam\u00e9n bebidas non alcoh\u00f3licas ou lixeiramente alcoh\u00f3licas, como o kvas e a auga de cebada. Tam\u00e9n se emprega a semente como medicinal.\nA metade da produci\u00f3n de cebada dos Estados Unidos empr\u00e9gase para alimentar o gando.\nOs grans de orxo foron usados para medir en Inglaterra, con tres ou catro grans (\"barleycorns\") en cada polgada e catro ou cinco sementes de papoula en cada \"barleycorn\". A definici\u00f3n oficial de polgada era de tres grans, a\u00ednda que no s\u00e9culo XIX foi substitu\u00edda por medidas est\u00e1ndar. Esta unidade a\u00ednda se conserva nos talles de calzado empregadas no Reino Unido e nos Estados Unidos.\nContraindicaci\u00f3ns.\nO orxo, as\u00ed como o trigo, o malte, a avea e o centeo, pos\u00fae glute na s\u00faa composici\u00f3n, desta forma, non debe ser consumido por portadores da doenza cel\u00edaca, xa que a mesma trae como consecuencia ao organismo (caso consumido estes alimentos), unha atrofia nas mucosas do intestino delgado, prexudicando o organismo e a absorci\u00f3n de diversos nutrientes.\nProduci\u00f3n.\nSegundo a FAO a produci\u00f3n mundial de cebada en 2010 alcanzou 123,5 mill\u00f3ns de toneladas. Os 20 maiores produtores abranguen o 82% do total mundial."}
{"id": "12647", "revid": "98629", "url": "https://gl.wikipedia.org/wiki?curid=12647", "title": "Catalu\u00f1a", "text": "Catalu\u00f1a (en , en aran\u00e9s: \"Catalonha\"; en ) \u00e9 unha comunidade aut\u00f3noma espa\u00f1ola, considerada nacionalidade hist\u00f3rica, situada no nordeste da Pen\u00ednsula Ib\u00e9rica. Nomeada tradicionalmente Principado de Catalu\u00f1a, \u00e9 unha naci\u00f3n, segundo se expresa no seu estatuto de autonom\u00eda:\nOcupa un territorio duns 32.000\u00a0km\u00b2 que limita ao norte con Francia (Occitania) e Andorra, ao leste co mar Mediterr\u00e1neo ao longo dunha franxa mar\u00edtima duns 580 quil\u00f3metros, ao sur coa Comunidade Valenciana (Castell\u00f3), e ao oeste con Arag\u00f3n (Zaragoza, Teruel e Huesca). Esta situaci\u00f3n estrat\u00e9xica favoreceu unha relaci\u00f3n moi intensa cos territorios da conca mediterr\u00e1nea e coa Europa continental. A capital de Catalu\u00f1a \u00e9 a cidade de Barcelona.\nNo territorio catal\u00e1n habitan 7.747.709 habitantes (2022) nun total de 946 municipios dos que 63 superan os 20.000 habitantes (nos que vive o 70 por cento da poboaci\u00f3n catal\u00e1). Dous terzos da poboaci\u00f3n vive na Rexi\u00f3n metropolitana de Barcelona. Constit\u00fae un territorio moi denso e altamente industrializado, liderando o sector en Espa\u00f1a desde o s\u00e9culo XIX e a s\u00faa econom\u00eda \u00e9 a m\u00e1is importante de entre as comunidades aut\u00f3nomas, ao xerar o 18,7% do PIB espa\u00f1ol, sendo a cuarta en PIB per c\u00e1pita, tras o Pa\u00eds Vasco, Navarra e a Comunidade de Madrid.\nCatalu\u00f1a foi durante a Idade Media un dos territorios principais da Coroa de Arag\u00f3n. Co declive da Coroa decaeu Catalu\u00f1a, que non volveu destacar ata a industrializaci\u00f3n. A s\u00faa historia e a s\u00faa lingua son moi valoradas polos seus habitantes e para moitos son a base da s\u00faa identidade colectiva.\nXeograf\u00eda.\nCatalu\u00f1a ten unha diversidade xeogr\u00e1fica relativamente moi marcada, tendo en conta o relativamente pequeno do seu territorio. A xeograf\u00eda est\u00e1 condicionada polo litoral mediterr\u00e1neo ao leste, con 580 quil\u00f3metros de costa, e as grandes unidades de relevo dos Pireneos ao norte. As coordenadas dos seus extremos son 3\u00ba 19' 59,94\" de lonxitude leste para o extremo oriental, 0\u00ba 9' 41,69\" de lonxitude leste para o extremo occidental, 42\u00ba 51' 45,97\" de latitude norte para o extremo setentrional e 40\u00ba 31' 27,56\" de latitude norte para o extremo meridional.\nAproximadamente o 28,7% do chan catal\u00e1n est\u00e1 adicado aos cultivos, o 15,7% son prados e pastos, 1% corresponde a r\u00edos, o 43,4% a fragas, o 6,7% a \u00e1reas urbanas e de urbanizaci\u00f3n e o 4,6% restante a outras actividades non especificadas.\nTopograf\u00eda.\nO relevo catal\u00e1n presenta, a grandes trazas, tres unidades estruturais xerais:\nSon unha formaci\u00f3n monta\u00f1osa que conecta a Pen\u00ednsula Ib\u00e9rica co territorio continental europeo, situados ao norte de Catalu\u00f1a. Os Pireneos catal\u00e1ns representan case a metade, en lonxitude, de todo o Pireneo espa\u00f1ol, posto que se estende por m\u00e1is de 200\u00a0km.\nTradicionalmente diferenciouse o Pireneo Axial, o principal do Prepireneo (meridional ao territorio catal\u00e1n) e que son formaci\u00f3ns monta\u00f1osas paralelas \u00e1s cordilleiras principais pero con altitudes menores, menos escarpadas e dunha formaci\u00f3n xeol\u00f3xica diferente. Ambas as unidades son m\u00e1is anchas no occidente, ao contrario do oriente, onde se presentan os picos m\u00e1is elevados. A elevaci\u00f3n m\u00e1is alta de Catalu\u00f1a, que se atopa ao norte da comarca de Pallars Sobir\u00e0, \u00e9 a Pica d'Estats con 3.143 m, seguida do Puigpedr\u00f3s (2.914 m) e o Puigmal (2.910 m), os dous na fronteira con Francia. No Prepireneo destacan varias cordilleiras como a serra do Cad\u00ed ou a de Pedraforca.\nSon unha alternancia de elevaci\u00f3ns e chairas paralelas \u00e1 costa mediterr\u00e1nea. Este Sistema Mediterr\u00e1neo ten a s\u00faa base en d\u00faas cordilleiras m\u00e1is ou menos paralelas \u00e1 costa, nunha orientaci\u00f3n noroeste-suroeste. Estas d\u00faas cordilleiras son a Cordilleira Litoral (\"Serralada Litoral\") e a Cordilleira Prelitoral (\"Serralada Prelitoral\"). A Litoral \u00e9 de menor extensi\u00f3n e con altitudes menores, mentres que a Cordilleira Prelitoral \u00e9 maior tanto en extensi\u00f3n como en altitude. Dentro o sistema at\u00f3pase unha serie de terras chairas, as entidades maiores das cales forman a Depresi\u00f3n Litoral e a Depresi\u00f3n Prelitoral.\n\u00c9 unha chaira que configura o sector oriental do Val do Ebro, entre os Pireneos e a Cordilleira Litoral, ocupando este territorio as comarcas do sur da provincia de Lleida e as centrais da de Barcelona. As terras da Depresi\u00f3n sit\u00faanse entre os 200 e os 600 m de altitude. As chairas e as augas que descenden dos Pireneos fixeron que o territorio sexa f\u00e9rtil para campos de cultivo, constru\u00edndose numerosas canles de irrigaci\u00f3n.\nHidrograf\u00eda.\nCase a totalidade de Catalu\u00f1a pertence \u00e1 conca mediterr\u00e1nea. A rede hidrogr\u00e1fica catal\u00e1 est\u00e1 integrada por d\u00faas concas hidrogr\u00e1ficas importantes, a do Ebro (\"Ebre\") e as concas internas de Catalu\u00f1a, todas desaugando ao Mediterr\u00e1neo. Ademais, hai unha conca, a do Garona, que desemboca no oc\u00e9ano Atl\u00e1ntico en territorio franc\u00e9s, mais s\u00f3 abarca o 1,73% do territorio.\nA rede hidrogr\u00e1fica p\u00f3dese dividir en dous sectores, un de vertente occidental ou do Ebro e un de vertente oriental formato por r\u00edos menores que desembocan ao Mediterr\u00e1neo ao longo do litoral catal\u00e1n. O primeiro achega unha media de 18.700 hm3/ano, mentres que o segundo s\u00f3 achega unha media de 2.020 hm3/ano. A diferenza \u00e9 debida \u00e1 grande achega do Ebro, do cal o Segre \u00e9 un importante afluente.\nA conca do Ebro en Catalu\u00f1a s\u00e9rvese principalmente do r\u00edo Segre como maior tributario, cuxa conca en solitario alcanza os 7.455\u00a0km\u00b2, e ao que se lle suman como afluentes as concas da Noguera Pallaresa (2.811\u00a0km\u00b2) e Noguera Ribagor\u00e7ana (1.013\u00a0km\u00b2). Todos os r\u00edos seguen un eixo Pireneos-Ebro. Tras a afluencia do Segre, o Ebro dir\u00edxese cara ao Delta irrigando mediante outros afluentes un territorio de 3.757\u00a0km\u00b2, en boa medida situado na \u00e1rea das Terres de l'Ebre.\nAs concas internas de Catalu\u00f1a div\u00eddense habitualmente a partir daqueles r\u00edos que nacen nos Pireneos e aqueles que o fan nas Cordilleiras Costeiras Catal\u00e1s. As concas que conforman o eixo Pireneos-Mediterr\u00e1neo conf\u00f3rmanas os r\u00edos Llobregat, Ter, Fluvi\u00e0, Muga e Tec (que discorre cara ao Rosell\u00f3n). Estas concas discorren por unha \u00e1rea de 9.622\u00a0km\u00b2. As concas restantes, seguindo o chamado eixo Mediterr\u00e1neo, nacen tanto na Cordilleira Litoral, Prelitoral como na Chaira do Empord\u00e0 e regan as s\u00faas augas por 6.890\u00a0km\u00b2. Os r\u00edos m\u00e1is importantes son (de norte a sur) o Dar\u00f3, a Tordera, o Bes\u00f2s, o Foix, o Gai\u00e0, o Francol\u00ed e a S\u00e9nia.\nA menor das concas catal\u00e1s, a do r\u00edo Garona, discorre maioritariamente polo Val de Ar\u00e1n. Recibe augas de numerosos r\u00edos e barrancos que baixan polas ladeiras das monta\u00f1as do val, e dentro do territorio catal\u00e1n os seus afluentes m\u00e1is longos son o Arriu Unh\u00f2la e o Arriu de Varrad\u00f2s.\nCatalu\u00f1a ten ademais unha relativa riqueza de augas subterr\u00e1neas que, a\u00ednda con certa desigualdade entre algunhas comarcas, abranguen toda a estrutura xeol\u00f3xica do territorio. Nos Pireneos catal\u00e1ns hai tam\u00e9n moitas lagoas pequenas, restos da \u00e9poca glaciar, sendo o maior o estany de Banyoles.\nA costa.\nA costa catal\u00e1 abrangue unha li\u00f1a xeneralizada de m\u00e1is de 500 km de lonxitude, a\u00ednda que en definici\u00f3n alcanza os 826,5\u00a0km. A costa tende a ser rectil\u00ednea sen grandes accidentes, sendo o m\u00e1is salient\u00e1bel o que producen os Pireneos en contacto mar, formando o cabo de Creus, xunto ao cal se acha o golfo de Roses.\nPosteriormente e at\u00e9 Blanes aparece a Costa Brava, caracterizada por cant\u00eds de pequena altura e calas agochadas, seguindo logo unha longa li\u00f1a de praias do Maresme, en paralelo \u00e1 Cordilleira Litoral, s\u00f3 cortada por alg\u00fans portos comerciais e pesqueiros. A costa de Barcelona caracter\u00edzase por praias artificiais e un gran porto comercial que se estende ao longo de m\u00e1is de nove quil\u00f3metros. A parte sur do porto desenvolveuse sobre a chaira do delta do Llobregat, que tras o porto debuxa unha li\u00f1a suave costa de algo m\u00e1is de 18\u00a0km.\nDespois \u00e9 o macizo do Garraf quen articula as costas en destac\u00e1beis cant\u00eds que, at\u00e9 despois de Sitges, non volven a ser rectil\u00edneas e orientadas cara ao sur, at\u00e9 chegar \u00e1 altura do porto de Tarragona, o segundo maior porto de Catalu\u00f1a con m\u00e1is de 5\u00a0km de longo, e finalmente ao cabo de Salou. As praias desta zona toman o nome de Costa Daurada na s\u00faa vertente tur\u00edstica.\nCara ao sur a costa \u00e9 de novo suave, caracterizada por unha menor ocupaci\u00f3n humana. O \u00faltimo grande accidente xeogr\u00e1fico determ\u00ednao o golfo de Sant Jordi e as terras baixas do delta do Ebro, onde se achan illas e pen\u00ednsulas, como as da Punta del Falgar ao norte e La Banya ao sur, que queda unida ao delta pola praia do Trabucador. A area das praias catal\u00e1s \u00e9 xeralmente dourada, e con certa tendencia a ser granulosa ao norte e m\u00e1is fina ao sur.\nClima.\nCatalu\u00f1a goza dun clima mediterr\u00e1neo, a\u00ednda que con grandes variaci\u00f3ns de temperatura entre o litoral costeiro, cun clima suave, amornado no inverno e moi caloroso no ver\u00e1n; o interior que ten un clima continental mediterr\u00e1neo, con invernos fr\u00edos e ver\u00e1ns moi calorosos; e as zonas monta\u00f1osas pr\u00f3ximas aos Pireneos, que te\u00f1en un clima de alta monta\u00f1a, con m\u00ednimas baixo cero e neve abundante no inverno, precipitaci\u00f3ns anuais por encima de 1.000\u00a0mm e ver\u00e1ns menos calorosos. A conca do Garona, no Val de Ar\u00e1n, ten un clima atl\u00e1ntico.\nAs temperaturas medias anuais oscilan dende os 0\u00a0\u00b0C nos Pireneos, at\u00e9 os 17\u00a0\u00b0C da costa do sur, chegando as temperaturas m\u00e1ximas at\u00e9 os 43\u00a0\u00b0C (nas Garrigues) e as m\u00ednimas aos -30\u00a0\u00b0C (nos Pireneos). As temperaturas extremas hist\u00f3ricas rexistradas en Catalu\u00f1a foron de 43\u00a0\u00b0C en Lleida e Igualada en xullo de 1982 e Montblanc en xullo de 1984, e de -32\u00a0\u00b0C no estany Gento, a 2.030 m de altitude, en febreiro de 1956. As precipitaci\u00f3ns medias anuais oscilan entre os 350 litros do Segri\u00e0 e os 1.200 da alta Garrotxa.\nA humidade relativa media anual at\u00f3pase en xeral en todo o territorio entre o 70% e o 75%. No litoral \u00e9 bastante homox\u00e9nea durante todo o ano, mentres que no ver\u00e1n \u00e9 m\u00ednima e no inverno acada o seu m\u00e1ximo, especialmente acusado nos lugares onde hai habitualmente n\u00e9boas. O vento dominante en Catalu\u00f1a, como en xeral no resto de Europa, \u00e9 de po\u00f1ente. Non obstante, tanto no norte como no sur dominan os ventos de compo\u00f1ente norte: a tramuntana (do norte) especialmente no Alt Empord\u00e0 e o mestral (do nord\u00e9s) no sur. En canto a insolaci\u00f3n, Catalu\u00f1a ten unha media que oscila entre as 2.000 e 2.600 horas anuais.\nEspazos naturais.\nA protecci\u00f3n do medio natural catal\u00e1n medrou rapidamente durante os \u00faltimos anos. No ano 2006 o territorio terrestre protexido ascend\u00eda a 9.608\u00a0km\u00b2, practicamente o 30% de Catalu\u00f1a. Os espazos difiren en grao de protecci\u00f3n; neste sentido, o parque con maior rango e antig\u00fcidade constit\u00faeo o \u00fanico Parque nacional en territorio catal\u00e1n, o Parque Nacional de Aig\u00fcestortes i Estany de Sant Maurici, inaugurado en 1955. Con todo, xa dende 1932 pretend\u00edase protexer alg\u00fans espazos do Pireneo no chamado Plan Maci\u00e0. At\u00e9 despois da restauraci\u00f3n democr\u00e1tica e o goberno catal\u00e1n non volveu a lexislar para protexer espazos naturais. Por\u00e9n, actualmente son varias administraci\u00f3ns (o Ministerio de Medio Ambiente, a Generalitat de Catalu\u00f1a e a Deputaci\u00f3n de Barcelona, xunto a varios consorcios de municipios) as que se encargan de velar, protexer e promover os espazos protexidos. A Generalitat ademais de xestionar o Parque de Aig\u00fcestortes, xestiona unha rede de once parques naturais, tres \"Paratges Naturals d'Inter\u00e8s Nacional\", unha reserva natural (Delta do Llobregat) e unha reserva mari\u00f1a (Illas Medes).\nPola s\u00faa banda, a Deputaci\u00f3n de Barcelona disp\u00f3n dunha Rede de Parques Naturais (\"Xarxa de Parcs Naturals\") dirixida pola \u00c1rea de Espazos Naturais da Deputaci\u00f3n que estende os espazos protexidos por doce parques de diferente grao de protecci\u00f3n, alg\u00fans xestionados xunto \u00e1 Generalitat. Ademais deses parques, existe unha rede m\u00e1is extensa de espazos espec\u00edficos protexidos mediante leis menos espec\u00edficas cuxo obxectivo \u00e9 axuntar a diversidade do territorio catal\u00e1n e a s\u00faa flora e fauna local. Esta rede, chamada PEIN (\"Pla d'Espais d'Inter\u00e8s Natural\") incorpora ademais os parques naturais e nacionais antes mencionados que si contan cunha lexislaci\u00f3n espec\u00edfica. A abril de 2007, os espazos inclu\u00eddos no PEIN ascend\u00edan a 165.\nHistoria.\nEtimolox\u00eda.\nA d\u00eda de hoxe a etimolox\u00eda de Catalu\u00f1a permanece incerta, a\u00ednda que te\u00f1en xurdido varias posibilidades e diferentes teor\u00edas. O top\u00f3nimo como tal non aparece en forma escrita at\u00e9 1117, no poema pisano , de Laurentius Veronensis. Nese texto, descr\u00edbense as xestas que os pisanos realizan cos catal\u00e1ns para abordar a conquista de Mallorca, aparecendo varias referencias ao conde Ramon Berenguer III (\"Dux Catalanensis\", \"Reitor Catalanicus hostes\", \"Catalanicus heros\", \"Christicolas Catalanensesque\") as\u00ed como referencias \u00e9tnicas como \"catalanenses\" ou \"catalanensis\" e ao territorio destes, \"Catalania\".\nA primeira vez que aparece en catal\u00e1n \u00e9 no \"Llibre dels fets\" de Xaime I, xa a finais do s\u00e9culo XIII. Con todo, a raz\u00f3n deste nome non est\u00e1 clara. Alg\u00fans postulan que a palabra procede de \"Gotholandia\" (pa\u00eds dos godos) a trav\u00e9s de \"Gothia\" ou \"Gotia\" que era como os francos denominaban tam\u00e9n a Marca Hisp\u00e1nica, debido \u00e1 presenza de poboaci\u00f3n visigoda en Septimania e ao norte da actual Catalu\u00f1a tras a ca\u00edda do reino visigodo, a\u00ednda que a transformaci\u00f3n fon\u00e9tica \u00e9 discutible. De igual modo, sux\u00edrese \"Gothoalania\" (pa\u00eds de godos e alanos) a pesar de non haber referencias deste segundo pobo en territorio catal\u00e1n.\nO historiador medieval Pere Tomic suxire a existencia cara ao s\u00e9culo VIII dun cabaleiro alem\u00e1n chamado \"Otger Cathal\u00f3\", ao que polas s\u00faas xestas de conquista, Carlomagno dedicou o seu nome \u00e1s terras do sur dos Pireneos. Outra proposta suxire que polas necesidades defensivas da Marca levant\u00e1ronse moitas fortificaci\u00f3ns. Os seus gardas eran os \"castel\u00e1ns\" que no baixo lat\u00edn medieval tomar\u00eda o nome de \"castlanus\" de cuxa voz xorden as formas catal\u00e1s \"castl\u00e0\", \"catl\u00e0\" e \"carl\u00e0\". Deste xeito, os estranxeiros que pasaban polas s\u00faas terras comezar\u00edan a nomear as\u00ed aos habitantes e o seu territorio, polo que Catalu\u00f1a significar\u00eda \"terra de castelos\".\nCon todo, esta explicaci\u00f3n tam\u00e9n se desestimou por dificultades fon\u00e9ticas. Autores modernos como Ronjat (\"Grammaire historique des parlers proven\u00e7aux modernes\") e Grammont (\"Sur la m\u00e9tath\u00e8se\") defenden que o top\u00f3nimo procede dunha alteraci\u00f3n da latina referida aos lacet\u00e1ns. A transformaci\u00f3n dar\u00edase por met\u00e1tese entre a \"-l\" e a \"-c\": \"lacetanos\" &gt; \"catelanos\" &gt; \"catelans\". Este proceso debeu darse entre as capas populares e en tempos remotos, previos a calquera influencia erudita. Actualmente, esta etimolox\u00eda e a referida aos godos son as m\u00e1is estendidas.\nIdade Antiga.\nAo igual que outras partes do resto da zona mediterr\u00e1neo da Pen\u00ednsula Ib\u00e9rica, Catalu\u00f1a foi colonizada polos antigos gregos, que se asentaron ao redor da \u00e1rea de Roses en Xirona. Tanto gregos como cartaxineses, convert\u00e9ndose m\u00e1is tarde, xunto co resto da pen\u00ednsula da Hispania, nunha parte do Imperio Romano, sendo Tarragona un dos principais postos romanos.\nSeguidamente chegar\u00edan os visigodos, cun imperio que durou catro s\u00e9culos despois da ca\u00edda de Roma, at\u00e9 que no s\u00e9culo VIII os mouros do Al-Andalus tomaron o control. Por\u00e9n, despois da derrota das tropas do Emir Abdul Rahman Al Ghafiqi en Tours no 732, os francos reconquistaron os estados que foran capturados polos musulm\u00e1ns. M\u00e1is tarde Carlomagno creou no 795 o que se co\u00f1eceu como a Marca Hisp\u00e1nica, unha zona m\u00e1is al\u00f3 da provincia de Septimania composta por pequenos reinos separados administrativamente, como fronteira entre os musulm\u00e1ns de Al-Andalus e o Imperio Carolinxio.\nIdade Media.\nA cultura catal\u00e1 comezouse a desenvolver na Idade Media, der\u00edvanse dunha serie de pequenos reinos organizados en pequenos municipios en todo o norte de Catalu\u00f1a. Os Condes de Barcelona eran vasalos dos francos nomeados polo Rei de Francia, dos que eran feudatarios (801-987).\nEn 987 o conde de Barcelona, non reco\u00f1ece ao rei franc\u00e9s Hugo I e a s\u00faa nova dinast\u00eda, declarando dous anos m\u00e1is tarde Catalu\u00f1a a s\u00faa independencia. M\u00e1is tarde, en 1137, Ram\u00f3n Berenguer IV, conde de Barcelona, casou coa Ra\u00ed\u00f1a Petronila de Arag\u00f3n, estabelecendo a uni\u00f3n din\u00e1stica da Provincia de Barcelona co Reino de Arag\u00f3n, o que supuxo a creaci\u00f3n da Coroa de Arag\u00f3n.\nPor\u00e9n, non foi at\u00e9 1258, por medio do Tratado de Corbeil, cando o rei de Francia renunciou formalmente o seu se\u00f1or\u00edo feudal nos condados do Principado de Catalu\u00f1a en favor do rei de Arag\u00f3n Xames I, descendente de Ram\u00f3n Berenguer IV. Este tratado transformou a independencia \"de facto\" do pa\u00eds nunha transici\u00f3n directa \"de iure\" entre os dominios franceses e aragoneses, resolvendo unha incongruencia hist\u00f3rica. Como parte da Coroa de Arag\u00f3n, Catalu\u00f1a converteuse nunha gran potencia mar\u00edtima, axudando a expandir a Coroa e conquistando o Reino de Valencia, as Illas Baleares, e mesmo Sarde\u00f1a e Sicilia.\nEn 1410, o Rei Marti\u00f1o I morreu sen descendentes. Como resultado diso, Fernando de Antequera da casa castel\u00e1 de Trast\u00e1mara, recibiu a Coroa de Arag\u00f3n como Fernando I de Arag\u00f3n. O seu neto, o Rei Fernando II de Arag\u00f3n casou coa ra\u00ed\u00f1a Isabel I de Castela en 1469, o que posteriormente, isto \u00e9 visto como o inicio do Reino de Espa\u00f1a. Nese momento tanto Castela como Arag\u00f3n mantiveron os seus distintos territorios cada un conservando as s\u00faas propias instituci\u00f3ns, parlamentos e leis. Mais o poder pol\u00edtico comezou a pasar pouco a pouco de Arag\u00f3n cara a Castela e, posteriormente, de Castela \u00e1 Imperio Espa\u00f1ol.\nIdade Moderna.\nDurante un per\u00edodo prolongado, Catalu\u00f1a, como parte da antiga Coroa de Arag\u00f3n, seguiu a conservar as s\u00faas propias costumes e leis, mais f\u00f3ronse erosionando pouco a pouco no curso da transici\u00f3n do feudalismo a un estado moderno, alimentado polas loitas entre os reis por ter uns territorios m\u00e1is centralizados. Durante os pr\u00f3ximos s\u00e9culos, Catalu\u00f1a estivo en xeral no bando perdedor dunha serie de conflitos locais que conduciu de maneira constante a unha maior centralizaci\u00f3n do poder en Espa\u00f1a. A finais do s\u00e9culo XVII, tivo lugar en Catalu\u00f1a a guerra dos Segadores.\nO conflito m\u00e1is importante foi a guerra de sucesi\u00f3n espa\u00f1ola, que se iniciou cando Carlos II de Espa\u00f1a (o \u00faltimo espa\u00f1ol Habsburgo), morreu sen sucesor en 1700. Catalu\u00f1a, como os demais territorios que formaban parte da Coroa de Arag\u00f3n na Idade Media, alz\u00e1ronse en apoio do pretendente \u00e1 sucesi\u00f3n da mesma casa Carlos VI do Sacro Imperio Romano, mentres que gran parte do resto de Espa\u00f1a adheriuse \u00e1 Filipe V de Borb\u00f3n. Debido \u00e1 ca\u00edda de Barcelona o 11 de setembro de 1714, a \"situaci\u00f3n especial\" dos territorios pertencentes \u00e1 antiga Coroa de Arag\u00f3n e as s\u00faas instituci\u00f3ns foron abolidas polos Decretos de Nova Planta, en virtude do cal todas as s\u00faas terras foron incorporadas como provincias nun pa\u00eds unido baixo administraci\u00f3n dun goberno centralizado baixo a casa de Borb\u00f3n.\nIdade Contempor\u00e1nea.\nNa segunda metade do s\u00e9culo XIX, Catalu\u00f1a converteuse nun centro industrial e at\u00e9 hoxe segue sendo unha das partes m\u00e1is industrializadas da Pen\u00ednsula Ib\u00e9rica. No primeiro terzo do s\u00e9culo XX, Catalu\u00f1a ga\u00f1ou e perdeu diversos graos de autonom\u00eda en varias ocasi\u00f3ns, aprobando o seu primeiro estatuto de autonom\u00eda durante a Segunda Rep\u00fablica espa\u00f1ola en 1931. Este per\u00edodo caracterizouse pola inestabilidade at\u00e9 chegar \u00e1 guerra civil en 1936, o que levou o xeneral Francisco Franco ao poder, suprimindo calquera tipo de actividade p\u00fablica relacionada co nacionalismo catal\u00e1n, anarquismo, socialismo, democracia ou comunismo, chegando \u00e1 prohibici\u00f3n da publicaci\u00f3n de libros sobre o tema ou simplemente falar diso en reuni\u00f3ns p\u00fablicas, e como parte desta represi\u00f3n tam\u00e9n se prohibio o uso do catal\u00e1n no goberno, nas instituci\u00f3ns as\u00ed como nos actos p\u00fablicos.\nDespois da morte de Franco en 1975 e coa aprobaci\u00f3n da constituci\u00f3n de 1978, Catalu\u00f1a recupera a s\u00faa autonom\u00eda pol\u00edtica e cultural, sendo hoxe en d\u00eda, unha das rexi\u00f3ns economicamente m\u00e1is din\u00e1micas de Europa. A s\u00faa capital e cidade maior \u00e9 Barcelona, que hoxe \u00e9 un importante centro cultural internacional e un importante destino tur\u00edstico.\nO proceso de independencia de Catalu\u00f1a.\nDesde outubro de 2017 a condici\u00f3n pol\u00edtica da rexi\u00f3n \u00e9 obxecto dunha disputa entre o Parlamento de Catalu\u00f1a, que o 27 de outubro de 2017 proclamou de xeito unilateral a Rep\u00fablica Catal\u00e1, e o Reino de Espa\u00f1a, que a considera unha comunidade aut\u00f3noma.\nAdministraci\u00f3n e pol\u00edtica.\nGeneralitat de Catalu\u00f1a.\nA comunidade aut\u00f3noma de Catalu\u00f1a exerce o seu autogoberno que a constituci\u00f3n espa\u00f1ola lle garante como nacionalidade. A norma institucional b\u00e1sica de Catalu\u00f1a \u00e9 o Estatut d'Autonomia (Estatuto de Autonom\u00eda). De acordo con este, o autogoberno de Catalu\u00f1a organ\u00edzase politicamente na Generalitat de Catalu\u00f1a, que est\u00e1 formada por diversas instituci\u00f3ns de goberno, entre elas:\nAdemais destas instituci\u00f3ns, as outras instituci\u00f3ns da Generalitat son todas as que crea o Parlamento mesmo. Como \u00f3rganos de garant\u00eda e control, na actualidade forman parte da Generalitat:\nO poder xudicial de Catalu\u00f1a recae sobre o Tribunal Superior de Just\u00edcia (Tribunal Superior de Xustiza), o \u00f3rgano xurisdicional supremo de Catalu\u00f1a, segundo o Estatuto de 2006. As competencias do Tribunal Superior de Just\u00edcia incl\u00faen co\u00f1ecer os recursos e procedementos nas diversas ordes institucionais e tutelar os dereitos reco\u00f1ecidos polo Estatuto. En todo caso, \u00e9 competente nas ordes xurisdicionais, civil, contencioso administrativo e social, e nas outras que se poidan crear no futuro.\nCatalu\u00f1a tam\u00e9n disp\u00f3n dunha polic\u00eda propia, os Mossos d'Esquadra, a forza de polic\u00eda civil m\u00e1is antiga de Europa, as orixes da cal rem\u00f3ntanse ao s\u00e9culo XVIII. Dende 1980 est\u00e1 baixo as ordes da Generalitat, habendo dende 1994 at\u00e9 2008 un proceso de despregamento substitu\u00edndo \u00e1 Garda Civil e \u00e1 Polic\u00eda Nacional, corpos dependentes directamente do Ministerio do Interior de Espa\u00f1a. Por\u00e9n, o Estado, conserva un n\u00famero limitado de axentes en Catalu\u00f1a para exercer outras funci\u00f3ns espec\u00edficas: vixilancia dos portos, aeroportos, costas, fronteiras, aduanas, r\u00e9xime xeral de estranxeir\u00eda, documentos de identidade, tr\u00e1fico de armas e explosivos, protecci\u00f3n fiscal do Estado e doutras funci\u00f3ns que a Constituci\u00f3n estabelece.\nOrganizaci\u00f3n territorial.\nCatalu\u00f1a organ\u00edzase territorialmente en provincias. O Estatuto de autonom\u00eda de 2006 establece a organizaci\u00f3n de Catalu\u00f1a en tres entes locais: os municipios, as comarcas e as vigair\u00edas.\nProvincias.\nAs provincias constit\u00faen a divisi\u00f3n administrativa m\u00e1is antiga a\u00ednda vixente en Catalu\u00f1a. Parten da agrupaci\u00f3n de municipios e toman o nome das s\u00faas capitais. O \u00f3rgano reitor de cada provincia \u00e9 a deputaci\u00f3n. A comunidade aut\u00f3noma de Catalu\u00f1a xurdiu mediante a uni\u00f3n formal de catro provincias.\nVigair\u00edas.\nA vigair\u00eda (\"vegueria\"), unha nova divisi\u00f3n territorial, def\u00ednese coma un \u00e1mbito territorial espec\u00edfico para o exercicio do goberno intermunicipal e de cooperaci\u00f3n local con personalidade xur\u00eddica propia, e \u00e9 a divisi\u00f3n territorial que adoptou a Generalitat, de acordo ao Estatuto de 2006, para a organizaci\u00f3n territorial dos seus servizos. Tam\u00e9n goza de autonom\u00eda para a xesti\u00f3n dos seus intereses. A administraci\u00f3n das vigair\u00edas corresponde aos \"Consells de Vegueries\" que substitu\u00edron \u00e1s deputaci\u00f3ns.\nActualmente hai oito vigair\u00edas ou \u00e1mbitos funcionais:\nComarcas.\nA Generalitat de Catalu\u00f1a estableceu unha divisi\u00f3n administrativa en corenta e unha comarcas (\"comarques\"), os \u00f3rganos reitores das cales son os Consellos Comarcais (\"consells comarcals\"). A divisi\u00f3n comarcal de Catalu\u00f1a ten a s\u00faa orixe nun decreto da Generalitat republicana de 1936, que tivo vixencia ata o final da guerra civil. A divisi\u00f3n comarcal foi novamente adoptada por lei do Parlamento en 1987. Esta divisi\u00f3n baseouse en criterios xeogr\u00e1ficos e de mercado local, que coincide en boa medida con anteriores entidades de territorio de gran tradici\u00f3n.\nO Val d'Aran.\nO Val de Ar\u00e1n (en aran\u00e9s: \"Val d'Aran\"), dende o 21 de xaneiro de 2015 coa nova Lei do Ar\u00e1n, est\u00e1 considerada como entidade territorial singular e realidade nacional occitana, con autonom\u00eda para ordenar e xestionar os asuntos p\u00fablicos do seu territorio. Dende a aprobaci\u00f3n da Lei 16/1990, sobre o r\u00e9xime especial do Val de Ar\u00e1n, xa gozaba de maior autonom\u00eda que o resto de comarcas.\nA s\u00faa instituci\u00f3n de goberno \u00e9 o \"Conselh Generau\", formado polo \"S\u00edndic\", o \"Plen des Conselh\u00e8rs e Conselh\u00e8res Generaus\" e a \"O\u00efdoria de Compdes\". O S\u00edndic \u00e9 a m\u00e1is alta representaci\u00f3n e a ordinaria da Generalitat no Ar\u00e1n. A lingua propia do Ar\u00e1n \u00e9 o occitano, chamado aran\u00e9s no val, que tam\u00e9n \u00e9 oficial en Catalu\u00f1a.\nMunicipios.\nO municipio (\"municipi\") \u00e9 o ente local b\u00e1sico de Catalu\u00f1a e medio esencial de participaci\u00f3n da comunidade local nos asuntos p\u00fablicos. O Estatuto gar\u00e1ntelles autonom\u00eda para o exercicio das s\u00faas competencias e a xesti\u00f3n dos seus intereses respectivos. Na actualidade en Catalu\u00f1a c\u00f3ntanse 948 municipios. Por debaixo dos municipios hai as entidades municipais descentralizadas, que tam\u00e9n gozan dunha certa autonom\u00eda malia depender dos municipios respectivos. Actualmente hai 58 entidades deste tipo.\nEconom\u00eda.\nCatalu\u00f1a \u00e9 un territorio de tradici\u00f3n industrial desde o s\u00e9culo XIX. Na actualidade a industria, o turismo e os servizos son os principais sectores econ\u00f3micos de Catalu\u00f1a. O crecemento medio anual do per\u00edodo 1995-2004 en termos reais foi inferior \u00e1 media espa\u00f1ola. Con todo, en 2005 creceu un 3,3%, o mesmo porcentaxe que a media espa\u00f1ola e por encima da media europea. Segundo as mesmas fontes oficiais, Catalu\u00f1a est\u00e1 no cuarto lugar da clasificaci\u00f3n de comunidades segundo o PIB per c\u00e1pita en Paridades do Poder Adquisitivo e \u00e9 a que m\u00e1is achega ao total do PIB espa\u00f1ol (20,8%). A industria, a construci\u00f3n, o turismo e os servizos son os principais sectores econ\u00f3micos de Catalu\u00f1a.\nCatalu\u00f1a \u00e9 o primeiro destino tur\u00edstico de Espa\u00f1a: os 16,7 mill\u00f3ns de turistas que recibiu entre xaneiro e decembro de 2014 supo\u00f1en un 25,8% do total das chegadas rexistradas en toda Espa\u00f1a. Os principais destinos tur\u00edsticos de Catalu\u00f1a son a cidade de Barcelona, as praias da Costa Brava e da Costa Daurada (onde tam\u00e9n se atopa o parque l\u00fadico Port Aventura), e a zona pirenaica, onde hai 10 estaci\u00f3ns de esqu\u00ed: Baqueira Beret, La Molina, Espot Esqu\u00ed, Masella, Port Ain\u00e9, Vall de N\u00faria, Bo\u00ed Ta\u00fcll, Port del Comte, Rasos de Peguera, Tavascan e Vallter 2000.\nDesde o punto de vista financeiro, cabe destacar a grande implantaci\u00f3n e tradici\u00f3n que en Catalu\u00f1a tiveron antes da reestruturaci\u00f3n do sector as caixas de aforros, maior mesmo que os bancos privados, sendo catal\u00e1s 10 das 46 caixas espa\u00f1olas. Destacaba especialmente a Caixa de Aforros e Pensi\u00f3ns de Barcelona, co\u00f1ecida como \"La Caixa\", que foi a primeira caixa de aforros de Europa, hoxe convertida en Caixabank. Tam\u00e9n destacaba Caixa Catalunya, integrada actualmente no BBVA. En canto a bancos, o m\u00e1is importante de Catalu\u00f1a foi o Banc Sabadell, hoxe por detr\u00e1s de Caixabank. \nPola s\u00faa banda, a Fira Barcelona organiza todo tipo de mostras e congresos de car\u00e1cter internacional sobre variados sectores da econom\u00eda.\nTransportes e mobilidade.\nCatalu\u00f1a est\u00e1 ben comunicada tanto por terra, mar e aire. Para acceder por terra existe unha ampla rede de autoestradas e estradas, e a rede de ferrocarr\u00eds.\nAeroportos.\nCatalu\u00f1a conta con seis aeroportos, catro deles xestionados por Aena:\nOs outros dous aeroportos catal\u00e1ns est\u00e1n xestionados pola Generalitat a trav\u00e9s da sociedade Aeroports de Catalunya e son:\nPortos.\nOs dous principais portos de Catalu\u00f1a, tanto polo transporte de pasaxeiros como de mercanc\u00edas son o porto de Barcelona e o porto de Tarragona que, ademais, est\u00e1n considerados dous dos portos m\u00e1is importantes de Espa\u00f1a e do Mediterr\u00e1neo.\nA parte deles, o litoral catal\u00e1n est\u00e1 balizado por unha gran cantidade de portos, tanto de pescadores como deportivos, como o Port Ol\u00edmpic de Barcelona.\nRede viaria.\nEn Catalu\u00f1a hai 12.000 quil\u00f3metros de v\u00edas para o tr\u00e1nsito de autom\u00f3biles, a\u00ednda que 10.843 destes quil\u00f3metros corresponden a estradas de calzada \u00fanica. 962 quil\u00f3metros son de autoestradas: deles, 655 quil\u00f3metros son de peaxe e 307 son libres de pago. Dos 12.000 quil\u00f3metros de v\u00edas, 5.600 corresponden a v\u00edas cuxa titularidade ostenta a Generalitat de Catalu\u00f1a, 4.400 \u00e1s deputaci\u00f3ns provinciais, e 1.988 ao Ministerio de Fomento da Administraci\u00f3n central.\nA estrutura das autoestradas est\u00e1 centralizada cara a Barcelona. As principais autoestradas e autov\u00edas de Catalu\u00f1a son:\nFerrocarril.\nCatalu\u00f1a foi o primeiro territorio peninsular en ter ferrocarril. Foi o 28 de outubro de 1848 cando se inaugurou a li\u00f1a entre Barcelona e Matar\u00f3, que cubr\u00eda unha distancia de 28,4\u00a0km. Nos anos seguintes, antes da entrada do s\u00e9culo XX, constru\u00edronse m\u00e1is de 1.000 quil\u00f3metros de v\u00eda (case o 80 por cento das v\u00edas actuais), con varias rutas entre as principais cidades catal\u00e1s e Barcelona. A maior\u00eda das v\u00edas foron financiadas polo capital privado de industriais que quer\u00edan axilizar o transporte das s\u00faas mercanc\u00edas para a gran cidade.\nActualmente, a pesar de que se modernizaron os trens, a rede viaria segue sendo practicamente a mesma que hai 100 anos, cunha estrutura moi centralizada cara a Barcelona. As d\u00faas rutas principais son a da costa, que une Francia coa Comunidade Valenciana polo litoral catal\u00e1n, e a ruta cara a Zaragoza, que une Barcelona con Lleida. As propietarias das li\u00f1as ferroviarias de Catalu\u00f1a son o Adif e FGC. Operan en Catalu\u00f1a as operadoras Renfe Operadora e a mesma FGC.\nPor outra banda, o goberno da Generalitat de Catalu\u00f1a anunciou en decembro de 2005 un plan para constru\u00edr 1.100 quil\u00f3metros de novas li\u00f1as, 300 en v\u00edas convencionais e 800 en v\u00edas de alta velocidade, que unir\u00e1n as principais cidades catal\u00e1s de forma transversal. O plan supor\u00e1 o investimento de 25.000 mill\u00f3ns de euros entre o 2006 e o 2026.\nAlta velocidade.\nEst\u00e1 en servizo na s\u00faa totalidade a li\u00f1a de alta velocidade Madrid-Zaragoza-Barcelona-Fronteira francesa. A AVE chegou a Catalu\u00f1a en 2003 coa inauguraci\u00f3n do tramo entre Madrid e Lleida. En 2006 inaugurouse outro tramo ata a nova estaci\u00f3n de Camp de Tarragona, situada a 15 km da cidade de Tarragona. En 2008 completouse o tramo ata a cidade de Barcelona e a principios de 2013 ata Xirona e Figueres. No final de 2013 entraron en servizo as conexi\u00f3ns ferroviarias directas con Francia, sen ter que cambiar de tren na fronteira.\nActualmente hai conexi\u00f3ns de alta velocidade con Madrid, Sevilla e M\u00e1laga, ademais de trens de rodadura desprazable que completan o seu percorrido por v\u00edas convencionais e chegan \u00e1 maior\u00eda de comunidades aut\u00f3nomas. Por outra parte, existen conexi\u00f3ns con varias cidades francesas, como Par\u00eds, Marsella, Li\u00f3n e Tolosa.\nMetro de Barcelona.\nA \u00fanica rede de ferrocarril metropolitano de Catalu\u00f1a \u00e9 o Metro de Barcelona que d\u00e1 servizo \u00e1 cidade de Barcelona e a varias cidades da s\u00faa \u00e1rea metropolitana: l'Hospitalet de Llobregat, El Prat de Llobregat, Esplugues de Llobregat, Cornell\u00e0 de Llobregat, Santa Coloma de Gramenet, Sant Adri\u00e0 de Bes\u00f2s, Badalona, Sant Boi de Llobregat e Montcada i Reixac. \nA rede \u00e9 xestionada por dous operadores diferentes, Transports Metropolitans de Barcelona (TMB) e Ferrocarrils de la Generalitat de Catalunya (FGC), e as s\u00faas tarifas est\u00e1n integradas no sistema unificado de seis zonas creado pola Autoritat del Transport Metropolit\u00e0 (ATM).\nActualmente hai un total de doce li\u00f1as en servizo que suman un total de 166 km e 198 estaci\u00f3ns, sendo a segunda rede m\u00e1is extensa de Espa\u00f1a por detr\u00e1s do metro de Madrid e desde 2009 a primeira que conta con li\u00f1as totalmente automatizadas. En 2018, a rede de metro de Barcelona foi utilizada por 407,5 mill\u00f3ns de pasaxeiros.\nOutros transportes p\u00fablicos.\nNa \u00e1rea metropolitana de Barcelona tam\u00e9n hai servizo de tranv\u00eda (Trambaix e Trambes\u00f2s) e na cidade de Barcelona o \"Bicing\", un sistema de alugueiro de bicicletas. Tam\u00e9n hai unha completa rede de autobuses que chega a t\u00f3dolos municipios catal\u00e1ns.\nCultura.\nS\u00edmbolos nacionais.\nCatalu\u00f1a ten tres s\u00edmbolos representativos e distintivos propios denominados estatutariamente s\u00edmbolos nacionais: a bandeira, o himno e a festa nacional.\nA bandeira ou \"senyera\", xurdiu da translaci\u00f3n do sinal do escudo dos condes de Barcelona a un tecido. A\u00ednda que non hai ningunha referencia documental antes do s\u00e9culo XIII, \u00e9 unha das bandeiras m\u00e1is antigas de Europa. A bandeira catal\u00e1 \u00e9 barrada, con cinco barras amarelas e catro de vermellas, todas do mesmo groso.\nO himno nacional de Catalu\u00f1a \u00e9 Els Segadors, escrito na s\u00faa forma actual por Emili Guanyavents en 1899. A versi\u00f3n musical \u00e9 de Francesc Aliou do ano 1892. As orixes do himno rem\u00f3ntanse a unha primitiva canci\u00f3n nada en relaci\u00f3n aos feitos hist\u00f3ricos de 1640 durante a guerra dos catal\u00e1ns contra ou rei Filipe IV, na que os labradores foron os protagonistas de importantes episodios. \u00c9 oficial por lei do Parlamento dende o 25 de febreiro de 1993.\nA festa nacional de Catalu\u00f1a constitu\u00eduse como a primeira lei que aprobou o restaurado Parlamento de Catalu\u00f1a en 1980. A \"diada nacional\" ou \"Festa de Catalunya\", cel\u00e9brase o d\u00eda 11 de setembro, lembrando a perda das liberdades do mesmo d\u00eda do ano 1714, tras o Asedio de Barcelona.\nLingua.\nEn Catalu\u00f1a f\u00e1lanse varias linguas con especial preponderancia do catal\u00e1n e castel\u00e1n. De acordo co estatuto de autonom\u00eda o catal\u00e1n e a lingua propia de Catalu\u00f1a, en tanto que o occitano (na s\u00faa variante aranesa) consid\u00e9rase lingua propia do Val de Ar\u00e1n. Xeralmente os catal\u00e1ns son biling\u00fces e co\u00f1ecen as d\u00faas linguas principais a\u00ednda que difiren respecto ao idioma que te\u00f1en por lingua materna. Ademais, o uso dun ou outro idioma depende do \u00e1mbito social no que se exprese.\nO idioma catal\u00e1n est\u00e9ndese m\u00e1is al\u00f3 do territorio catal\u00e1n. En Catalu\u00f1a f\u00e1lanse os dous bloques principais da lingua. O oriental ten como m\u00e1ximo expo\u00f1ente o dialecto central, falado nas comarcas do norte de Tarragona, Barcelona, e Xirona, en cuxa rexi\u00f3n pirenaica aparecen trazos de catal\u00e1n setentrional. O occidental \u00e9 o propio das comarcas occidentais de Catalu\u00f1a (provincia de Lleida e sur das tarraconenses) e mostra trazos semellantes aos dialectos valencianos, cos que forma un continuo en cuxa intersecci\u00f3n se atopa o tortosino. A Generalitat ven desenvolvendo lexislaci\u00f3n que promove e protexe o uso social do catal\u00e1n. En 2003, o catal\u00e1n era considerada a lingua materna do 40,4% dos catal\u00e1ns, a propia do 48,8% e a de uso habitual do 50,1%, mentres que no 2008 os datos son de 31,6% como lingua materna, a propia do 37,2% e a de uso habitual do 35,6%.\nA comunidade inmigrante ou for\u00e1nea instalada en Catalu\u00f1a a mi\u00fado mant\u00e9n a s\u00faa lingua materna para comunicarse cos seus familiares ou falantes do seu mesmo idioma que residan tam\u00e9n no territorio. Destas, a parte do castel\u00e1n, destacan sobre todo o \u00e1rabe e o chin\u00e9s, a\u00ednda que o seu n\u00famero est\u00e9ndese considerablemente en cidades que, como Barcelona, con habitantes de at\u00e9 131 nacionalidades, mostra un amplo repertorio ling\u00fc\u00edstico, dos que ademais dos citados, destaca, o franc\u00e9s, o portugu\u00e9s, o alem\u00e1n, o ingl\u00e9s e a lingua galega. No caso do galego, no 2008, \u00e9 a lingua inicial dun 0,6% da poboaci\u00f3n (que retrocede dun 1,3% no 2003), a de identificaci\u00f3n dun 0,1% (que \u00e9 un retroceso do 0,4% do 2003) e p\u00f3dena falar fluidamente un 1,1% (retrocede do 1,8% de 2003)\nBelas artes e arte popular.\nNo eido da pintura, son personaxes sobranceiros, reco\u00f1ecidos internacionalmente Salvador Dal\u00ed, Joan Mir\u00f3 e Antoni T\u00e0pies, e moi ligado ao \u00e1mbito pict\u00f3rico catal\u00e1n, foi o andaluz Pablo Picasso que viviu en Barcelona na s\u00faa mocidade, na \u00e9poca da s\u00faa formaci\u00f3n como artista e inici\u00e1ndose no movemento cubista. Outros artistas pl\u00e1sticos catal\u00e1ns son Ramon Casas, Josep Maria Subirachs e Mari\u00e0 Fortuny. Os museos pict\u00f3ricos m\u00e1is relevantes son o Teatro-Museo Dal\u00ed, o Museo Picasso de Barcelona, a Fundaci\u00f3n Antoni T\u00e0pies, a Fundaci\u00f3n Joan Mir\u00f3, o Museo Nacional de Arte de Catalu\u00f1a (MNAC), o Museo de Arte Contempor\u00e1nea de Barcelona (MACBA), o Centre de Cultura Contempor\u00e1nea de Barcelona (CCCB) e o CaixaF\u00f2rum.\nNo eido da arquitectura, desenvolv\u00e9ronse e adapt\u00e1ronse a Catalu\u00f1a diversos estilos art\u00edsticos predominantes en Europa, deixando pegada nas moitas igrexas, mosteiros e catedrais de estilo rom\u00e1nico e g\u00f3tico. Outros exemplos son a arquitectura renacentista, barroca e neocl\u00e1sica. O modernismo catal\u00e1n a fins do s\u00e9culo XIX pres\u00e9ntase como a arte nacional, en especial nas artes decorativas. Os arquitectos catal\u00e1ns de sona internacional neste estilo son Antoni Gaud\u00ed, Llu\u00eds Dom\u00e8nech i Montaner e Josep Puig i Cadafalch. No \u00e1mbito do racionalismo arquitect\u00f3nico salientan Josep Llu\u00eds Sert ou Torres Clav\u00e9, e m\u00e1is recentemente os urbanistas Josep A. Coderch e Ricard Bofill.\nNa literatura destacan dous momentos hist\u00f3ricos de esplendor das letras catal\u00e1s. O primeiro comeza coas cr\u00f3nicas historiogr\u00e1ficas dos s\u00e9culos XIII e XIV, contempor\u00e1neas das novelas cabaleirescas do valenciano Joanot Martorell e da poes\u00eda do tam\u00e9n valenciano Ausi\u00e0s March. O segundo momento de esplendor foi a partir do s\u00e9culo XIX coa Renaixen\u00e7a cultural e pol\u00edtica. Destacan Jacint Verdaguer, Narc\u00eds Oller, Joan Maragall e \u00c0ngel Guimer\u00e0. Durante o s\u00e9culo XX desenv\u00f3lvese o noucentisme e as vangardas salientando os poetas Josep Carner, Carles Riba e J.V. Foix. Durante a guerra civil e o per\u00edodo do franquismo sobresa\u00edron Josep Pla, Merc\u00e8 Rodoreda e Salvador Espriu.\nO eido da m\u00fasica \u00e9 un dos sectores m\u00e1is vigorosos da industria cultural catal\u00e1, polo n\u00famero de actividades e acontecementos musicais as\u00ed como pola rede de recintos musicais, produtores, compositores, int\u00e9rpretes e grupos de diferentes x\u00e9neros que se rexistran en Catalu\u00f1a. Entre os compositores de m\u00fasica cl\u00e1sica, o violoncelista Pau Casals, a pianista Al\u00edcia de Larrocha e o violinista e music\u00f3logo Jordi Savall. Entre os cantantes de \u00f3pera Vict\u00f2ria dels \u00c0ngels, Montserrat Caball\u00e9, Jaume Aragall e Josep Carreras. Entre os cantautores de m\u00fasica popular en lingua catal\u00e1 sobresaen os artistas da Nova Can\u00e7\u00f3, como Llu\u00eds Llach, Joan Manuel Serrat, Maria del Mar Bonet e Francesc Pi de la Serra e en castel\u00e1n Serrat, Luis Eduardo Aute e Manolo Garc\u00eda. No jazz destaca Tete Montoliu, e no rock a Companyia El\u00e8ctrica Dharma, El \u00daltimo de la Fila, Sopa de Cabra, Els Pets e nun estilo m\u00e1is pop, Gossos. A m\u00fasica electr\u00f3nica, experimental e independente beneficiouse da celebraci\u00f3n de festivais como o LEM, o S\u00f2nar ou o Primavera Sound.\nGastronom\u00eda.\nA gastronom\u00eda de Catalu\u00f1a est\u00e1 baseada na dieta mediterr\u00e1nea. Ofrece unha gran variedade de produtos tanto do mar como da monta\u00f1a e a horta. A coci\u00f1a catal\u00e1 proporcionou toda unha serie de pratos t\u00edpicos da rexi\u00f3n con guisos de peixe como os \"suquets\" ou a zarzuela, a \"escudella\", a cal\u00e7otada ou a salvitxada. \u00c9 t\u00edpico de Catalu\u00f1a o \"pa amb tom\u00e0quet\", pan con tomate que acompa\u00f1a a moitos pratos de carne ou embutidos, e co que se elaboran os bocadillos. O alioli e o romesco son as salsas m\u00e1is caracter\u00edsticas da coci\u00f1a catal\u00e1. \u00c9 destacable a riqueza de embutidos que se elaboran na comarca de Osona, especialmente o fuet de Vic.\nEn canto \u00e1 repostar\u00eda, son famosos a crema catal\u00e1, os \"panellets\", que se elaboran especialmente en novembro ou o \"menjar blanc\". Catalu\u00f1a tam\u00e9n se distingue pola s\u00faa gran tradici\u00f3n vin\u00edcola. As zonas do Pened\u00e8s, Alella, Priorat e o Segre son grandes produtoras dunha gran variedade de vi\u00f1os. O m\u00e1is co\u00f1ecido e exportado \u00e9 o cava do Pened\u00e8s, cuxa produci\u00f3n lideran empresas familiares como Freixenet e Codorn\u00edu.\nCabe anotar que Catalu\u00f1a ofrece unha gran variedade de restaurantes con coci\u00f1a de todas as rexi\u00f3ns espa\u00f1olas e tam\u00e9n internacional. A pesar de que Barcelona \u00e9 a cidade con maior cantidade e variedade de restaurantes, os m\u00e1is prestixiosos, e distinguidos con m\u00e1is \"estrelas Michel\u00edn\" son o restaurante \"Sant Pau\" de Carme Ruscalleda en Sant Pol de Mar e \"El Celler de Can Roca\" en Xirona. Outros restaurantes co\u00f1ecidos son \"El Bulli\" de Ferran Adri\u00e0 en Roses (que pechou o 30 de xullo de 2011) e \"Can Fabes\" de Santi Santamar\u00eda en Sant Celoni.\nCostumes e tradici\u00f3ns.\nUnha das manifestaci\u00f3ns m\u00e1is co\u00f1ecidas da cultura popular catal\u00e1 son os castells, na que os participantes ou castellers, rivalizan no levantamento de castelos humanos o m\u00e1is altos posibles. Esta pr\u00e1ctica, orixinaria do Camp de Tarragona e da muixeranga, estendeuse por toda Catalu\u00f1a, recibindo nos \u00faltimos un grande impulso social grazas \u00e1s retransmisi\u00f3ns televisivas e a creaci\u00f3n de novas \"colles castelleres\" (agrupaci\u00f3ns).\nA sardana \u00e9 a considerada coma danza nacional de Catalu\u00f1a. \u00c9 unha danza de grupo que se baila en c\u00edrculo, onde os bailar\u00edns ag\u00e1rranse mans, se \u00e9 posible alternando un home e unha muller, mirando todos cara o centro do c\u00edrculo. Acomp\u00e1\u00f1ase co son dos instrumentos de vento da copla. O baile de bast\u00f3ns e a xota das Terres de l'Ebre tam\u00e9n son danzas populares catal\u00e1s, as\u00ed como as cantadas de habaneras, propias da costa, sobre todo das localidades mari\u00f1eiras da Costa Brava. Nos meses estivais proliferan as cantadas populares ao aire libre, sempre acompa\u00f1adas da degustaci\u00f3n de ron queimado. Tam\u00e9n \u00e9 moi representativa da cultura popular a rumba catal\u00e1.\nNas datas sinaladas ou festas maiores sempre adoitan estar presentes outros elementos da cultura popular catal\u00e1: os desfiles de xigantes e cabezudos e os correfocs con dia\u00f1os e petardos. Unha das festas m\u00e1is tradicionais de Catalu\u00f1a \u00e9 a Patum de Berga. O 23 de abril, cel\u00e9brase Sant Jordi, patr\u00f3n de Catalu\u00f1a. Esta festa cel\u00e9brase coa tradici\u00f3n de agasallar con rosas e libros aos familiares e amigos. Ademais o 23 de xu\u00f1o, vixilia do d\u00eda de San Xo\u00e1n, cel\u00e9brase a verbena de San Xo\u00e1n. A tradici\u00f3n antiga popular incl\u00fae queimar fogueiras para afastar aos demos, as enfermidades e outras desgrazas, ademais c\u00f3mese a coca (doce) e b\u00e9bese cava.\n\u00c9 significativa tam\u00e9n a tradici\u00f3n do Ti\u00f3 de Nadal, na que o d\u00eda de Nadal ou, segundo a casa, durante a v\u00e9spera ponse o Ti\u00f3 (un tronco) ao lume e f\u00e1iselle \"cagar\". Agora xa non se queima, tan s\u00f3 obr\u00edgaselle a \"cagar\" repetidamente agasallos para os m\u00e1is pequenos a base de arremeter continuados golpes de bast\u00f3n acompa\u00f1ados das chamadas canci\u00f3ns do \"Ti\u00f3\".\nAdemais das manifestaci\u00f3ns propias da cultura tradicional catal\u00e1, en Catalu\u00f1a tam\u00e9n se pode gozar de manifestaci\u00f3ns culturais propias doutras naci\u00f3ns, froito da grande inmigraci\u00f3n que recibiu o territorio o \u00faltimo s\u00e9culo e medio. Un exemplo \u00e9 a festividade galega de San Froil\u00e1n en Barcelona, que est\u00e1 considerada como a segunda maior festa da cidade.\nDeportes.\nCatalu\u00f1a ten unha gran tradici\u00f3n deportiva, especialmente desde finais do s\u00e9culo XIX, cando foron fundados os grandes clubs en todos os \u00e1mbitos que, nalguns casos, foron os primeiros en fundarse en Espa\u00f1a. Os deportes m\u00e1is populares son o f\u00fatbol, o baloncesto, o tenis, e o h\u00f3ckey, entre outros. Cabe destacar tam\u00e9n a afecci\u00f3n ao esqu\u00ed, e as numerosas estaci\u00f3ns situadas no Pireneo catal\u00e1n.\nOs clubs de f\u00fatbol m\u00e1is importantes de Catalu\u00f1a son o Futbol Club Barcelona e o RCD Espanyol, ambos de Barcelona, que xogan na primeira divisi\u00f3n do f\u00fatbol espa\u00f1ol. Outro equipo importante \u00e9 o Girona FC, que xoga na Segunda divisi\u00f3n, e o hist\u00f3rico Gimn\u00e0stic de Tarragona, habitual na categor\u00eda de prata. O Barcelona ga\u00f1ou 25 veces o t\u00edtulo de campi\u00f3n da Liga espa\u00f1ola e cinco Ligas de Campi\u00f3ns, ademais doutros t\u00edtulos importantes. Destaca a consecuci\u00f3n nunha mesma tempada (2008-09) dos seis t\u00edtulos posibles (Liga BBVA, Copa do Rei, Liga de Campi\u00f3ns, Supercopa de Espa\u00f1a, Supercopa de Europa e Mundial de Clubs da FIFA por parte do Bar\u00e7a, sendo o primeiro equipo da historia en conseguilo. Por outra parte, o RCD Espanyol ga\u00f1ou catro Copas do Rei.\nUn dos deportes m\u00e1is importantes de Catalu\u00f1a \u00e9 o h\u00f3ckey a pat\u00edns, dominando os equipos catal\u00e1ns a OK Liga (m\u00e1xima categor\u00eda deste deporte no Estado espa\u00f1ol), xa que ag\u00e1s os seis t\u00edtulos do HC Liceo da Coru\u00f1a, t\u00f3dolos t\u00edtulos da competici\u00f3n foron ga\u00f1ados por equipos catal\u00e1ns; as\u00ed mesmo \u00e9 o territorio do Estado espa\u00f1ol que m\u00e1is xogadores aporta \u00e1 selecci\u00f3n espa\u00f1ola, estando integrada en moitas competici\u00f3ns internacionais unicamente por xogadores catal\u00e1ns. Tam\u00e9n a nivel europeo os clubs catal\u00e1ns son os grandes dominadores con 36 t\u00edtulos nas 46 edici\u00f3ns da Copa de Europa. A selecci\u00f3n catal\u00e1 de h\u00f3ckey a pat\u00edns ga\u00f1ou o Campionato do Mundo \"B\" en Macau no 2004 participando membro provisional da F\u00e9d\u00e9ration Internationale de Roller Sports (FIRS), por\u00e9n non puido disputar o Campionato do Mundo \"A\" pola s\u00faa non aceptaci\u00f3n como membro da FIRS no chamado Caso Fresno; na actualidade \u00e9 membro da Confederaci\u00f3n Suramericana de Pat\u00edn (CSP), disputando a Copa Am\u00e9rica. Os clubs m\u00e1is importantes do h\u00f3ckey a pat\u00edns catal\u00e1n son o FC Barcelona (o equipo m\u00e1is laureado a nivel mundial), o Reus Deportiu, o Igualada HC, o CP Voltreg\u00e0, o Club Esportiu Noia, ou o Club Pat\u00ed Vic, todos eles con t\u00edtulos a nivel estatal e europeo.\nCatalu\u00f1a organizou alg\u00fans dos eventos deportivos internacionais m\u00e1is importantes: os Xogos Ol\u00edmpicos do ver\u00e1n, sendo a \u00fanica sede espa\u00f1ola ata o momento, en 1992, os Xogos Mediterr\u00e1neos de 1955, os campionatos do mundo de atletismo e nataci\u00f3n, e o Eurobasket. Catalu\u00f1a foi tam\u00e9n sede local para a Copa do Mundo de F\u00fatbol de Espa\u00f1a en 1982. Cel\u00e9branse tam\u00e9n o Gran Premio de Espa\u00f1a de F\u00f3rmula 1, e o Gran Premio de Catalunya de MotoGP no Circu\u00edto de Catalunya de Montmel\u00f3, as\u00ed como o Rally Costa Brava.\nDoce federaci\u00f3ns deportivas catal\u00e1s son oficialmente reco\u00f1ecidas polas federaci\u00f3ns internacionais. Estas federaci\u00f3ns contan con selecci\u00f3ns en catorce disciplinas, como f\u00fatbol sala, taekwondo ou karate, ningunha delas ol\u00edmpica, que participan a nivel internacional de maneira oficial, representando a Catalu\u00f1a.\nMedios de comunicaci\u00f3n.\nCatalu\u00f1a ten unha gran cantidade de medios de comunicaci\u00f3n tanto en lingua catal\u00e1 como castel\u00e1, e tam\u00e9n varios medios biling\u00fces.\nTelevisi\u00f3n.\nA Televisi\u00f3 de Catalunya \u00e9 a principal cadea p\u00fablica de Catalu\u00f1a e emite integramente en catal\u00e1n. Ten cinco canles: TV3 (primeira canle), Canal 33 (segunda canle), 3/24 (canle de noticias 24 horas), Esport3 (canle deportiva) e Canal Super3 (destinado ao p\u00fablico infantil e xuvenil). TV3 compite en audiencias coas canles en castel\u00e1n dos principais grupos de comunicaci\u00f3n estatais: tanto a p\u00fablica Radiotelevisi\u00f3n Espa\u00f1ola (que dende o seu centro de produci\u00f3n en Sant Cugat del Vall\u00e8s elabora contidos en catal\u00e1n), como as privadas Atresmedia e Mediaset Espa\u00f1a. Estes grupos te\u00f1en a s\u00faa sede central en Madrid, pero te\u00f1en centros de produci\u00f3n en Catalu\u00f1a, dende onde emiten varios programas.\nOutras televisi\u00f3ns de menor audiencia, a\u00ednda que de presenza salientable son 8tv, televisi\u00f3n privada do Grupo God\u00f3 que emite en catal\u00e1n, Bar\u00e7a TV, El Punt Avui TV, e as televisi\u00f3ns locais, cuxo maior expo\u00f1ente \u00e9 Barcelona Televisi\u00f3, que tam\u00e9n emiten en catal\u00e1n.\nRadio.\nA radio cun maior n\u00famero de o\u00edntes en Catalu\u00f1a \u00e9 Catalunya R\u00e0dio, a radio p\u00fablica pertencente \u00e1 Corporaci\u00f3 Catalana de Mitjans Audiovisuals. Ten unha audiencia de 570.000 o\u00edntes segundo o \u00faltimo Estudo Xeral de Medios, o que a converte na quinta emisora con m\u00e1is audiencia do Estado espa\u00f1ol pese a emitir s\u00f3 para Catalu\u00f1a. A corporaci\u00f3n tam\u00e9n conta cunha emisora de noticias 24 horas, Catalunya Informaci\u00f3. A segunda emisora de radio con m\u00e1is o\u00edntes \u00e9 a Cadena SER, que ten en Radio Barcelona (a primeira emisora de radio que se fundou no Estado espa\u00f1ol) o seu buque insignia. A maior distancia en n\u00famero de o\u00edntes se sit\u00faan as demais emisoras: catro que emiten integramente en catal\u00e1n, COM R\u00e0dio (radio p\u00fablica pertencente \u00e1 Deputaci\u00f3n de Barcelona), RAC 1 (Grupo God\u00f3), R\u00e0dio 4, e Onda Rambla; e as emisoras estatais que emiten en castel\u00e1n: Radio Nacional de Espa\u00f1a, a Cadena COPE, Onda Cero e Punto Radio.\nEn Catalu\u00f1a tam\u00e9n te\u00f1en presenza radios do Terceiro Sector (sen \u00e1nimo de lucro), sendo as autoxestionadas Radio Pica e Radio Bronka as m\u00e1is co\u00f1ecidas.\nXornais.\nOs dous principais grupos editores catal\u00e1ns de prensa e revistas son o Grupo God\u00f3 e o Grupo Zeta. Cada un dos grupos ten unha gran variedade de cabeceiras tanto de xornais de informaci\u00f3n xeral como deportiva, e de revistas.\nOs dous principais diarios catal\u00e1ns de informaci\u00f3n xeral son \"El Peri\u00f3dico de Catalunya\" (Grupo Zeta) e \"La Vanguardia\" (Grupo God\u00f3), que fan edici\u00f3ns tanto en catal\u00e1n como en castel\u00e1n. Son os dous xornais con maior tirada e distribuci\u00f3n en Catalu\u00f1a, por diante de diarios en castel\u00e1n de \u00e1mbito estatal como \"El Pa\u00eds\" ou \"El Mundo\", que tam\u00e9n te\u00f1en delegaci\u00f3ns en Catalu\u00f1a. Tam\u00e9n destacan os xornais \"El Punt Avui\" e \"Ara\", editados s\u00f3 en catal\u00e1n. Tam\u00e9n hai numerosos xornais comarcais e de \u00e1mbito m\u00e1is local. Os m\u00e1is destacados son \"El 9 Nou\", \"Segre\", \"Regi\u00f3 7\", \"Diari de Girona\" e o \"Diari de Tarragona\".\nNo \u00e1mbito da informaci\u00f3n deportiva destacan o \"Diario Sport\", do Grupo Zeta, e o \"Mundo Deportivo\" (Grupo God\u00f3). Ambos os dous integramente en castel\u00e1n. Mentres que en catal\u00e1n destaca \"L'Esportiu\".\nEn Catalu\u00f1a existen ademais unha boa cantidade de xornais dixitais e de publicaci\u00f3n semanal, quincenal, mensual etc, as\u00ed como medios especializados, como a Revista Econ\u00f2mica de Catalunya, unha publicaci\u00f3n do \u00e1mbito financeiro e empresarial en catal\u00e1n creada en 1986 e que en 1999 recibiu a Creu de Sant Jordi.\nGrupos e produtoras.\nCatalu\u00f1a \u00e9 a sede de fortes grupos de comunicaci\u00f3n que act\u00faan tanto no sector audiovisual como no da prensa, a edici\u00f3n de libros e revistas, e a produci\u00f3n cinematogr\u00e1fica. Os m\u00e1is importantes son o Grupo God\u00f3, o Grupo Planeta, o Grupo Zeta. Tam\u00e9n son destacables, especialmente no \u00e1mbito audiovisual, as produtoras Gestmusic, El Terrat e Mediapro. Tam\u00e9n c\u00f3mpre sinalar a Corporaci\u00f3 Catalana de Mitjans Audiovisuals, empresa p\u00fablica da Generalitat de Catalu\u00f1a, titular da Televisi\u00f3 de Catalunya e Catalunya R\u00e0dio, entre outros medios."}
{"id": "12650", "revid": "1131", "url": "https://gl.wikipedia.org/wiki?curid=12650", "title": "Monte Etna", "text": "O monte Etna \u00e9 un volc\u00e1n activo que se atopa na costa leste de Sicilia, entre as provincias de Messina e Catania. Ten \u00f3 redor de 3357 m de altura . O Etna \u00e9 o volc\u00e1n activo m\u00e1is grande de Europa e a monta\u00f1a m\u00e1is alta de Italia \u00f3 sur dos Alpes. O Etna cobre unha \u00e1rea de 1190\u00a0km\u00b2.\nTop\u00f3nimo.\nA poboaci\u00f3n local adoita referirse ao monte como Gibellu, do \u00e1rabe \u062c\u0628\u0644 \"\u0177\u00e9bel\" (monte, monta\u00f1a), usando o top\u00f3nimo Etna para o cono volc\u00e1nico.\nHistoria.\nA actividade volc\u00e1nica do Etna comezou hai uns 700 000 anos, sendo este un volc\u00e1n submarino, que se foi desprazando cara ao interior. O Etna \u00e9 o que se denomina un estratovolc\u00e1n formado como resultado de erupci\u00f3ns sucesivas.\nNa actualidade segue en actividade e ten varios cr\u00e1teres arredor dos 3000 m con fumarolas permanentes. Entre xullo e agosto de 2001 unha erupci\u00f3n arrasou unha estaci\u00f3n de esqu\u00ed situada na ladeira sur do volc\u00e1n. Tam\u00e9n estivo activo en novembro de 2002, e en xaneiro de 2005 a lava non chegou \u00e1s zonas habitadas, a\u00ednda que as emisi\u00f3ns puideron verse dende toda a costa siciliana manando das aperturas laterales situadas a 2620 e 2400 metros. \nVolveu ter actividade en maio de 2011, marzo de 2012, febreiro de 2013, xaneiro de 2014, decembro de 2015, maio de 2016 e marzo de 2017. \nEn decembro de 2018 unha erupci\u00f3n obrigou a desviar o tr\u00e1fico a\u00e9reo, causando m\u00e1is de 150 terremotos.\nO 16 de febreiro de 2021 volve a entrar de novo en erupci\u00f3n.\nMitolox\u00eda.\nSegundo a mitolox\u00eda grega, no interior do Etna estaban as forxas de Vulcano, que traballaba al\u00ed coa axuda dos ciclopes. Outra lenda di que a actividade do volc\u00e1n se debe a que Atenea sepultou al\u00ed \u00f3 xigante Enc\u00e9lado, no transcurso da Xigantomaquia, \u00f3 lanzar sobre el a illa de Sicilia."}
{"id": "12652", "revid": "1987", "url": "https://gl.wikipedia.org/wiki?curid=12652", "title": "Lingua agta, Camarines Norte", "text": "O agta \u00e9 unha lingua malaio-polinesia que se fala en Camarines Norte en Filipinas.\nISO/DIS 639-3: abd\nDistribuci\u00f3n xeogr\u00e1fica.\nF\u00e1lase nas municipalidades de Santa Elena e Labo da provincia de Camarines Norte\nFalantes.\n150 falantes (2000), s\u00f3 uns poucos nenos falan a lingua.\nLigaz\u00f3ns externas.\nO agta de Camarines Norte no Ethnologue"}
{"id": "12653", "revid": "23204", "url": "https://gl.wikipedia.org/wiki?curid=12653", "title": "Lingua agta, Casiguran Dumagat", "text": "O agta \u00e9 unha lingua malaio-polinesia que se fala na provincia de Aurora en Filipinas.&lt;br&gt;\nISO/DIS 639-3: dgc\nDistribuci\u00f3n xeogr\u00e1fica.\nF\u00e1lase na municipalidade de Casiguran da provincia de Aurora\nFalantes.\n606 falantes (2000), todos os grupos de idade falan a lingua.\nEscrita.\nMisioneiros protestantes elaboraron un alfabeto para a lingua, na que se realizaron un dicionario (1974), unha gram\u00e1tica (1974) e en 1979 traduciuse o Novo Testamento."}
{"id": "12654", "revid": "25871", "url": "https://gl.wikipedia.org/wiki?curid=12654", "title": "Pen\u00ednsula de Corea", "text": "A pen\u00ednsula de Corea \u00e9 unha pen\u00ednsula situada no leste de Asia, entre o Mar Amarelo e o Mar do Xap\u00f3n. Limita ao norte coa China e Rusia, e polo sur co estreito de Corea que o separa do Xap\u00f3n. Politicamente div\u00eddese en dous estados, a Rep\u00fablica de Corea e a Rep\u00fablica Democr\u00e1tica Popular de Corea.\nHistoria.\nSegundo o \"Samguk Yusa\" (escrito no s\u00e9culo XII d.C.), a primeira dinast\u00eda de Corea foi Hwuanin.\nA segunda dinast\u00eda foi Gojoseon (entre os s\u00e9culos XXIV e o II a.C.), foi creado por Tangun ou Dangun no sur de Manchuria e norte de Corea. Recentes estudos indican que o pobo de Go-Joseon pertenc\u00eda \u00e1 familia ling\u00fc\u00edstica dos tungusos e estaba familiarizada co altaico.\nEra dos Tres Reinos (37 a. C. ? 668 d. C.) e Balhae (713-926).\nOs estudosos, en xeral, cren que os primeiros reinos ou estados na pen\u00ednsula coreana empezaron a formarse durante a Idade de Bronce (1000 a.C.-300 a. C). Deles, o reino supostamente fundado por Dangun, co\u00f1ecido xeralmente por Gojoseon ou Joseon Antigo, pronto xurdiu como o m\u00e1is poderoso e consolidou o seu poder ao comezo do s\u00e9culo II a.C.\nAnte o poder emerxente de Joseon Antigo, China comezou a preocuparse m\u00e1is e m\u00e1is. O emperador chin\u00e9s Han Wuti lanzou unha invasi\u00f3n no ano 100 a. C. Destru\u00edu o reino ao seguinte ano e estableceu catro colonias militares para administrar a parte norte. Con todo, logo dun s\u00e9culo, emerxeu un novo reino chamado Goguryeo ( 30 a.C.-668 d.C.) na parte norte da pen\u00ednsula Goguryeo.\nEra unha naci\u00f3n de guerreiros guiados por reis agresivos e valentes como o rei Gwanggaeto (que reinou entre o 391 e o 410). Conquistou as tribos veci\u00f1as unha tras outra, e expandiu practicamente o seu reino en t\u00f3dalas direcci\u00f3ns. Finalmente expulsou aos chineses da s\u00faa \u00faltima colonia militar, Nangnang (El-lang en chin\u00e9s) no 313. No seu apoxeo, o seu territorio estend\u00edase ata o interior de Manchuria, e ao sur chegaba ata a metade sur da pen\u00ednsula coreana.\nUn novo reino chamado Baekje (ano 10 a. C.-660) desenvolveuse ao sur do r\u00edo Hanggang (parte do Se\u00fal actual). Os de Baekje eran m\u00e1is pac\u00edficos que os feroces guerreiros de Goguryeo. Eles traslad\u00e1ronse ao sur fuxindo da ameaza do seu rival norte\u00f1o. No s\u00e9culo I, Baekje estableceuse firme como un estado pr\u00f3spero e civilizado, facendo intenso comercio cos seus veci\u00f1os de ultramar. En realidade, Baekje serviu como ponte importante para a transmisi\u00f3n da cultura continental ao Xap\u00f3n: pasoulles o budismo, a escritura chinesa e os seus sistemas pol\u00edticos e sociais. O doutor Wang In foi mestre do pr\u00edncipe do Xap\u00f3n.\nSilla (ano 50 a. C.-668 d.C.), m\u00e1is afastado a China, ao principio era o reino m\u00e1is d\u00e9bil e menos desenvolvido dos tres. Foi o \u00faltimo en aceptar ideas e credos estranxeiros, e a s\u00faa sociedade estaba marcadamente dividida en clases sociais. Con todo, Silla medrou r\u00e1pido grazas aos recursos do seu singular Corpo de Hwarang (flor de mocidade) e dos ensinos budistas.\nA mediados do s\u00e9culo \u00a5\u00b5, Silla consolidou o seu poder e territorio, formou unha alianza militar cos T'ang da China para someter Goguryeo e Baekje. As forzas aliadas de Silla-T'ang tiveron \u00e9xito, e a pen\u00ednsula foi unificada por primeira vez no ano 668. Logo diso, os superviventes do reino Goguryeo expulsaron \u00e1s forzas T'ang de Manchuria e da parte norte da pen\u00ednsula, e estableceron al\u00ed o reino de Balhae no ano 698.\nA\u00ednda que politicamente estaban separados, os tres reinos de Goguryeo, Baekje e Silla estaban relacionados \u00e9tnica e ling\u00fcisticamente. Cada un deles desenvolveu unha sofisticada estrutura pol\u00edtica e adoptou a \u00e9tica confuciana e a fe budista.\nSilla Unificada (668-935) e Balhae.\nDurante dous s\u00e9culos e medio, Silla gozou de paz e estabilidade. Liberado das preocupaci\u00f3ns de loitas internas e de invasi\u00f3ns externas, orixinou o r\u00e1pido florecemento da arte, a relixi\u00f3n, o comercio, a educaci\u00f3n e outras disciplinas. A capital de Silla, na actualidade Gyeongju, ti\u00f1a unha poboaci\u00f3n de m\u00e1is dun mill\u00f3n e se gababa dos seus magn\u00edficos palacios reais e templos budistas.\nO budismo floreceu baixo a protecci\u00f3n da nobreza e a corte, e exerceu unha grande influencia nos asuntos do Estado, na arte e a moral. Alg\u00fans dos monumentos hist\u00f3ricos m\u00e1is importantes de Corea atrib\u00faense ao xenio creativo e fervor relixioso dos artistas daquela \u00e9poca. Entre eles podemos citar o templo de Bulguksa e a gruta de Seokguram, ambos nas proximidades de Gyeongju.\nSilla alcanzou o apoxeo da s\u00faa prosperidade e poder\u00edo a mediados do s\u00e9culo \u00a5\u2022, despois entrou en lenta decadencia. Intensific\u00e1ronse os conflitos entre os nobres; os l\u00edderes rebeldes reclamaban o dereito \u00e1 sucesi\u00f3n dos reinos derrocados, Goguryeo e Baekje. No ano 935 o rei deixou as rendas do Estado en mans de Wang Geon (rei Taejo, o seu nome posterior), fundador da dinast\u00eda Goryeo.\nLogo da ca\u00edda de Goguryeo, Dae Jayeong, un ex xeneral de Goguryeo, formou un ex\u00e9rcito con xente de Goguryeo e de Malgal (unha tribo de Tungus), e emigrou ao territorio controlado pola China. Finalmente establec\u00e9ronse preto de Jilin en Manchuria, al\u00ed Dae Joyeong fundou un estado que ao principio chamouse Chin, pero en 713 foi redenominado como Balhae (Bolhai, en chin\u00e9s). Balhae pronto recuperou o territorio antigo de Goguryeo. A maior\u00eda da clase gobernante de Balhae era xente de Goguryeo. Balhae declarouse como sucesor de Goguryeo, e \u00e1s veces era chamado por Goryeoguk (Estado de Goryeo).\nO sistema pol\u00edtico de Balhae era semellante ao de Tang, e a s\u00faa capital Sanggyeong ti\u00f1a por modelo a capital de Tang, Chan-an. A s\u00faa cultura distintiva ti\u00f1a influencia de Tang e Goguryeo. Cando Balhae foi invadido por Khitan nos primeiros anos do s\u00e9culo \u00a5\u00b9, a s\u00faa clase dominante refuxiouse no novo estado de Goryeo."}
{"id": "12655", "revid": "1131", "url": "https://gl.wikipedia.org/wiki?curid=12655", "title": "Mar do Xap\u00f3n", "text": " \nO mar do Xap\u00f3n, \u00e9 un pequeno mar situado no oeste do oc\u00e9ano Pac\u00edfico, entre as illas xaponesas de Hokkaido, Honshu e Ky\u016bsh\u016b, a illa de Sakhalin ao leste e a pen\u00ednsula de Corea e Rusia ao oeste. Cobre 978.000 de km\u00b2 de superficie. A profundidade m\u00e1xima \u00e9 de 3.742 metros, a\u00ednda que a profundidade media situase en 1.752 metros. O mar con\u00e9ctase con outros mares por seis estreitos:"}
{"id": "12657", "revid": "23204", "url": "https://gl.wikipedia.org/wiki?curid=12657", "title": "Hokkaido", "text": "Hokkaido (\u5317\u6d77\u9053, \u307b\u3063\u304b\u3044\u3069\u3046 Hokkaid\u014d \"Circu\u00edto do Mar do Norte\", ainu: Mosir), co\u00f1ecida como Ezo ou Ezo-chi ata a \u00e9poca Meiji, \u00e9 a segunda illa m\u00e1is grande do Xap\u00f3n que forma unha prefectura. O estreito de Tsugaru sep\u00e1raa da illa de Honshu. A cidade m\u00e1is grande da illa \u00e9 a capital, Sapporo. Nos seus 83.452'47\u00a0km\u00b2 viven 5\u00a0602\u00a0437 habitantes distribu\u00eddos en 66 distritos e 212 concellos. O Monte Taisetsu-Zan \u00e9 o punto m\u00e1is elevado da illa (2.290 m)\nHokkaid\u014d \u00e9 o territorio tradicional dos ainus, a\u00ednda que moitos lugares levan a\u00ednda nomes ainus, a poboaci\u00f3n aborixe \u00e9 unha pequena minor\u00eda.\nSubprefecturas.\nHokkaid\u014d \u00e9 unha prefectura do Xap\u00f3n que est\u00e1n divididas \u00e1 s\u00faa vez en subprefecturas. Mais as oficinas de subprefectura de Hokkaido cargan con moitas m\u00e1is tarefas que no resto do Xap\u00f3n.\nSubprefectura de Hidaka.\nCidades.\nNon hai cidade na subprefectura."}
{"id": "12658", "revid": "23204", "url": "https://gl.wikipedia.org/wiki?curid=12658", "title": "Estreito de Tsugaru", "text": "O estreito de Tsugaru (\u6d25\u8efd\u6d77\u5ce1 Tsugaru Kaiky\u014d) \u00e9 un paso de auga que separa as illas de Honshu e Hokkaido no norte do Xap\u00f3n e que conecta o Mar do Xap\u00f3n co Oc\u00e9ano Pac\u00edfico."}
{"id": "12659", "revid": "89787", "url": "https://gl.wikipedia.org/wiki?curid=12659", "title": "Honshu", "text": "Honsh\u016b (\u672c\u5dde, \u307b\u3093\u3057\u3085\u3046) \u00e9 a illa principal do arquip\u00e9lago xapon\u00e9s, noutro tempo chamada Hondo. Limita ao norte coa illa de Hokkaido polo estreito de Tsugaru, ao sur con Shikoku polo mar Interior e ao suroeste con Ky\u016bsh\u016b polo Estreito de Kanmon.\nA poboaci\u00f3n de Honsh\u016b \u00e9 de 98\u00a0352\u00a0000 habitantes (1990) (89\u00a0101\u00a0702 en 1975), e est\u00e1 concentrada nas chairas existentes, especialmente na chaira de Kanto, onde reside o 25% da poboaci\u00f3n en e ao redor de Toquio e Yokohama. Outras cidades importantes son Nagoia, Osaca, Kobe, Quioto, Hiroxima e Sendai. A illa div\u00eddese en cinco rexi\u00f3ns e 34 prefecturas, entre elas o Toquio metropolitano.\nXeograf\u00eda.\nA illa ten aproximadamente 1.300 km de longo e var\u00eda dos 50 aos 230\u00a0km de largo, e a s\u00faa superficie total \u00e9 de 227.942,85 km\u00b2, ao redor do 60% da superficie total do Xap\u00f3n, o que a fai un pouco m\u00e1is grande que Gran Breta\u00f1a. A s\u00faa superficie terrestre estivo aumentando co levantamento costeiro no norte, pero o aumento global do nivel do mar diminu\u00edu estes efectos. Honshu ten un per\u00edmetro de 5.450\u00a0km de costa.\n\u00c9 unha illa monta\u00f1osa e volc\u00e1nica, e nela prod\u00facense numerosos terremotos, como o gran terremoto de Kant\u014d de setembro de 1923 que danou gravemente Toquio, e o terremoto e tsunami de Sendai de 2011 que moveu a parte nordeste da illa ata 5,3 metros mentres causaba tsunamis devastadores. O pico m\u00e1is alto \u00e9 o volc\u00e1n activo Monte Fuji, con 3776 m. que converte a Honshu na 7\u00aa illa m\u00e1is alta do mundo. Hai moitos r\u00edos, inclu\u00edndo o Shinano, o m\u00e1is longo do Xap\u00f3n e o r\u00edo Tone, coa conca m\u00e1is grande. Os Alpes xaponeses percorren a lonxitude de Honshu, dividindo a costa do noroeste (mar do Xap\u00f3n) da costa do sueste (Pac\u00edfico ou mar interior); O clima \u00e9 moi variable xeralmente subtropical h\u00famido nas partes meridionais e costeiras da illa e continental h\u00famido nas zonas norte\u00f1as e interiores.\nRexi\u00f3ns administrativas e prefecturas.\nA illa est\u00e1 dividida en cinco rexi\u00f3ns nominais e 34 prefecturas, inclu\u00edndo Toquio metropolitano. Administrativamente, algunhas illas m\u00e1is pequenas incl\u00faense dentro destas prefecturas, inclu\u00edndo as Illas de Ogasawara, Illa de Sado, Izu Shima e Illa de Awaji.\nAs rexi\u00f3ns e prefecturas son:\nHonsh\u016b est\u00e1 unida \u00e1s demais illas do Xap\u00f3n por t\u00faneis ou pontes"}
{"id": "12660", "revid": "23204", "url": "https://gl.wikipedia.org/wiki?curid=12660", "title": "Shikoku", "text": "Shikoku (\u56db\u56fd, \u3057\u3053\u304f, \"catro provincias\") \u00e9 a m\u00e1is pequena e menos poboada das catro illas principais (hondo) do Xap\u00f3n. Ehime, Kagawa, Kochi e Tokushima son as catro prefecturas nas que se dividen os 18.298\u00a0km\u00b2 da illa e na que viven 4.154.039 habitantes. Matsuyama \u00e9 a cidade con maior poboaci\u00f3n e o Monte Ishizuchi, con 1982 metros, \u00e9 o punto m\u00e1is elevado da illa.\nO nome xapon\u00e9s fai referencia \u00e1s antigas catro provincias de Shikoku (Awa, Iyo, Sanuki e Tosa)."}
{"id": "12661", "revid": "5312", "url": "https://gl.wikipedia.org/wiki?curid=12661", "title": "Provincia de Awa, Tokushima", "text": "Awa (\u963f\u6ce2\u56fd, \u3042\u308f\u306e\u304f\u306b) foi unha antiga provincia do Xap\u00f3n, nunha zona que hoxe forma parte da prefectura de Tokushima, na illa de Shikoku. Awa limitaba coas provincias de Tosa, Sanuki e Iyo."}
{"id": "12664", "revid": "181", "url": "https://gl.wikipedia.org/wiki?curid=12664", "title": "Extremo oriente", "text": ""}
{"id": "12665", "revid": "23204", "url": "https://gl.wikipedia.org/wiki?curid=12665", "title": "Prefectura de Tokushima", "text": "A Prefectura de Tokushima (\u5fb3\u5cf6\u770c, \u3068\u304f\u3057\u307e\u3051\u3093, \"Tokushima-ken\") \u00e9 unha prefectura do Xap\u00f3n e local\u00edzase na illa de Shikoku no Xap\u00f3n. A s\u00faa capital \u00e9 a cidade de Tokushima e outras cidades importanes son Anan, Komatsushima e Naruto. Cobre 4.146,55\u00a0km\u00b2 no que viven 792.306 persoas (2009) divididos en 8 distritos e 24 concellos.\nXeograf\u00eda.\nNa prefectura hai 24 concellos."}
{"id": "12666", "revid": "85894", "url": "https://gl.wikipedia.org/wiki?curid=12666", "title": "Tokushima", "text": "Tokushima (\u5fb3\u5cf6\u5e02, \u3068\u304f\u3057\u307e\u3057, \"Tokushima-shi\") \u00e9 un concello e cidade do Xap\u00f3n, capital da prefectura de Tokushima, na illa de Shikoku. Situada no noroeste da prefectura na foz do r\u00edo Yoshino, cobre unha \u00e1rea de 191'23\u00a0km\u00b2 e ten unha poboaci\u00f3n de 267.343 habitantes. \nHistoria.\nO 1 de outubro de 1889 d\u00e9uselle a Tokushima o t\u00edtulo de cidade."}
{"id": "12668", "revid": "1987", "url": "https://gl.wikipedia.org/wiki?curid=12668", "title": "R\u00edo Yoshino", "text": "O Yoshino (\u5409\u91ce\u5ddd, \u3088\u3057\u306e\u304c\u308f Yoshinogawa) \u00e9 un r\u00edo da illa de Shikoku, no Xap\u00f3n. Ten 194\u00a0km de longo e cobre unha bac\u00eda de 3.750\u00a0km\u00b2, \u00e9 o segundo r\u00edo m\u00e1is longo de Shikoku, logo do Shimanto, e \u00e9 o \u00fanico r\u00edo que percorre as catro prefecturas da illa."}
{"id": "12669", "revid": "98629", "url": "https://gl.wikipedia.org/wiki?curid=12669", "title": "R\u00edo Shimanto", "text": "O Shimanto () \u00e9 o r\u00edo no oeste da prefectura de Kochi, no Xap\u00f3n. Ten 196\u00a0km de longo e a s\u00faa bac\u00eda cobre 2270\u00a0km\u00b2"}
{"id": "12670", "revid": "1131", "url": "https://gl.wikipedia.org/wiki?curid=12670", "title": "Teide", "text": "O Teide \u00e9 un volc\u00e1n situado na illa de Tenerife (Illas Canarias). Cunha altura de 3.718 m sobre o nivel do mar e uns 7.000 m sobre o fondo oce\u00e1nico, \u00e9 o cume m\u00e1is alto de Espa\u00f1a, as\u00ed como de calquera das illas atl\u00e1nticas, sendo o terceiro volc\u00e1n da Terra en altura, medindo dende a s\u00faa base, despois do Mauna Loa e o Mauna Kea, ambos na illa de Hawai. O Teide \u00e9 un \"estrato-volc\u00e1n\" do tipo \"estromboliano\".\nPara os guanches este volc\u00e1n recib\u00eda o nome de Echeyde (que tras unha castelanizaci\u00f3n do nome derivou no nome actual), que significaba \"inferno\". Segundo as s\u00faas crenzas, nel viv\u00eda Guayota,o demo do mal.\nEn 1954 o Teide e todo o circo do seu arredor foi englobado no Parque Nacional das Ca\u00f1adas del Teide. Actualmente util\u00edzase o nome de Parque Nacional do Teide e, como celebraci\u00f3n do 50 aniversario da s\u00faa transformaci\u00f3n en Parque Nacional, estanse recollendo sinaturas para que a Unesco o declare Patrimonio da Humanidade. En 2007 foi nomeado Patrimonio da Humanidade.\nNo mesmo Teide est\u00e1 situado o Refuxio de Monta\u00f1a de Altavista e un telef\u00e9rico que ascende desde a s\u00faa aba a uns 2.350 m at\u00e9 A Rambleta, a uns 3.555 m, en moi poucos minutos. O ascenso at\u00e9 o cume est\u00e1 prohibido, mais p\u00f3dese obter un permiso especial nas oficinas do Parque Nacional en Santa Cruz de Tenerife.\nOs romanos denominaban a illa co nome de Nivaria, pola neve do volc\u00e1n. O nome actual da illa tam\u00e9n garda relaci\u00f3n co volc\u00e1n, xa que llo puxeron os benehaoritas (os guanches da Palma). O nome formouse a partir de \"Tene-\" (monta\u00f1a) e \"-ife\" (branca), engad\u00edndose un -r para unir ambas as palabras, quedando Tenerife.\nNo caderno de bit\u00e1cora de Cristovo Col\u00f3n aparece unha referencia ao Teide en erupci\u00f3n. En 2004, unha serie de pequenos tremores no norte da illa provocou un grande interese de xe\u00f3logos e vulcan\u00f3logos.\nLocalizaci\u00f3n.\nEst\u00e1 situado dentro do Parque Nacional do Teide no centro xeogr\u00e1fico da illa de Tenerife e conforma un elemento moi emblem\u00e1tico, destacando as s\u00faas caracter\u00edsticas xeomorfol\u00f3gicas espec\u00edficas que definen a s\u00faa paisaxe conv\u00e9rteno no s\u00edmbolo natural m\u00e1is emblem\u00e1tico da illa de Tenerife e do arquip\u00e9lago canario.\nCunha de extensi\u00f3n 3.606,7 hect\u00e1reas \u00e1chase dentro dos l\u00edmites municipais de La Orotava, Santiago del Teide, Gu\u00eda de Isora, Vilaflor de Chasna, Fasnia e Icod de los Vinos."}
{"id": "12672", "revid": "22570", "url": "https://gl.wikipedia.org/wiki?curid=12672", "title": "Final Fantasy VII", "text": "Final Fantasy VII (abreviado FF7 ou FFVII) \u00e9 un dos m\u00e1is importantes videoxogos de rol cl\u00e1sicos aparecidos para consola. Desenvolvido polo equipo de Hironobu Sakaguchi de Squaresoft (agora a Square Enix) maioritariamente entre 1996 e 1997, e publicado en 1997.\nPese a que os europeos xa tiveran acceso aos videoxogos de rol xaponeses cos aparecidos en 16-bit, Final Fantasy VII foi o que deu a co\u00f1ecer o x\u00e9nero a un p\u00fablico m\u00e1is amplo neste continente. Pola contra, no Xap\u00f3n e os Estados Unidos foi unha adici\u00f3n m\u00e1is aos \u00e9xitos de vendas que xa ti\u00f1a esta saga.\nA consola elixida para o seu lanzamento foi a PlayStation de SONY, logo de que Squaresoft rompera a s\u00faa exclusividade con Nintendo e cancelara o proxecto para Nintendo 64 e logo tam\u00e9n de desenvolver probas marradas coa consola Sega Saturn. A posteriori apareceu tam\u00e9n unha adaptaci\u00f3n do xogo en formato PC para Windows 95. Circulan algunhas imaxes da versi\u00f3n cancelada para Nintendo 64 que mostran un estado moi primitivo de programaci\u00f3n debido \u00e1 pronta ruptura con Nintendo.\nHistoria.\nO xogo narra a historia de Cloud Strife, un mercenario que vive angustiado por un tormentoso pasado que non \u00e9 quen de lembrar completamente e que decide unirse a un grupo de rebeldes que loitan contra a poderosa empresa Shin-Ra Corp. Axi\u00f1a se ver\u00e1n arrastrados por unha complexa trama que os levar\u00e1 a loitar a morte contra Sephirot, un estra\u00f1o experimento xen\u00e9tico que logrou po\u00f1er en perigo a vida do planeta.\nCaracter\u00edsticas.\nO argumento desta entrega contrasta coas anteriores ao desenvolverse nun contexto m\u00e1is futurista e apoiarse m\u00e1is no simbolismo e na psicolox\u00eda dos personaxes para desenvolver a trama.\nAs principais diferenzas coas anteriores entregas baseanse na mellora tecnol\u00f3xica. Os personaxes est\u00e1n modelados en tres dimensi\u00f3ns, os fondos dos escenarios est\u00e1n xerados mediante computador (en vez de estar elaborados a man) e numerosas secuencias de v\u00eddeo acompa\u00f1an o desenvolvemento da historia. Por esta \u00faltima raz\u00f3n principalmente, o xogo ocupaba tres CD-ROM, cantidade at\u00e9 ent\u00f3n reservada a pel\u00edculas interactivas.\nA banda sonora, composta por Nobuo Uematsu, sa\u00edu \u00e1 venda en catro CDs. Tam\u00e9n sa\u00edu \u00e1 venda o disco \"Reunion Tracks\", que inclu\u00eda as canci\u00f3ns m\u00e1is populares da banda sonora, algunhas delas interpretadas por unha orquestra.\nO sistema de combates \u00e9 de corte bastante cl\u00e1sico e r\u00e9xese por un sistema de quendas controladas por un tempo de combate activo, o que fai que o combate sexa m\u00e1is din\u00e1mico que nas anteriores entregas. As habilidades dos personaxes poden ir evolucionando grazas \u00e1 combinaci\u00f3n de elementos m\u00e1xicos chamados Materia ou da compra de novas armas.\nFinal Fantasy VII demostrou que se pod\u00eda dotar un videoxogo cun alt\u00edsimo orzamento e, malia todo, obter beneficios. O xogo ga\u00f1ou numerosos premios en feiras especializadas do sector (como o ECTS ou o TGS) e na actualidade Square Enix decidiuse a publicar novas precuelas (FF Before Crisis), secuelas (FFVII Advent Children) e \"spins off\" (Dirge of Cerberus), que son parte do proxecto Compilation of Final Fantasy VII."}
{"id": "12673", "revid": "23204", "url": "https://gl.wikipedia.org/wiki?curid=12673", "title": "Prefectura de K\u014dchi", "text": "A prefectura de K\u014dchi (\u9ad8\u77e5\u770c, \u3053\u3046\u3061\u3051\u3093, \"Kouchi-ken\") \u00e9 unha prefectura do Xap\u00f3n, que se localiza na costa sur da illa de Shikoku. A capital \u00e9 a cidade de Kouchi-shi.\nA prefectura cobre 7.105,13\u00a0km\u00b2 de superficie e hab\u00edtana 780.725 persoas. Div\u00eddese en 6 distritos e 34 concellos. Antes da Revoluci\u00f3n Meiji co\u00f1ec\u00edase como provincia de Tosa (\u571f\u4f50\u56fd).\nXeograf\u00eda.\nA prefectura est\u00e1 dividida administrativamente en 34 concellos."}
{"id": "12674", "revid": "85894", "url": "https://gl.wikipedia.org/wiki?curid=12674", "title": "Kochi", "text": "K\u014dchi (\u9ad8\u77e5\u5e02, \u3053\u3046\u3061\u3057, K\u014dchi-shi) \u00e9 a capital da prefectura de K\u014dchi, en Shikoku, no Xap\u00f3n. Cobre unha superficie de 309,22\u00a0km\u00b2 e ten 341.455 habitantes. O asentamento data de 1603."}
{"id": "12676", "revid": "98629", "url": "https://gl.wikipedia.org/wiki?curid=12676", "title": "Zen", "text": "O zen (en , pinyin: Ch\u00e1n, en chin\u00e9s medio: \"d\u0291jen\") \u00e9 unha escola do budismo mah\u0101y\u0101na que xurdiu na China durante a dinast\u00eda Tang como Ch\u00e1n. Foi fortemente influenciado polo tao\u00edsmo, e desenvolveuse como un estilo chin\u00e9s do budismo. Dende China, o Ch\u00e1n espallouse polo sur cara a Vietnam, \u00f3 nordeste a Corea e \u00f3 leste \u00f3 Xap\u00f3n, onde pasou a co\u00f1ecerse como zen xapon\u00e9s.\nO zen c\u00e9ntrase na pr\u00e1ctica rigorosa da meditaci\u00f3n, o co\u00f1ecemento da natureza de Buda, e a expresi\u00f3n deste co\u00f1ecemento na vida diaria, especialmente para o beneficio doutros. Por iso, pon menos \u00e9nfase no co\u00f1ecemento de sutras e a doutrina, favorecendo o entendemento a trav\u00e9s de zazen e a interacci\u00f3n cun mestre consumado.\nO ensino do zen incl\u00fae varias fontes de pensamento Mah\u0101y\u0101na, especialmente Yog\u0101c\u0101ra, os Sutras Tath\u0101gatagarbha e a Huayan. A literatura Praj\u00f1\u0101p\u0101ramit\u0101 e, en menor grao, Madhyamaka, tam\u00e9n tiveron influencia na conformaci\u00f3n da \"lingua parad\u00f3xica\" da tradici\u00f3n zen.\nOrixe do budismo zen.\nO budismo mahayana orixinario da India chegou \u00e1 China durante o s\u00e9culo I. Ao principio, foi unha transposici\u00f3n do budismo hind\u00fa, de forma que as principais pr\u00e1cticas consist\u00edan na traduci\u00f3n e o estudo de textos. Progresivamente, empeza un proceso de significaci\u00f3n do budismo no cal xurdiron varias escolas, e a escola \"ch\u00e1n\" foi unha destas.\nO desenvolvemento do zen parte, pois, dunha noci\u00f3n doutrinal nos \"sutras\" budistas do mahayana, en que se afirma a preeminencia do cultivo de \"dhyana\" como a v\u00eda preferente para conseguir o nirvana. No budismo primixenio, observ\u00e1base unha progresi\u00f3n en diferentes estados da meditaci\u00f3n ou \"jhanas\" que suceden nun cultivo gradual do practicante. Neste contexto, o zen afirmar\u00e1 a existencia dun acceso directo e espont\u00e1neo ao \u00faltimo e superior de todos estes -aquel que precede inmediatamente a experiencia do nirvana- sen necesidade de experimentar os anteriores, mediante v\u00edas de acceso espont\u00e1neas e que son alleas \u00e1 intelectualizaci\u00f3n ou unha noci\u00f3n de crecemento gradual no perfeccionamento espiritual. O zen \u00e9, por antonomasia, a tradici\u00f3n budista da intuici\u00f3n e a espontaneidade.\nCaracter\u00edsticas.\nO Zen enfatiza o papel da meditaci\u00f3n (zazen) na procura da iluminaci\u00f3n. Ademais disto, o zen tense chamado \"un xeito de vida, traballo e arte\". A s\u00faa pr\u00e1ctica b\u00e1sica \u00e9 a meditaci\u00f3n. As\u00ed o Zen non \u00e9 un concepto, sen\u00f3n unha experiencia persoal. Dada a influencia do Tao\u00edsmo, o zen non fai fincap\u00e9 no academicismo ou en cousas similares, e en vez diso conc\u00e9ntrase na meditaci\u00f3n, o co\u00f1ecemento non-racional do mundo e a maneira en que a mente reacciona a aquilo.\nO Zen sost\u00e9n que a meditaci\u00f3n zazen \u00e9 a mellor forma de pr\u00e1ctica espiritual. Unha traduci\u00f3n aproximada de \"zazen\" \u00e9 \"meditaci\u00f3n sentada\". No \"zazen\" os practicantes toman a postura do loto, medio loto, birmana ou seiza. Os practicantes da escola Rinzai sentan mirando o centro do cuarto, mentres a pr\u00e1ctica da escola S\u00f4t\u00f4 \u00e9 sentar mirando un muro. B\u00fascase ter conciencia completa da postura asumida e \u00e1s veces na respiraci\u00f3n. Desta maneira, os practicantes buscan superar o pensar e tam\u00e9n ser conscientes do universo.\nEscolas zen.\nEscolas de orixe posterior, en especial a escola Rinzai, desenvolveron os famosos koans, \"adivi\u00f1as\" ou \"crebacabezas\" paradoxais creadas para sacar a mente do seu pequeno terreo de racionalidade e levala a unha conciencia sen prexu\u00edzos. As escolas xaponesas da tradici\u00f3n zen son o S\u00f4t\u00f4 zen, o Rinzai zen e o Obaku zen. Orixinalmente formulado polo mestre Chin\u00e9s Linji (Rinzai en Xapon\u00e9s), a escola Rinzai foi introducida no Xap\u00f3n no 1191 por Eisai. Dogen, quen estudara en Eisai, levou o Caodong, ou escola \"zen Soto\" ao Xap\u00f3n desde China. Obaku foi introducido no s\u00e9culo XVII por Ingen, un monxe chin\u00e9s.\nZen e budismo.\nO Zen \u00e9 considerado por alg\u00fans como non necesariamente unha relixi\u00f3n Budista, de feito alg\u00fans cristi\u00e1ns te\u00f1en sido reco\u00f1ecidos formalmente como mestre Zen. O Zen a mi\u00fado descr\u00e9bese como \u201cun xeito de vida\u201d, sen depender dunha cultura en concreto.\nAo mesmo tempo, as instituci\u00f3ns que apoian a pr\u00e1ctica zen reco\u00f1\u00e9cense como budistas e como seguidores dos ensinos de Gautama Buddha. Por iso, na pr\u00e1ctica, o zen \u00e9 unha clase de budismo.\nO Zen non \u00e9 unha filosof\u00eda intelectual ou unha procura solitaria: o zen enfatiza na pr\u00e1ctica meticulosa, inclu\u00edndo retiros peri\u00f3dicos para meditaci\u00f3n. A pr\u00e1ctica colectiva \u00e9 valorada como un xeito de escapar das trampas do \u201cego\u201d.\nZazen.\nO zazen \u00e9 a pr\u00e1ctica por excelencia da meditaci\u00f3n budista desenvolvida pola escola \"soto\" xaponesa. Esta t\u00e9cnica de meditaci\u00f3n \u00e9, sen d\u00fabida, a pr\u00e1ctica do budismo zen m\u00e1is estendida e co\u00f1ecida hoxe. \u00c9 a cl\u00e1sica postura de Buda sentado en meditaci\u00f3n. A mi\u00fado, vese esta posici\u00f3n en estatuas de Buda a trav\u00e9s de todo Oriente: un home tranquilo cos ollos medio pechados, as costas dereitas, as pernas cruzadas en posici\u00f3n de \"lotus\". No zazen, isto ad\u00f3itase facer sobre unha pequena almofada redonda chamada \"zafu\" en xapon\u00e9s, que axuda a bascular a columna.\nHai diferentes aproximaci\u00f3ns ao zazen. Algunhas postulan o fluxo natural da respiraci\u00f3n e unha posici\u00f3n c\u00f3moda, mentres que outras m\u00e1is novas te\u00f1en especial interese en asegurar fisicamente unha actitude correcta. As primeiras son, sen d\u00fabida, as m\u00e1is tradicionais e que m\u00e1is aparecen nos textos hist\u00f3ricos. Entre aquelas que salientan o compo\u00f1ente f\u00edsico, atopamos a recente do monxe xapon\u00e9s Taisen Deshimaru, que a partir de 1970 estender\u00e1 unha rede de centros en toda Europa e que a\u00ednda hoxe \u00e9 a forma maioritaria de co\u00f1ecer o zen en Europa. A regulaci\u00f3n da respiraci\u00f3n e a posici\u00f3n da columna vertebral, pernas e mans son esenciais. Nos Estados Unidos, en troques, mediante o contacto desenvolto a partir da segunda guerra mundial, atopamos unha variedade bastante m\u00e1is ampla.\nA\u00ednda as\u00ed, a\u00ednda que no tema f\u00edsico haxa diferentes enfoques, na aproximaci\u00f3n doutrinal no zazen as diferenzas case non existen. Requ\u00edrese unha atenci\u00f3n constante pero tranquila por parte do practicante. O pensamento lib\u00e9rase; nin pensa nin deixa de pensar. D\u00e9ixase pasar. Non colle nin rexeita, coma se os refachos mentais fosen nubes que atravesan o ceo sen deixar rastro. Esta contemplaci\u00f3n tranquila e atenta levar\u00e1 o seguidor a descubrir a s\u00faa natureza b\u00fadica: \"se deixamos de remover a auga dun estanque, poderemos ao fin ver claramente o fondo\".\nEn xapon\u00e9s, a esta acci\u00f3n de sentar ch\u00e1mase \"shikantaza\", que xunto ao \"mushotoku\" ou ausencia de intenci\u00f3n, conf\u00f3rmase as\u00ed nunha disposici\u00f3n na pr\u00e1ctica budista, en que est\u00e1 presente a existencia da \"iluminaci\u00f3n\". \u00c9 un ensino en que o simple feito de sentar \u00e9 xa un acto de harmon\u00eda chea, de converterse en Buda. Polo tanto, pr\u00e1ctica e aprendizaxe van xuntas. Tam\u00e9n se fala da pr\u00e1ctica da non-pr\u00e1ctica. O principal expo\u00f1ente deste ensino \u00e9, sen d\u00fabida, o monxe Dogen, a obra principal do cal, \"Shobogenzo\", v\u00e9n ser a gu\u00eda fundamental de pr\u00e1ctica e ensino da escola Soto.\nNo budismo zen xapon\u00e9s, a outra escola principal chamada \"Rinzai\" est\u00e1 especializada nos chamados \"koan\". Os \"koan\" son unha derivaci\u00f3n dos \"g\u014dng\u0101n\" chineses, que literalmente quere dicir 'caso p\u00fablico'. En orixe, fac\u00edan referencia a di\u00e1logos e acontecementos entre mestre e disc\u00edpulo que eran rexistrados de maneira escrita. Xa no Xap\u00f3n, a escola Rinzai recolleraos e ampliaraos, e usaraos como t\u00e9cnica de meditaci\u00f3n indo m\u00e1is al\u00f3 da simple reflexi\u00f3n.\nUn koan pode ser unha pregunta sen aparente sentido. Unha cuesti\u00f3n das m\u00e1is co\u00f1ecidas \u00e9: \"Cal \u00e9 o son ao facer as palmas cunha soa man?\". Outra \u00e9: \"Cal era a t\u00faa cara orixinal antes do nacemento?\". O practicante investigar\u00e1 este tipo de pregunta cunha concentraci\u00f3n total ata que o seu razoamento conceptual quede erradicado, e as\u00ed poida xurdir \"prajna\", a sabedor\u00eda intuitiva. Isto ocasionar\u00e1 un espertar (\"satori\", \"kensho\") \u00e1 s\u00faa natureza b\u00fadica.\nInterpretaci\u00f3n do Zen.\nO \"zen\" non \u00e9 unha relixi\u00f3n sen\u00f3n unha orixe indefin\u00edbel, emprazado al\u00e9n das palabras e ideas, e cuxo entendemento s\u00f3 se logra a trav\u00e9s da experiencia individual. Todas as relixi\u00f3ns te\u00f1en unha orixe m\u00e1is concreta e por isto o \"zen\" non ten v\u00ednculos con ningunha relixi\u00f3n, nin sequera co budismo. Ent\u00f3n, o \"zen\" \u00e9 a perfecci\u00f3n fundamental de todo o que existe e co\u00f1ec\u00e9rono todos os santos e sabios en todas as \u00e9pocas. As\u00ed \u00e9 como o \"zazen\", m\u00e1is que un m\u00e9todo para lle axudar \u00e1 xente a se liberar, \u00e9 a maneira en que se expresa a perfecci\u00f3n e entendemento da perfecci\u00f3n presente en cada individuo.\nBodhidharma.\nDe acordo cos relatos tradicionais, o zen chegou \u00e1 China por un monxe hind\u00fa ao redor do s\u00e9culo VI, denominado \"Bodhidharma\" (\"Daruma\" en xapon\u00e9s). Era o 28\u00ba sucesor nunha li\u00f1a de transmisi\u00f3n de ensino que a tradici\u00f3n remonta at\u00e9 Kasyapa, disc\u00edpulo de Buda.\nComo queda recollido no \"Rexistro \"Jingde\" de transmisi\u00f3n da luz\", embarcouse ao redor do ano 520 aC nunha viaxe que o levou at\u00e9 o Reino de Liang, territorio do sur da China. Al\u00e1, Bodhidharma tivo unha famosa conversaci\u00f3n co emperador Wu, e declarou que as boas acci\u00f3ns feitas con intenci\u00f3ns ego\u00edstas eran in\u00fatiles, sen xenes de m\u00e9rito, e non serv\u00edan para conseguir a iluminaci\u00f3n.\nPosteriormente, dirixiuse a un mosteiro preto de Lu\u00f2y\u00e1ng, ao leste da China e, segundo a lenda, estivo a meditar ante a parede dun cantil antes de aceptar ning\u00fan disc\u00edpulo. Finalmente, morreu no templo Shaolin da monta\u00f1a S\u014dng (\u5d69\u5c71\u5c11\u6797\u5bfa), no condado Dengfeng, provincia de Henan. A monta\u00f1a S\u014dng \u00e9 o cume m\u00e1is alto das Cinco Monta\u00f1as Sacras, situadas na provincia de Honan.\nComo heroe cultural lendario, a Bodhidharma tam\u00e9n se o vincula co templo Shaolin e a consecuente difusi\u00f3n das artes marciais de Asia oriental, especialmente na tradici\u00f3n oral de escolas de kung fu e taijiquan, as\u00ed como nos populares traballos de ficci\u00f3n do x\u00e9nero wuxia. Con todo, hoxe s\u00e1bese con certeza que as artes marciais non estiveron presentes no budismo chin\u00e9s nin no templo shaolin at\u00e9 bastantes s\u00e9culos despois. Do mesmo xeito, tam\u00e9n hoxe s\u00e1bese que Bodhidharma non estivo literalmente \"ante un muro\", sen\u00f3n que falaba dun muro como un estado da mente. Os modernos descubrimentos e traduci\u00f3ns contin\u00faan dando hoxe m\u00e1is luz sobre as orixes desta tradici\u00f3n budista, sen d\u00fabida unha das m\u00e1is practicadas no mundo.\nBodhidharma \u00e9, xa que logo, o 28\u00ba patriarca da li\u00f1axe do budismo zen, ao cal seguir\u00e1n 6 patriarcas m\u00e1is, o \u00faltimo dos cales ser\u00e1 Hu\u00ecn\u00e9ng. Con Hu\u00ecn\u00e9ng, ac\u00e1base a li\u00f1a do patriarcado zen, pero non a li\u00f1a sucesoria do zen. Desde Hu\u00ecn\u00e9ng, est\u00e9ndese unha completa xenealox\u00eda que liga mestres, ensinos e mosteiros at\u00e9 chegar aos tempos actuais. Aos mosteiros chineses ou xaponeses, estas complicadas \u00e1rbores xeneal\u00f3xicas adoitan ser a\u00ednda unha cousa com\u00fan.\nExpansi\u00f3n do zen.\nTradicionalmente, o zen procede do Budismo indio, onde era co\u00f1ecido como \"dhy\u0101na\" (\u0927\u094d\u092f\u093e\u0928), termo s\u00e1nscrito para meditaci\u00f3n. Posteriormente, monxes xaponeses que estudaban na China aprenderon o zen e lev\u00e1rono ao Xap\u00f3n, onde xurdiron distintas escolas de pensamento. Este nome foi transliterado en chin\u00e9s como \"Chan|Ch\u00e1n\" (\u79aa / simplificado no Xap\u00f3n a \u7985); \"Ch\u00e1n\" pasou ao coreano como \"Seon\", ao vietnamita como \"Thi\u1ec1n\" e ao xapon\u00e9s como \"zen.\"\nDe acordo \u00e1 tradici\u00f3n, o zen foi fundado na China por Bodhidharma (Daruma en xapon\u00e9s), un monxe Budista indio, no templo Shaolin, durante o s\u00e9culo V a.C. \nNa China, o chan foi influenciado polo tao\u00edsmo; da China pasou a Corea e, a trav\u00e9s de monxes coreanos, arredor do s\u00e9culo VII, chegou ao Xap\u00f3n. \u00c9 importante salientar que Chan, Seon e zen continuaron a se desenvolver separadamente nos seus pa\u00edses de orixe, e seguen a manter identidades separadas hoxe en d\u00eda.\nCh\u00e1n: a tradici\u00f3n da China.\nDurante os primeiros tempos do budismo ch\u00e1n exist\u00eda o dao\u00edsmo. E \u00e1 s\u00faa vez, o dao\u00edsmo foi influ\u00eddo pola nova relixi\u00f3n budista. Esta fusi\u00f3n foi posible herdando aspectos principais doutras escolas, como a importante escola Tint\u00e1i do mestre Zh\u00ecy\u00ec. Co mestre Zh\u00ecy\u00ec, atopamos xa unha perspectiva inmediata da liberaci\u00f3n. Os seus tratados sobre \"A gran calma e contemplaci\u00f3n\" influir\u00e1n durante s\u00e9culos o resto de escolas e as s\u00faas ideas ser\u00e1n centrais \u00e1 hora de entender o proceso de significaci\u00f3n do budismo na China que posibilitar\u00e1 o nacemento do ch\u00e1n.\nOutra escola influente na x\u00e9nese do ch\u00e1n foi a Escola hu\u00e1y\u00e1n, hoxe desaparecida, e que foi reco\u00f1ecida polos historiadores como a escola mahyna m\u00e1is sofisticada, cunha complexa visi\u00f3n c\u00f3smica. A s\u00faa concepci\u00f3n da natureza b\u00fadica influ\u00edu de diferentes maneiras noutras escolas. A principal actividade desta escola \u00e9, sen d\u00fabida, o Sutra do Avatamsaka, un enorme e complexo texto sacro definido por Daisetz T. Suzuki como a culminaci\u00f3n literaria do budismo mahyna.\nA Escola da Terra Pura, de feito, a escola chinesa m\u00e1is antiga do mahyna, influir\u00e1 enormemente no zen, a\u00ednda que de maneira algo m\u00e1is tard\u00eda. Co transcurso dos s\u00e9culos, o \"ch\u00e1n\" e a \"Terra Pura\" converteranse nas d\u00faas escolas budistas que se repartir\u00e1n o groso do budismo chin\u00e9s. E mesmo aparecer\u00e1n fusi\u00f3ns, na pr\u00e1ctica, dos dous tipo de budismo.\nA base do budismo presente na formaci\u00f3n do ch\u00e1n frutifica de maneira espectacular durante a dinast\u00eda Tang, denominada a mi\u00fado a \"idade de ouro\" do budismo chin\u00e9s. At\u00e9 ent\u00f3n, podemos falar da existencia de ensinanzas ch\u00e1n pero non propiamente dunha escola ch\u00e1n. Pero, dentro da dinast\u00eda Tang, xa se desenvolven completamente os m\u00e9todos peculiares e especiais do budismo zen. Entre estes m\u00e9todos, inclu\u00edanse di\u00e1logos entre mestre e disc\u00edpulo, a investigaci\u00f3n de preguntas, ou a contemplaci\u00f3n silenciosa. Un ambiente de protecci\u00f3n imperial, especialmente baixo a emperatriz W\u01d4, estar\u00e1 mesturado cunha certa bohemia das clases acomodadas e con altibaixos na estabilidade social. Todo isto xerar\u00e1 un ambiente de gran creatividade no cal o budismo ter\u00e1 un papel fundamental.\nAo final da dinast\u00eda Tang, acontece unha certa decadencia da pr\u00e1ctica, e as\u00ed xa coa dinast\u00eda Song aparece unha reacci\u00f3n contemplativa que aposta case unicamente polo silencio e, en particular, pola \"contemplaci\u00f3n silenciosa\" (en chin\u00e9s, \"mo chao\"). Con esta, o seguidor medita sentado para descubrir a s\u00faa propia natureza. M\u00e1is tarde, no Xap\u00f3n, esta contemplaci\u00f3n silenciosa chinesa ser\u00e1 denominada \"zazen\", que \u00e9 hoxe un dos estereotipos da pr\u00e1ctica zen m\u00e1is co\u00f1ecidos en Occidente.\nNo s\u00e9culo XI, o budismo ch\u00e1n xa estaba completamente asentado na China, onde exist\u00eda unha ampla rede de templos e mosteiros e converteuse, xunto \u00e1 escola da Terra Pura, nunha das principais escolas. No fluxo hist\u00f3rico de intercambios culturais entre a China, o Xap\u00f3n e outros pa\u00edses do redor, f\u00f3ronse creando outras escolas por derivaci\u00f3n das chinesas. A pesar de que en cada pa\u00eds o zen desenvolv\u00eda as s\u00faas peculiaridades, a comunicaci\u00f3n entre as escolas zen nos diferentes pa\u00edses foi frecuente e continuada, baixo o forte v\u00ednculo dunha historia com\u00fan.\nZen: a tradici\u00f3n no Xap\u00f3n.\nNo budismo xapon\u00e9s, historicamente, os monxes viaxaban con frecuencia \u00e1 China para recibir a transmisi\u00f3n de novas ensinanzas de mestres chineses. De volta na s\u00faa terra e con esta herdanza de autoridade, estend\u00edan as prolongaci\u00f3ns das escolas e ensinanzas que co\u00f1eceran no continente. Co tempo, adquir\u00edan a s\u00faa propia personalidade xaponesa. Isto, en realidade, \u00e9 boa parte do patr\u00f3n cultural do Xap\u00f3n, en que a influencia Chinesa \u00e9 un tema central para entender a s\u00faa cultura e relixi\u00f3n. As\u00ed, as d\u00faas escolas principais do budismo ch\u00e1n chin\u00e9s denominadas \"l\u00ednji\" e \"coz\u00f2ng\" ver\u00e1n o seu paralelo xapon\u00e9s nas s\u00faas respectivas d\u00faas escolas principais do budismo zen xapon\u00e9s: Rinzai e S\u014dt\u014d.\nEstas d\u00faas escolas xaponesas acaparar\u00e1n co tempo boa parte dun novo rexurdir do budismo no Xap\u00f3n. Por unha banda, a escola Rinzai seria do agrado das clases feudais. Por outro, a escola soto ver\u00eda como a s\u00faa pr\u00e1ctica ser\u00eda integrada at\u00e9 certo punto dentro da maneira de vida dos samurais. A escola xa por ent\u00f3n preponderante no Xap\u00f3n chamada \"Tendai\" non se opor\u00eda.\nXard\u00edn zen.\nO xard\u00edn zen, en xapon\u00e9s \"karesansui\" \u00e9 un estilo de xard\u00edn xapon\u00e9s seco, que consiste nun campo de area pouco profunda e que cont\u00e9n area, grava, rochas e ocasionalmente herba, bamb\u00fas, bri\u00f3ns e outros elementos naturais, utilizados como forma de meditaci\u00f3n polos monxes zen xaponeses. Son xard\u00edns escena, e polo tanto de dimensi\u00f3ns limitadas (como m\u00e1ximo 10 x 30\u00a0metros). A area rastrillada representa o mar, ao redor das rochas rastr\u00edllase en aneis, coma se estas formasen ondas na auga. O resto do xard\u00edn rastr\u00edllase en paralelo \u00e1 plataforma.\nOs xard\u00edns zen desenv\u00f3lvense principalmente durante o per\u00edodo Muromachi (1336-1573), en que aparecen os dous ideais est\u00e9ticos b\u00e1sicos deste xard\u00edn:\nNo per\u00edodo Azuchi-Momoyama (1574-1599) introd\u00facense algunhas variaci\u00f3ns:\nNo s\u00e9culo XX, arquitectos como Shigemori Mirei contin\u00faan facendo xard\u00edns Karesansui en templos zen:\nO xard\u00edn zen m\u00e1is famoso at\u00f3pase no templo de Ry\u014dan-ji, que est\u00e1 situado ao noroeste de Kyoto. O xard\u00edn de rocha engadiuse ao templo a finais do s\u00e9culo XV, para prover dun lugar aos monxes para a s\u00faa meditaci\u00f3n. Dise que este xard\u00edn ten un efecto tranquilizador.\nInterpretaci\u00f3ns.\nHoubo moitas interpretaci\u00f3ns para explicar a distribuci\u00f3n dun xard\u00edn zen. Algunhas destas interpretaci\u00f3ns son:\nUnha explicaci\u00f3n recente dos investigadores Gert van Tonder da Universidade de Kyoto e Michael J. Lyons do Laboratorio de Intelixencia Rob\u00f3tica e Comunicaci\u00f3ns ATR di que as rochas de Ry\u014dan-ji forman un mensaxe subliminar dunha \u00e1rbore. Esta imaxe non pode ser percibida conscientemente cando se mira, pero os investigadores opinan que o subconsciente \u00e9 capaz de percibir a sutil asociaci\u00f3n nas pedras e cren que \u00e9 o responsable do efecto tranquilizador deste tipo de xard\u00edns.\nO concepto do dese\u00f1o do xard\u00edn zen vaise ir adaptando \u00e1 creaci\u00f3n dunha contorna m\u00e1is natural.\nA orientaci\u00f3n do xard\u00edn para o relax ten que encarar o leste; a area que representa a paz do mar \u00e9 a que ten que estar a mirar cara \u00e1 sa\u00edda do sol.\nCr\u00edticas.\nOs comentarios cr\u00edticos asumen unha interpretaci\u00f3n moi literal do xard\u00edn zen. O termo reflicte o feito de que este estilo de xard\u00edn desenvolveuse nos templos do Rinzai zen, alg\u00fans dos dese\u00f1adores historicamente m\u00e1is relevantes, como Muso Soseki e Soami, monxes ou practicantes do zen pero o estilo dos xard\u00edns zen tradicionais desenvolveuse durante un per\u00edodo da historia xaponesa en que as pr\u00e1cticas culturais asociadas co budismo zen (como a caligraf\u00eda e a pintura de paisaxes) ti\u00f1an unha influencia crecente sobre a arte xaponesa no seu conxunto. Esta ampla influencia sobre a cultura xaponesa \u00e9 a raz\u00f3n de que este estilo de xardinar\u00eda, que tivo efectivamente a s\u00faa orixe en templos zen, chegase a atoparse en casas, negocios e restaurantes.\nA\u00ednda que hai unha gran variedade de opini\u00f3ns sobre o valor destes xard\u00edns para a pr\u00e1ctica budista, \u00e9 incorrecto negar que o seu desenvolvemento est\u00e1 estreitamente asociado aos templos do Rinzai zen, particularmente os grandes complexos relixiosos de Kyoto.\nO concepto de \"xard\u00edn zen\" \u00e9 considerado un mito por moitos cr\u00edticos, e entre eles por expertos en xardinar\u00eda e budismo xaponeses. Opinan que \u00e9 unha creaci\u00f3n occidental de finais do s\u00e9culo XX que non ten fundamento na xardinar\u00eda xaponesa. O que si existe, por suposto, a est\u00e9tica do \"xard\u00edn zen\" ou \"xard\u00edn seco\", que non \u00e9 de ning\u00fan xeito exclusiva dos xard\u00edns adxacentes aos templos zen. Os xard\u00edns secos poden atoparse xunto a casas, restaurantes e pousadas. De igual maneira, ao redor dos templos zen at\u00f3panse xard\u00edns de diferentes estilos, sen que os xard\u00edns secos sexan m\u00e1is que un destes estilos.\nO termo \"xard\u00edn zen\" aparece nun libro chamado \"One Hundred Kyoto Gardens\", publicado en 1935, escrito por Loraine Kuck en ingl\u00e9s. O primeiro uso no idioma xapon\u00e9s deste termo non se rexistra at\u00e9 1958. Disto, p\u00f3dese deducir que alg\u00fans estudosos xaponeses da posguerra limit\u00e1ronse a adoptar unha innovaci\u00f3n occidental, aceptando o concepto de \"xard\u00edn zen\" porque xa se difundiu entre os estranxeiros.\nO libro de Wybe Kuiterts, \"Themes, Scenes &amp; Taste in the History of Japanese Garden Art\", publicado en 1988, prop\u00f3n un importante argumento en contra da correlaci\u00f3n entre o zen e o xard\u00edn zen:\nKuiterts enmarca o xard\u00edn zen dun xeito m\u00e1is adecuado na perspectiva budista: \"\"(de acordo con Dogen) o mellor xard\u00edn para representar \u00e1 doutrina de Buda seria nada. Como m\u00ednimo, non ser\u00eda un xard\u00edn que cun atractivo est\u00e9tico distraese da busca verdadeira da iluminaci\u00f3n\".\" Kuitert exp\u00f3n m\u00e1is cr\u00edticas ao traducir os comentarios dun monxe, na era Muromachi, en T\u014d-ji:\" \"A xente que practica zen non ter\u00eda que constru\u00edr xard\u00edns. O sutra di que Bodhisattva Makatsu, que desexaba meditar, primeiro abandonou a vida mundana de facer negocios e xerar riquezas, as\u00ed como abandonou a tarefa de cultivar vexetais...\"\".\nA crenza de que os monxes zen utilizan os xard\u00edns para meditar vese desmentida polo feito que no Xap\u00f3n os monxes zen case sempre meditan en interiores, de face a unha parede (soto zen) ou no centro da habitaci\u00f3n (rinzai), nunca mirando a exteriores. As fotos de monxes xaponeses meditando en xard\u00edns secos son acontecementos preparados.\nV\u00e9xase tam\u00e9n.\nLigaz\u00f3ns externas.\nEn ingl\u00e9s:\nEn galego:"}
{"id": "12678", "revid": "56817", "url": "https://gl.wikipedia.org/wiki?curid=12678", "title": "Inkscape", "text": "Inkscape \u00e9 unha ferramenta de debuxo multiplataforma de c\u00f3digo aberto para gr\u00e1ficos vectoriais SVG. Este programa xurdiu dunha bifurcaci\u00f3n do proxecto Sodipodi.\nAs caracter\u00edsticas de SVG soportadas incl\u00faen formas b\u00e1sicas, cami\u00f1os, texto, canle alfa, transformaci\u00f3ns, gradientes, edici\u00f3n de nodos, exportaci\u00f3n de SVG a PNG, agrupaci\u00f3n de elementos etc.\nA principal motivaci\u00f3n de Inkscape \u00e9 proporcionar \u00e1 comunidade unha ferramenta de c\u00f3digo aberto de debuxo SVG que cumpra completamente cos est\u00e1ndares XML, SVG e CSS2.\nInkscape at\u00f3pase desenvolto principalmente para Linux, pero \u00e9 unha ferramenta multiplataforma que funciona en Microsoft Windows, Mac OS X, e outros sistemas operativos similares a Unix.\nInkscape ten un bo soporte multiling\u00fce particularmente para scripts complexos e at\u00f3pase distribu\u00eddo baixo a Licenza P\u00fablica Xeral GNU, polo que \u00e9 software libre e gratu\u00edto.\nDescrici\u00f3n.\nInkscape ten un contorno de traballo similar a outros programas de dese\u00f1o gr\u00e1fico. Men\u00fas de texto e iconas, paletas de ferramentas e cores, traballo con formas complexas e capacidade de adaptar o programa ao tipo de dese\u00f1o que se estea a facer. Ten moitas ferramentas similares a Adobe Illustrator, mesa de traballo, capas, paletas de cores, uso de medidas en mm e pixels, posibilidade de empregar modelos e converter dese\u00f1os existentes en diversos formatos, etc. A m\u00e1is incl\u00fae as posibilidades dun editor XML de xeito que pode verse o c\u00f3digo que xera o programa ao ser tratados os trazos e modificar o c\u00f3digo xerado no editor de texto. O programa permite abrir e exportar os ficheiros en m\u00e1is de vinte formatos, inclu\u00eddo o nativo de Adobe Illustrator."}
{"id": "12679", "revid": "22570", "url": "https://gl.wikipedia.org/wiki?curid=12679", "title": "Skencil", "text": "Programa de debuxo vectorial publicado baixo a licenza LGPL."}
{"id": "12680", "revid": "56817", "url": "https://gl.wikipedia.org/wiki?curid=12680", "title": "Sodipodi", "text": "Sodipodi \u00e9 un programa de dese\u00f1o vectorial publicado baixo a lizenza GPL. Creado coma bifurcaci\u00f3n (\"fork\" en ingl\u00e9s) do programa Inkscape, \u00e9 un software no que xa non se est\u00e1 a traballar, e a \u00faltima versi\u00f3n dispo\u00f1ible \u00e9 a 0.34, liberada en febreiro do ano 2004."}
{"id": "12681", "revid": "98629", "url": "https://gl.wikipedia.org/wiki?curid=12681", "title": "Pantalla de cristal l\u00edquido", "text": "A pantalla de cristal l\u00edquido (LCD, do ingl\u00e9s liquid-crystal display) \u00e9 unha tecnolox\u00eda que usa as propiedades do cristal l\u00edquido, empregada nas pantallas de calculadoras, reloxos dixitais e nas pantallas de ordenadores e TV. A tecnolox\u00eda bas\u00e9ase en diminutos cristais en estado l\u00edquido que segundo como se polaricen poden ser transparentes ou opacos. Unha fonte luminosa situada detr\u00e1s dos cristais ilumina os cristais, os opacos non deixan pasar a luz mais os transparentes si.\nCaracter\u00edsticas xerais.\nA f\u00f3rmula qu\u00edmica dos cristais l\u00edquidos utilizados nos LCD pode variar. As f\u00f3rmulas p\u00f3dense patentar. Un exemplo \u00e9 unha mestura de 2-(4-alcoxifenil)-5-alquilpirimidina con cianobifenilo, patentada por Merck e Sharp Corporation. A patente que cubr\u00eda esa mestura espec\u00edfica caducou. \nNormalmente estaban restrinxidos a 3 cores por p\u00edxel: laranxa, verde e azul.\nLCD na industria.\nAs pantallas LCD at\u00f3panse en multitude de dispositivos industriais e de consumo: m\u00e1quinas expendedoras, electrodom\u00e9sticos, equipos de telecomunicaci\u00f3ns, computadoras etc.\nTodos estes dispositivos utilizan pantallas fabricadas por terceiros dunha maneira m\u00e1is ou menos estandarizada. Cada LCD componse dunha pequena placa integrada que consta de:\nO controlador simplifica o uso do LCD proporcionando unha serie de funci\u00f3ns b\u00e1sicas que se invocan mediante o interface el\u00e9ctrico, destacando:\nA memoria acciona un mapa de bits para cada car\u00e1cter dun xogo de caracteres, \u00e9 dicir, cada octeto desta memoria describe os pixels que deben iluminarse para representar un car\u00e1cter na pantalla. Xeralmente, p\u00f3dese definir caracteres a medida modificando o contido desta memoria. As\u00ed, \u00e9 pos\u00edbel amosar s\u00edmbolos que non est\u00e1n orixinalmente contemplados no xogo de caracteres.\nO interface de contactos el\u00e9ctricos acostuma ser de tipo paralelo, onde varias sinais el\u00e9ctricas simult\u00e1neas indican a funci\u00f3n que debe executar o controlador xunto cas s\u00faas par\u00e1metros. Polo tanto, requ\u00edrese certa sincronizaci\u00f3n entre estes sinais el\u00e9ctricos.\nA luz traseira facilita a lectura da pantalla LCD en calquera condici\u00f3n de iluminaci\u00f3n ambiental.\nExisten dous tipos de pantallas LCD no mercado: pantallas de texto e pantallas gr\u00e1ficas.\nLCD de texto.\nOs LCD de texto son os m\u00e1is baratos e simples de utilizar. Soamente permiten visualizar mensaxes curtos de texto. Existen alg\u00fans modelos estandarizados na industria, en funci\u00f3n do seu tama\u00f1o medido en n\u00famero de li\u00f1as e columnas de texto. Existen modelos dunha, d\u00faas e catro filas unicamente. O n\u00famero de columnas t\u00edpico \u00e9 de oito, dezaseis, vinte e corenta caracteres.\nO controlador Hitachi HD44780 converteuse nun est\u00e1ndar de industria cuxas especificaci\u00f3ns funcionais son imitadas pola maior\u00eda dos fabricantes. Este controlador conta cos seguintes interfaces el\u00e9ctricos:\nEstes sinais son sinxelamente controlados desde un ordenador a trav\u00e9s dunha interface paralelo, tipicamente a trav\u00e9s do interface IEEE 1284, tam\u00e9n co\u00f1ecido como \"Centronics\". O mesmo que se utiliza para conectar impresoras.\nLCD de gr\u00e1ficos.\nAs pantallas LCD gr\u00e1ficas permiten acender e apagar individualmente pixels da pantalla. Desta maneira \u00e9 posible amosar gr\u00e1ficos en branco e negro. Non soamente texto.\nOs controladores m\u00e1is populares son o Hitachi HD61202 e o Samsung KS0108.\nOs tama\u00f1os tam\u00e9n est\u00e1n estandarizados e m\u00eddense en filas e columnas de pixels. Alg\u00fans tama\u00f1os t\u00edpicos son 128x64 e 96x60. Naturalmente, alg\u00fans controladores tam\u00e9n permiten a escritura de texto de maneira sinxela.\nEstas pantallas son m\u00e1is caras e complexas de utilizar. Existen poucas aplicaci\u00f3ns onde non chegue cun LCD de texto. Ad\u00f3itase utilizar, por exemplo, en ecualizadores gr\u00e1ficos.\nV\u00e9xase tam\u00e9n.\nLigaz\u00f3ns externas.\nDocumentaci\u00f3n:\nSoftware:\nFabricantes:"}
{"id": "12684", "revid": "22570", "url": "https://gl.wikipedia.org/wiki?curid=12684", "title": "MMX", "text": "MMX son as siglas de \"Multi Media eXtensions\", extensi\u00f3ns multimedia. Son un conxunto de instruci\u00f3ns desenvoltas por Intel e incorporadas por primeira vez nos seus procesadores Pentium MMX e que te\u00f1en coma obxectivo mellorar o rendemento do procesador en aplicaci\u00f3ns multimedios."}
{"id": "12685", "revid": "98629", "url": "https://gl.wikipedia.org/wiki?curid=12685", "title": "Mao\u00edsmo", "text": "O Mao\u00edsmo ou Pensamento de Mao Zedong (chin\u00e9s simplificado: \u6bdb\u6cfd\u4e1c\u601d\u60f3, chin\u00e9s tradicional: \u6bdb\u6fa4\u6771\u601d\u60f3, pinyin: M\u00e1o Z\u00e9d\u014dng S\u012bxi\u01ceng), tam\u00e9n chamado Marxismo-Leninismo-Mao\u00edsmo (MLM), \u00e9 unha variante do comunismo (m\u00e1is concretamente do leninismo) derivada das ensinanzas de Mao Zedong (1893-1976).\nHistoria.\nNa Rep\u00fablica Popular Chinesa \u00e9 a doutrina oficial do Partido Comunista da China. As\u00ed e todo, tralas reformas iniciadas por Deng Xiaoping en 1978 tendentes a unha econom\u00eda de mercado, o \"socialismo con caracter\u00edsticas chinesas\" foi a pol\u00edtica aplicada na China, e a definici\u00f3n oficial e o rol do Pensamento de Mao Zedong neste pa\u00eds foi radicalmente modificado.\nD\u00e9bese dicir que o termo \"mao\u00edsmo\" nunca foi empregado polo Partido Comunista da China nas s\u00faas publicaci\u00f3ns, ag\u00e1s como palabra derivada. O termo \"Pensamento de Mao Zedong\" foi sempre o termo preferido. Por outra parte, os partidos mao\u00edstas f\u00f3ra da China denom\u00ednanse en ocasi\u00f3ns a si mesmos como marxistas-leninistas, o cal reflicte a s\u00faa idea de que Mao non modificou substancialmente os supostos leninistas, sen\u00f3n que nos adaptou \u00e1 Revoluci\u00f3n Chinesa. Por\u00e9n, outros partidos mao\u00edstas consideran que Mao realizou achegas te\u00f3ricas e pr\u00e1cticas que significaron un desenvolvemento substancial do leninismo, polo que se denominan \"marxistas-leninistas-mao\u00edstas\" ou simplemente \"mao\u00edstas\". Por exemplo, o Partido Comunista do Nepal (Mao\u00edsta) difer\u00e9nciase doutras organizaci\u00f3ns (como o Partido Comunista do Nepal (Marxista-Leninista Unificado) con dito adxectivo. Hai partidos mao\u00edstas que afirman que hoxe \u00e9 imposible defende-la teor\u00eda de Marx e de Lenin sen estudar e defende-las achegas de Mao e a experiencia da Revoluci\u00f3n Chinesa.\nF\u00f3ra da China, o termo \"mao\u00edsta\" foi usado dende a d\u00e9cada dos 60, xeralmente de maneira hostil, para describir \u00f3s partidos e persoas que apoiaban a Mao Zedong e a s\u00faa forma de comunismo, como oposta \u00e1 forma aplicada na URSS. Ditos partidos eran considerados como revisionistas polas persoas que os criticaban.\nDende a morte de Mao e as reformas de Deng, a maior\u00eda destes partidos desapareceron, a\u00ednda que varios partidos comunistas \u00f3 longo do mundo contin\u00faan defendendo as ideas mao\u00edstas.\nContribuci\u00f3ns de Mao.\nMao desenvolveu a teor\u00eda marxista-leninista en t\u00f3dolos terreos: na s\u00faa filosof\u00eda, na teor\u00eda econ\u00f3mica, na t\u00e1ctica e a pol\u00edtica revolucionaria e no terreo militar. Dirixiu a primeira revoluci\u00f3n de liberaci\u00f3n nacional e social, nun pa\u00eds onde viv\u00eda o 20% da poboaci\u00f3n mundial.\nMao e o campesi\u00f1ado.\n\u00d3 contrario do que as primeiras formas do marxismo-leninismo, nas cales o proletariado urbano era visto como a principal forza revolucionaria, mentres que os labregos eran xeralmente ignorados, Mao defendeu a idea de que o campesi\u00f1ado era unha forza revolucionaria que poder\u00eda ser mobilizada polo Partido Comunista co seu co\u00f1ecemento e liderado. Part\u00eda do feito de que a China era un pa\u00eds onde subsist\u00edan relaci\u00f3ns semifeudais, cunha inmensa masa campesi\u00f1a oprimida polo latifundio, e que esa era a forza motor da revoluci\u00f3n, mentres que a forza directriz segu\u00eda sendo o proletariado e a s\u00faa ideolox\u00eda. Por iso, a Revoluci\u00f3n Chinesa foi do campo \u00e1 cidade. O modelo para isto foi a loita armada con bases agrarias durante os anos 20 e 30, a cal levou \u00f3 Partido Comunista da China \u00f3 poder.\nAs\u00ed mesmo, \u00f3 contrario que outras formas de marxismo-leninismo nas cales o desenvolvemento da industria pesada era vista como unha forza positiva, o mao\u00edsmo priorizou o desenvolvemento do campo. Mao opinaba que esta estratexia cobraba sentido durante as primeiras etapas do socialismo nun pa\u00eds no que a maior\u00eda de persoas eran labregos.\nEstratexia militar.\nO mao\u00edsmo cont\u00e9n unha doutrina militar integral, a cal conecta explicitamente a ideolox\u00eda pol\u00edtica coa estratexia militar. Para o mao\u00edsmo, \"o poder nace do fusil\" (cita de Mao), e o campesi\u00f1ado pode ser mobilizado para participar na guerra popular da loita armada a trav\u00e9s dunha guerra de guerrillas en tres fases.\nA primeira fase consiste na mobilizaci\u00f3n do campesi\u00f1ado e o establecemento da organizaci\u00f3n. A segunda fase consiste no establecemento de bases rurais e o incremento da coordinaci\u00f3n entre as guerrillas. A terceira fase consiste na transici\u00f3n a unha guerra convencional.\nO mao\u00edsmo c\u00e9ntrase na mobilizaci\u00f3n masiva revolucionaria con industrias independentes creadas \u00f3 longo do pa\u00eds, que provean \u00e1 poboaci\u00f3n chinesa dos recursos necesarios para vivir e de armas. A organizaci\u00f3n militar das masas e o poder econ\u00f3mico \u00e9 necesario para defende-lo \u00e1rea revolucionaria dos ataques exteriores, mentres a centralizaci\u00f3n prev\u00e9n a corrupci\u00f3n a trav\u00e9s da supervisi\u00f3n e o control.\nOs aspectos militares da teor\u00eda mao\u00edsta adquiriron moita m\u00e1is adherencia universal que as s\u00faas ideas pol\u00edticas e econ\u00f3micas. Mao \u00e9 considerado un brillante estratego militar incluso por aqueles que se opo\u00f1en a outras das s\u00faas ideas. Os seus escritos sobre a guerra de guerrillas e a noci\u00f3n de guerra popular son agora consideradas xeralmente como lectura esencial para aqueles que desexan conducir operaci\u00f3ns de guerrilla e para os que se opo\u00f1en \u00e1 mesma.\nAs ideas militares mao\u00edstas asemellan adquirir m\u00e1is relevancia \u00f3 comezo do s\u00e9culo XXI no exterior da China que dentro. Hai un consenso tanto dentro como f\u00f3ra do Partido Comunista da China en torno a que as condici\u00f3ns do pa\u00eds son moi diferentes \u00e1s da d\u00e9cada dos 30, polo que existe un debate sobre como poder\u00eda ser aplicada a doutrina militar de Mao \u00e1s ideas miiltares do s\u00e9culo XXI, especialmente a idea de \"revoluci\u00f3n en asuntos militares\".\nMao e a loita de clases no socialismo.\nUn concepto clave que distingue \u00f3 mao\u00edsmo doutras ideolox\u00edas comunistas \u00e9 a afirmaci\u00f3n de que trala toma do poder subsisten as clases sociais e polo tanto contin\u00faa a loita de clases durante o goberno socialista (como resultado da contradici\u00f3n antagonista fundamental entre o cami\u00f1o capitalista e o comunista). Incluso cando o proletariado obt\u00e9n o poder estatal a trav\u00e9s dunha revoluci\u00f3n socialista, a burgues\u00eda ten a capacidade potencial de restaura-lo capitalismo.\nSegundo a an\u00e1lise mao\u00edsta, a experiencia sovi\u00e9tica amosaba como a burocracia enquistada no aparato estatal pod\u00eda se converter nunha burgues\u00eda de novo tipo e restaura-lo capitalismo. Evitar que isto acontecese na China foi a principal raz\u00f3n pola que se organizou a Gran Revoluci\u00f3n Cultural Proletaria, na cal Mao chamou a afondar no socialismo e desenmascarar \u00f3s revisionistas que se encontraban dentro do partido. Para os mao\u00edstas, foi unha enorme loita polo poder nas condici\u00f3ns da ditadura do proletariado, unha loita entre o cami\u00f1o socialista e o cami\u00f1o capitalista.\nPara os mao\u00edstas e os seguidores do pensamento Mao, esta foi a s\u00faa principal contribuci\u00f3n \u00f3 marxismo-leninismo.\nO mao\u00edsmo e a URSS.\nMao analizou os cambios producidos na URSS trala morte de Stalin, e afirmou que tralo XX Congreso do PCUS se abandonaran non s\u00f3 as bandeiras de Stalin, sen\u00f3n as de Lenin e Marx, comezando as\u00ed o proceso de restauraci\u00f3n capitalista na que fora a patria do socialismo. Mao afirmou que a URSS se transformara nun pa\u00eds \"socialfascista\" cara a dentro (\u00e9 dicir: socialista de palabra pero fascista de feito) e socialimperialista cara a f\u00f3ra (socialista de palabra, imperialista de feito); e que o PCUS e todos partidos comunistas ali\u00f1ados se converteran en revisionistas e instrumentos da dominaci\u00f3n imperialista por parte da Uni\u00f3n Sovi\u00e9tica. As\u00ed comezou unha longa historia de tensi\u00f3n entre a China e a URSS.\nPara os mao\u00edstas, isto permitiu esclarecer as raz\u00f3ns da restauraci\u00f3n capitalista na patria de Lenin e Stalin, e posteriormente na China de Mao.\nMao e a valoraci\u00f3n de Stalin.\nPara Mao, Stalin foi un defensor do leninismo, e logrou grandes avances na construci\u00f3n do socialismo. Non obstante, considerou que este cometera erros, que ti\u00f1an a s\u00faa base no non dominio por parte de Stalin da dial\u00e9ctica materialista. Isto levou a Stalin a non ver a subsistencia das clases sociais dentro do sistema socialista, e polo tanto a ignorala loita de clases. Estes erros ser\u00edan a causa dunha represi\u00f3n indiscriminada, e do xurdimento dunha casta burocr\u00e1tica que logo se transformar\u00eda nunha burgues\u00eda de novo tipo.\nMao defendeu a Stalin, considerando que os seus acertos foron maiores e m\u00e1is importantes que os seus erros. As\u00ed, planteou que a tarefa dos comunistas con respecto a Stalin \u00e9, primeiro, defendelo, e logo criticalo. Tal valoraci\u00f3n de Stalin chocou tanto coas opini\u00f3ns do PCUS e os Partidos Comunistas que del depend\u00edan, como coas do trostkismo e do liberalismo e a socialdemocracia capitalistas, dividindo augas na esquerda internacional.\nMao\u00edsmo na China.\nDende a morte de Mao en 1976 e as reformas de Deng Xiaoping en 1978, o goberno da Rep\u00fablica Popular Chinesa abandonou na pr\u00e1ctica o mao\u00edsmo, para pasar a ser un goberno capitalista, a\u00ednda que o \"Pensamento Mao Zedong\" segue sendo nominalmente a ideolox\u00eda estatal. Os estatutos do partido foron reescritos para dar \u00e1s ideas de Deng Xiaoping unha maior prominencia que \u00e1s de Mao. En dito pa\u00eds est\u00e1 permitido cuestionar acci\u00f3ns particulares de Mao e criticalas, pero existe a prohibici\u00f3n de cuestionar publicamente a validez do mao\u00edsmo e das acci\u00f3ns presentes realizadas polo Partido Comunista da China en nome do mao\u00edsmo.\nO Partido agora di que o mao\u00edsmo foi necesario para romper co pasado feudal do pa\u00eds, pero consid\u00e9rase que as acci\u00f3ns de Mao levaron a excesos durante a Revoluci\u00f3n Cultural. O punto de vista oficial \u00e9 que a China superou unha fase econ\u00f3mica e pol\u00edtica, co\u00f1ecida como \"primeira fase do socialismo\", na cal o pa\u00eds se enfronta a problemas novos e completamente diferentes \u00f3s que o fixo Mao, polo que as soluci\u00f3ns aplicadas por Mao xa non resultan operativas. Grupos mao\u00edstas, tanto no mesmo Partido Comunista da China coma no exterior, consideran que esta reescritura da definici\u00f3n do mao\u00edsmo \u00e9 unha xustificaci\u00f3n ideol\u00f3xica para a restauraci\u00f3n do capitalismo por Deng e os seus sucesores.\nMao \u00e9 oficialmente reco\u00f1ecido polo Partido Comunista como un \"gran l\u00edder revolucionario\" polo seu papel na loita contra os xaponeses e a creaci\u00f3n da Rep\u00fablica Popular Chinesa, pero o mao\u00edsmo \u00e9 considerado actualmente polo Partido como un desastre econ\u00f3mico e pol\u00edtico. Nos d\u00edas de Deng, o apoio \u00f3 mao\u00edsmo ortodoxo era considerado unha forma de \"desviaci\u00f3n de esquerdas\" e unha manifestaci\u00f3n de culto \u00e1 personalidade, a\u00ednda que ditas manifestaci\u00f3ns son atribu\u00eddas \u00e1 Banda dos Catro m\u00e1is que \u00f3 propio Mao.\nA\u00ednda que estas categor\u00edas ideol\u00f3xicas e disputas son vistas como pouco relevantes na actualidade na China, ditas distinci\u00f3ns foron moi importantes a comezos dos 80, cando o goberno chin\u00e9s reflexionaba sobre como permitir reformas econ\u00f3micas sen destru\u00edla s\u00faa propia lexitimidade, e hai quen argumentou que o \u00e9xito de Deng na reforma econ\u00f3mica chinesa foi en parte debido \u00e1 s\u00faa capacidade para xustificar ditas reformas cunha terminolox\u00eda mao\u00edsta.\nMoita xente na China contin\u00faa defendendo o mao\u00edsmo \"revolucionario\" ou \"ortodoxo\", en contraste coa corrupci\u00f3n e o capitalismo que aparece na sociedade chinesa actual. Alg\u00fans tam\u00e9n consideran que a erosi\u00f3n do dereito \u00f3 traballo, educaci\u00f3n, sa\u00fade e outros logros da revoluci\u00f3n son derivados dos novos supostos econ\u00f3micos. O 24 de decembro de 2004 catro manifestantes chineses foron condenados a prisi\u00f3n por distribuci\u00f3n panfletos titulados \"Mao sempre o noso l\u00edder\". Ditos panfletos atacaban \u00f3s l\u00edderes actuais os considerando \"revisionistas imperialistas\" e chamaban a \"cambiala li\u00f1a [do Partido] e volver \u00f3 cami\u00f1o socialista\". Este incidente foi unha das primeiras manifestaci\u00f3ns p\u00fablicas do mao\u00edsmo chin\u00e9s difundidas pola prensa internacional, a\u00ednda que \u00e9 dif\u00edcil determinar ata que punto se estende ese sentimento na poboaci\u00f3n chinesa.\nO mao\u00edsmo no mundo.\nDende 1962 a cr\u00edtica \u00e1 pol\u00edtica sovi\u00e9tica realizada polo Partido Comunista da China provocou varias divisi\u00f3ns nos partidos comunistas \u00f3 longo do mundo. Nun primeiro momento, o Partido Alban\u00e9s do Traballo apoiou a China, como tam\u00e9n fixeron moitos partidos comunistas no sueste asi\u00e1tico, como o Partido Comunista de Tailandia, o Partido Comunista de Indonesia etc. Alg\u00fans partidos asi\u00e1ticos, como o Partido Comunista de Vietnam e o Partido dos Traballadores de Corea tentaron tomar unha posici\u00f3n intermedia. En Occidente e o Sur, un bo n\u00famero de partidos e organizaci\u00f3ns manti\u00f1an contactos co Partido Comunista da China, tomando nomes como \"Partido Comunista (Marxista-Leninista)\" ou \"Partido Comunista Revolucionario\" para se distinguir dos partidos comunistas \"prosovi\u00e9ticos\" tradicionais. Os movementos mao\u00edstas estaban, na maior\u00eda dos casos, formados principalmente polas vagas do radicalismo estudantil durante os anos 60 e 70. Baixo o liderado do Partido Comunista da China xurdiu un movemento comunista internacional paralelo, a\u00ednda que nunca foi tan homox\u00e9neo e formalizado como a tendencia \"prosovi\u00e9tica\".\nTrala morte de Mao en 1976 e a detenci\u00f3n da Banda dos Catro, o movemento mao\u00edsta pasou a denuncia-lo novo liderado como traiz\u00f3n a causa do \"marxismo-leninismo Pensamento Mao Zedong\".\nO movemento mao\u00edsta internacional actual agrupa a aqueles que se enfrontaron a Deng, e consideraban que este se distanciaba do mao\u00edsmo. Se ben, non son moitos os partidos que se reivindican estritamente mao\u00edstas, en numerosos pa\u00edses de case t\u00f3dolos continentes at\u00f3panse partidos que defenden as contribuci\u00f3ns de Mao \u00f3 marxismo-leninismo, xa consider\u00e1ndose mao\u00edstas ou \"Pensamento Mao\".\nDurante os anos 80 xurdiron dous movementos de reagrupaci\u00f3n paralelos, un no que participaba o Partido Comunista de Filipinas (que deu nacemento A conferencia Internacional de Partidos e Organizaci\u00f3ns Marxistas-Leninistas (Noticiario Internacional)]]), e o Movemento Internacionalista Revolucionario (no que participa o Partido Comunista do Per\u00fa. Ambas tendencias reivindicaban o marxismo-leninismo-Pensamento Mao Zedong, a\u00ednda que o Movemento Internacionalista Revolucionario pasou despois a emprega-lo termo \"marxismo-leninismo-mao\u00edsmo\".\nHoxe as organizaci\u00f3ns mao\u00edstas, agrupadas no Movemento Internacionalista Revolucionario, te\u00f1en os seus principais focos no sur de Asia, con loitas armadas desenvolvidas no Nepal, a India e Bangladesh. Paralelamente a esta internacional fundouse unha estrutura rexional, o Comit\u00e9 de Coordinaci\u00f3n dos Partidos e Organizaci\u00f3ns Mao\u00edstas do Sur de Asia.\nEn Galiza o partido mao\u00edsta m\u00e1is importante foi o MCG, logo refundado en Inzar.\nEn Suram\u00e9rica hai partidos mao\u00edstas e marxistas- leninistas-pensamento Mao en t\u00f3dolos pa\u00edses. O Partido Comunista Marxista Leninista de Ecuador organiza anualmente o Seminario Problemas da Revoluci\u00f3n en Am\u00e9rica Latina e o Mundo, que conta coa participaci\u00f3n de ducias de partidos e movementos de todo o mundo.\nAlg\u00fans dos partidos suramericanos que se consideran mao\u00edstas ou pensamento Mao, son os seguintes:\nExiste un grupo mao\u00edsta, o Movemento Internacionalista Mao\u00edsta (MIM), radicado en Estados Unidos, moi centrado na defensa da teor\u00eda da aristocracia obreira. Este partido oponse \u00f3 Movemento Internacionalista Revolucionario, principalmente polo liderado que sobre el exerce o Partido Comunista Revolucionario, partido co que ha polemizado dura e repetidamente o MIM.\nEntre os te\u00f3ricos mao\u00edstas occidentais destaca o franc\u00e9s Charles Bettelheim, quen influ\u00edu nos movementos rebeldes de Francia dos anos '60 e '70, e publicou ensaios sobre a transici\u00f3n \u00e1 fase socialista.\nO partido mao\u00edsta m\u00e1is importante da Europa occidental \u00e9 o Partido Comunista dos Traballadores Portugueses / Movemento Re-organizativo do Partido do Proletariado."}
{"id": "12686", "revid": "23204", "url": "https://gl.wikipedia.org/wiki?curid=12686", "title": "Vaca", "text": "A vaca (\"Bos taurus\") \u00e9 un animal dom\u00e9stico orixinario de Europa. Util\u00edzase para a produci\u00f3n de leite, carne e coiro e tam\u00e9n \u00e9 animal de traballo, dependendo da raza e o grao de tecnificaci\u00f3n do lugar. As femias co\u00f1\u00e9cense como vacas e os machos como bois ou touros. As cr\u00edas denom\u00ednanse puchos, cuchos, cuxos, xatos, becerros ou tenreiros, e desde o ano de idade ata que paren, almallas, novelas, xovencas ou xuvencas. Existen os adxectivos vac\u00fan/vac\u00faa e bovino.\nSegundo a FAO, no ano 2005 exist\u00edan no planeta 1.272 mill\u00f3ns de vacas, inclu\u00edndo nesta cifra a ceb\u00fas e iacs. En 2009 a cifra ascend\u00eda a 1.382.241.378. Delas corresponder\u00edan 270.675.336 a \u00c1frica, 509.551.701 a Am\u00e9rica, 439.175.098 a Asia, 38.616.809 a Ocean\u00eda e 124.222.434 a Europa. Destas, 6.020.200, est\u00e1n en Espa\u00f1a, que ocupa o s\u00e9timo lugar do continente e o sexto da Uni\u00f3n Europea por n\u00famero de cabezas de gando bovino.\n\u00c9timo.\nA orixe etimol\u00f3xica da palabra \"vaca\" non est\u00e1 clara e as hip\u00f3teses difiren moito segundo os autores. Para Roque Barcia Mart\u00ed, \"vaca\" v\u00e9n da voz s\u00e1nscrita \"vapati\", que significa \"muxir\", e que no s\u00e1nscrito cl\u00e1sico pasar\u00eda a \"vapati\", xa co significado actual. A voz latina \"uacca\" provir\u00eda desa ra\u00edz s\u00e1nscrita, co mesmo significado tam\u00e9n. Outra hip\u00f3tese sup\u00f3n para a voz latina unha orixe na onomatopeica \"bacca\", que dar\u00eda lugar tam\u00e9n a \"bos\", dando orixe \u00f3 seu heter\u00f3nimo actual, \"boi\". Para outros a voz latina ter\u00eda a s\u00faa ra\u00edz na voz hebrea \"vaca\" ou \"bacar\", un substantivo epiceno que significa o mesmo \"boi\" que \"vaca\".\nBiolox\u00eda.\nTaxonom\u00eda.\nParece probable que a vaca europea proceda da vaca salvaxe \"Bovidae primigenius (Bos primigenius)\" domesticada hai uns 8.500 anos no sueste de Europa. Era pouco com\u00fan criar gado para alimentaci\u00f3n. Com\u00edanse apenas se morresen ou non fosen m\u00e1is \u00fatiles para carga ou para fornecer leite. Ao contrario da cabra, tam\u00e9n serv\u00eda como animal de carga, mais precisaba de pastos maiores.\nCarl von Linn\u00e9 identificou tres especies distintas: \"Bos taurus\", ou gando europeo, que incl\u00fae tipos semellantes de \u00c1frica e Asia; \"Bos indicus\", ou ceb\u00fa, de orixe asi\u00e1tica; e o \"Bos primigenius\" ou uros. M\u00e1is recentemente, estas especies agrup\u00e1ronse nunha \u00fanica, \"Bos primigenius taurus\", \"Bos primigenius indicus\" e \"Bos primigenius primigenius\". Existen numerosos h\u00edbridos e mesmo razas h\u00edbridas, cos que se tenta combinar a produtividade do gado taurino coa rusticidade e adaptabilidade a medios tropicais do gado ceb\u00fa.\nAnatom\u00eda.\nO boi e a vaca son un mam\u00edfero ungulado, herb\u00edvoro e ruminante que vive entre 14 e 16 anos.\nAparello dixestivo.\nO aparello dixestivo da vaca perm\u00edtelle dixerir alimentos ricos en fibra, que noutros sistemas dixestivos non ser\u00edan aproveit\u00e1beis, regurxit\u00e1ndoos e masc\u00e1ndoos de novo. A forza e rixidez das plantas d\u00e9bese \u00e1 fibra, que \u00e9 o compo\u00f1ente principal dos talos das gram\u00edneas e outras; os azucres complexos (celulosa e hemicelulosa) at\u00f3panse pechados nas paredes das c\u00e9lulas e son inacces\u00edbeis para a maior\u00eda dos animais. Tras unha segunda mastigaci\u00f3n, o alimento pode ser dixerido por bacterias, protozoos e microbios que habitan no rume, que xeran os \u00e1cidos graxos vol\u00e1tiles que supo\u00f1en a fonte de enerx\u00eda metab\u00f3lica primaria das vacas. Os microbios que habitan no interior do rume sintetizan tam\u00e9n amino\u00e1cidos de compostos de nitr\u00f3xeno non prote\u00ednico como a urea. O baixo contido enerx\u00e9tico da s\u00faa dieta fai que te\u00f1an que pasar gran parte do d\u00eda aliment\u00e1ndose.\nAs vacas contan cun est\u00f3mago composto por catro cavidades, o rume, o ret\u00edculo, o omaso e o abomaso. O ret\u00edculo \u00e9 o de menor tama\u00f1o e o rume o maior. O contido do ret\u00edculo mest\u00farase co do rume case continuamente e comparten unha poboaci\u00f3n densa de microorganismos. O rume \u00e9 un vaso de fermentaci\u00f3n no que as part\u00edculas de fibra permanecen entre 20 e 48 horas. O ret\u00edculo separa as part\u00edculas que te\u00f1en un tama\u00f1o pequeno (&lt;1\u20132\u00a0mm) ou son densas (&gt;1,2 g/ml), que son as que poden pasar \u00e1 terceira cavidade. A funci\u00f3n principal do abomaso \u00e9 a de aproveitar auga e minerais como o sodio e o f\u00f3sforo, que poden retornar ao rume a trav\u00e9s da saliva. O abomaso segrega \u00e1cidos fortes e moitos enzimas dixestivos.\nAparello reprodutor.\nReproduci\u00f3n.\nO per\u00edodo de xestaci\u00f3n da vaca \u00e9 de nove meses. Normalmente ten unha soa cr\u00eda, que pesa entre 40 e 50\u00a0kg, a\u00ednda que en ocasi\u00f3ns pode ter dous becerros nun s\u00f3 parto.\nNunha explotaci\u00f3n industrial do gando bovino \u00e9 m\u00e1is corrente usar a inseminaci\u00f3n artificial que a natural. Este m\u00e9todo permite mellorar o control sobre o proceso e facer melloras xen\u00e9ticas. A t\u00e9cnica de transferencia de embri\u00f3ns \u00e9 moi pouco com\u00fan, pero esp\u00e9rase que se estenda no futuro.\nGl\u00e1ndulas mamarias.\nO ubre dunha vaca cont\u00e9n catro gl\u00e1ndulas cuxo tama\u00f1o e peso var\u00edan coa idade da vaca e co seu estado de lactaci\u00f3n. Ademais, no 40% das vacas p\u00f3dese atopar un ou m\u00e1is tetos adicionais, con ou sen tecido glandular asociado. O ubre dunha vaca moi produtora pode chegar a dar 17,1\u00a0kg de leite \u00f3 d\u00eda. O tama\u00f1a do ubre pode sufrir variaci\u00f3ns de ata 1/3 do seu volume no per\u00edodo que vai dende unha muxida ata a seguinte. Esta variaci\u00f3n depende da calidade do ubre e da cantidade de leite segregado.\nDende o nacemento ata a s\u00faa puberdade, as gl\u00e1ndulas mamarias das xatas pasan por diferentes fases de desenvolvemento. O ubre aumenta de tama\u00f1o, adquirindo unha forma definida, debido en parte \u00e1 acumulaci\u00f3n de graxa. A iniciaci\u00f3n dos ciclos estrais sup\u00f3n unha estimulaci\u00f3n maior para o crecemento. Coa primeira pre\u00f1ez compl\u00e9tanse os ductos, os tecidos secretores e o leito vascular.\nXenoma.\nO xenoma do \"Bos taurus\" est\u00e1 organizado en 29\u00a0pares de autosomas e dous cromosomas sexuais, conta con m\u00e1is de 27\u00a0000 xenes (dos que boa parte est\u00e1n presentes no ser humano e a meirande parte corresp\u00f3ndense con grandes fragmentos de cromosomas humanos, e en ocasi\u00f3ns con cromosomas enteiros) e uns tres mil mill\u00f3ns de pares b\u00e1sicos, un tama\u00f1o similar ao do xenoma humano. A secuenciaci\u00f3n do xenoma da especie foi publicado no ano 2009 na revista \"Science\" no \u00e1mbito do \u00abProxecto internacional de secuenciaci\u00f3n do xenoma bovino\u00bb levado a cabo por diferentes centros de investigaci\u00f3n estadounidenses e que contou con fondos principalmente norteamericanos, a\u00ednda que tam\u00e9n participaron outros pa\u00edses como Australia, Nova Zelandia ou Noruega, e que requiriu seis anos de traballo e a participaci\u00f3n de m\u00e1is de 300 cient\u00edficos de 25 pa\u00edses. Os traballos foron realizados sobre o caso dunha vaca da raza Hereford.\nOs co\u00f1ecementos adquiridos a trav\u00e9s desta secuenciaci\u00f3n poden ter importantes implicaci\u00f3ns na gandar\u00eda bovina, tanto no sector c\u00e1rnico como no leiteiro, e tam\u00e9n no que se refire \u00e1 reproduci\u00f3n ou \u00e1 adaptaci\u00f3n das especies \u00e1s t\u00e9cnicas gandeiras ou no seu impacto medioambiental. Este estudo tam\u00e9n \u00e9 relevante pola importancia destes b\u00f3vidos dom\u00e9sticos como organismo modelo en investigaci\u00f3ns sobre a obesidade, enfermidades infecciosas, endocrinolox\u00eda, fisiolox\u00eda e t\u00e9cnicas reprodutivas.\nParasitolox\u00eda.\nAs vacas poden transmitirlle ao ser humano a tenia da especie \"Taenia saginata\" cando este come carne de vaca pouco cocida que conte\u00f1a os cisticercos (larvas) da tenia, que \u00e1 s\u00faa vez a vaca adquiriu ao comer herba contaminada con ovos do verme procedentes de feces humanas. Unha vez inxeridos os ovos pola vaca, os cisticercos da tenia enqu\u00edstanse principalmente na musculatura, sobre todo nos m\u00fasculos maseter, coraz\u00f3n, lingua, m\u00fasculos das costas, diafragma e intercostais, e en menor medida no es\u00f3fago, a graxa do f\u00edgado, pulm\u00f3ns, ganglios linf\u00e1ticos e tecido celular subcut\u00e1neo, orixinando a cisticercose bovina, que moitas veces \u00e9 asintom\u00e1tica. Segundo a normativa comunitaria e espa\u00f1ola a inspecci\u00f3n sanitaria da carne debe realizarse examinando a lingua, es\u00f3fago, coraz\u00f3n, diafragma, maseter e superficies da canal.\nAproveitamento.\nLeite.\nO leite \u00e9 un l\u00edquido branco secretado polas gl\u00e1ndulas mamarias dos mam\u00edferos durante o per\u00edodo de lactaci\u00f3n. Componse de auga, prote\u00ednas, graxas, lactosa, vitaminas e minerais. O leite de vaca ten un alto contido en prote\u00ednas. A lactosa, o azucre contido no leite, \u00e9 un disac\u00e1rido que, para ser absorbido, debe ser roto polo enzima lactase nas s\u00faas unidades compo\u00f1entes, a glucosa e a galactosa. O baixo nivel de lactase nalgunhas persoas provoca intolerancia \u00e1 lactosa.\nAs primeiras noticias da preparaci\u00f3n de leite en po foron referidas por Marco Polo no s\u00e9culo XIII:\nCarne.\nA carne de vaca ten aproximadamente un 75% de auga, un 20% de prote\u00ednas e un 5% de graxas, carbohidratos e minerais. O m\u00fasculo cont\u00e9n no seu interior grupos de fibras microsc\u00f3picas formadas polas prote\u00ednas actina e miosina, e as que compo\u00f1en o tecido conectivo, m\u00e1is abundantes canto m\u00e1is sometido a exercicio est\u00e1 o animal, e responsables da dureza da carne. O castrado dos bois criados para carne busca, precisamente, que o animal sexa menos activo e te\u00f1a unha carne m\u00e1is mol. Igualmente a crianza dos bois de Kobe, que reciben masaxes \u00f3 longo do lombo, ten por obxectivo manter \u00f3 animal relaxado e evitar a tensi\u00f3n muscular.\nEn 1996 a carne de Ternera Gallega pasou a ser reco\u00f1ecida pola Uni\u00f3n Europea como Indicaci\u00f3n Xeogr\u00e1fica Protexida. Os tenreiros, de raza rubia galega ou morena galega, son sacrificados con menos de 10 meses. A s\u00faa carne \u00e9 caracter\u00edstica pola s\u00faa cor rosa claro ou vermello suave, infiltraci\u00f3n graxa de cor branca, aspecto magro, textura suave e agradable sabor.\nTraballo.\nAs vacas e mais particularmente os bois machos castrados, foron usados como animais de tiro tanto en tarefas de labranza como para transporte.\nVacinas.\nEn orixe as vacinas eran substancias elaboradas a partir do soro das vexigas que certas doenzas lles produc\u00edan \u00e1s vacas.\nA orixe da protecci\u00f3n contra a var\u00edola \u00e9 moi antiga. T\u00e9\u00f1ense empregado diversos m\u00e9todos, dende a inhalaci\u00f3n de pus desecado ata a relativamente moderna vacina de Jenner. En 1796 Edward Jenner observou que os muxidores de vacas que contra\u00edan unha enfermidade co\u00f1ecida como \"vaccinia\" desenvolv\u00edan unha lesi\u00f3n e quedaban inmunizados contra esa doenza. Jenner tomou material da lesi\u00f3n dun enfermo e inoculoullo a unha persoa sa, que quedou inmunizado tam\u00e9n. Naceu as\u00ed a vacinaci\u00f3n, que hoxe se describe como estimulaci\u00f3n inmunol\u00f3xica para producir unha resposta inmune primaria. Grazas \u00e1s investigaci\u00f3ns de Jenner erradicouse a var\u00edola en 1977, sendo un mozo somal\u00ed o \u00faltimo contaxiado rexistrado.\nEn 1803 a Real Expedici\u00f3n Filantr\u00f3pica da Vacina, dirixida por Francisco Xavier Balmis, con 22 nenos do Colexio dos Exp\u00f3sitos da Coru\u00f1a e a s\u00faa coidadora, Isabel L\u00f3pez Sandalla, partiu do porto coru\u00f1\u00e9s con destino a Puerto de Veracruz, M\u00e9xico. O seu prop\u00f3sito era estender a vacinaci\u00f3n nas colonias espa\u00f1olas e mitigar os estragos que a var\u00edola estaba provocando. A expedici\u00f3n foi sufragada por Carlos IV e recorreu Hispanoam\u00e9rica, Filipinas, Cant\u00f3n e Macau. Os nenos transportaron a vacina, que cada semana lles era inxectada a dous deles nos brazos, das p\u00fastulas dos inoculados a semana anterior. A expedici\u00f3n regresou a Espa\u00f1a en setembro de 1806.\nA vaca (e o boi) na arte e na cultura.\nPrehistoria.\nEn Occidente a arte rupestre desenv\u00f3lvese sobre todo no Paleol\u00edtico Superior. A meirande parte das mostras cons\u00e9rvanse en paredes e teitos de covas ou abrigos rochosos, pero tam\u00e9n hai pequenos obxectos de corno, marfil ou \u00f3so. O 60% dos animais representados nas pinturas rupestres deste per\u00edodo no suroeste de Europa son b\u00f3vidos e \u00e9quidos, e no 60% dos xacementos europeos de transici\u00f3n entre o Paleol\u00edtico Superior e o Mesol\u00edtico existen representaci\u00f3ns de bois e corzos. A pouquidade de b\u00f3vidos nos xacementos natufienses de Israel e Mesopotamia suxire que a gander\u00eda e a agricultura eran xa incipientes naquela zona. Calc\u00falase que o comezo da cr\u00eda de gando dom\u00e9stico no sur de Francia e da Pen\u00ednsula Ib\u00e9rica comezou contra o ano 8.000 a.C. Hai rexistros que testemu\u00f1an o seu uso dom\u00e9stico en Tesalia no s\u00e9timo milenio antes de cristo, en Anatolia e Israel no sexto, en Ir\u00e1n no quinto, en Exipto no cuarto, en Europa a partir do terceiro e segundo milenios. Os animais criados eran de tipo \"brachyceros\", de menos tama\u00f1o que que a de tipo uroide.\nO gando vac\u00fan empregado durante a Idade de Ferro compo\u00f1\u00edase de \"bos longifrons\", unha especie hoxe desaparecida. Est\u00e1 comprobado o seu uso como animal de tiro no traballo dos campos. Con toda probabilidade os seus excrementos eran empregados como fertilizante.\nCreta minoica e Grecia antiga.\nNa Creta minoica atop\u00e1ronse representaci\u00f3ns de bois en m\u00faltiples manifestaci\u00f3ns art\u00edsticas. A principal figura m\u00edtica da Creta antiga est\u00e1 presente na lenda do Minotauro, que chegou a n\u00f3s a trav\u00e9s de narraci\u00f3ns de Homero, Hes\u00edodo, Tuc\u00eddides, P\u00edndaro, Plutarco e outros, as\u00ed como por Ovidio na s\u00faa \"Metamorfoses\".\nSegundo conta a lenda, Europa era filla do rei de Tiro, en Fenicia. Coa axuda de Hermes, Zeus toma a forma dun boi branco, manso e fermoso, e mesturado entre a manda de bois do rei chega \u00e1 praia na que se atopan Europa e outras doncelas. Europa, confiada, senta sobre o lombo do boi e este penetra no mar, avanzando entre as ondas ata chegar a Creta. Al\u00ed Europa dar\u00e1 a luz a tres fillos de Zeus: Minos, Sarped\u00f3n e Radamantis. Cando Zeus marcha, Europa casa con Asteri\u00f3n, rei de Creta, quen adopta \u00f3s seus tres fillos. Minos quere permanecer no trono de Asteri\u00f3n cando este morre, e para iso conta coa axuda de Poseid\u00f3n. Nunha disputa cos seus irm\u00e1ns, Minos aseg\u00faralles que os deuses o elixiron a el como novo rei, e cando seus irm\u00e1ns queren un sinal aparece do mar un boi branco que Poseid\u00f3n lle proporciona a Minos a condici\u00f3n de que lle sexa devolto en sacrificio. Pero Minos decide sacrificar outro boi e quedar co verdadeiro para que sexa o semental das s\u00faas vacas.\n\u00d3 mesmo tempo Minos emprende unha guerra contra Atenas, ent\u00f3n gobernada por Exeo, e outras cidades continentais. Mentres Minos est\u00e1 guerreando no continente, Poseid\u00f3n desperta en Pas\u00edfae, a s\u00faa esposa, un forte amor polo boi. A petici\u00f3n de Pas\u00edfae, D\u00e9dalo constru\u00edu unha figura dunha vaca en cuxo interior Pas\u00edfae pod\u00eda meterse para ser posu\u00edda polo boi. De resultas desta xuntanza carnal nace un ser medio home e medio boi, que ser\u00e1 chamado Minotauro. Para agochar a s\u00faa vergo\u00f1a, Minos p\u00eddelle a D\u00e9dalo que constr\u00faa un labirinto do que non sexa posible sa\u00edr. Logo faille constru\u00edr tam\u00e9n unha torre cunha cela no alto, na que Minos pechar\u00e1 a D\u00e9dalo e \u00f3 seu fillo \u00cdcaro en castigo por colaborar con Pas\u00edfae no seu plan de seducir \u00f3 boi. D\u00e9dalo e \u00cdcaro lograr\u00e1n sa\u00edr da cela cunhas \u00e1s fabricadas con cera, pero \u00cdcaro perecer\u00e1 por abeirarse demasiado \u00f3 sol.\n\u00d3 Minotauro hab\u00eda que entregarlle cada ano sete mozos e sete mozas, \u00f3s que devoraba. Os mozos eran entregados por Atenas, en tributo, ata que entre eles aparece Teseo, fillo ilex\u00edtimo que Exeo tivera con Etra. Ariadna, filla de Minos, nam\u00f3rase de Teseo e ax\u00fadao d\u00e1ndolle unha espada e un carrete de f\u00edo. Teseo mata \u00f3 Minotauro e sae do labirinto seguindo o f\u00edo que dispuxo \u00f3 entrar. Teseo e Ariadna marchan cara a Atenas, pero fan parada en Naxos e Ariadna \u00e9 abandonada al\u00f3, onde a recolle Dioniso, o deus boi, e casa con ela.\nA importancia deste mito radica en que o boi era en Creta e en todo o Mediterr\u00e1neo oriental un animal sagrado de car\u00e1cter tot\u00e9mico, e como tal era inmolado en cerimonias de iniciaci\u00f3n nas que o iniciado adquir\u00eda a s\u00faa forza. O boi \u00e9 o tema preferido da arte minoica, na que se representa cunha gran fidelidade participando en escenas \u00e1ulicas nas que mozos e mozas medio espidos e desarmados saltan sobre el. A conxunci\u00f3n da danza, a cova (labirinto), o boi e a morte fan pensar en ritos de fecundidade. A propia loita entre Teseo e o Minotauro cobra unha forza extraordinaria na iconograf\u00eda entre os s\u00e9culos VII e V antes de Cristo, e chegan \u00e1 pintura e \u00f3 mosaico ata pasado o s\u00e9culo IV para regresar pasado o Renacemento e quedar practicamente ata os nosos d\u00edas..\nAsiria e Israel.\nNos templos mesopot\u00e1micos \u00e9 frecuente atopar representaci\u00f3ns duns seres mitol\u00f3xicos chamados \"lamassu\" en Asiria. Os \"lamassu\" son seres mitol\u00f3xicos de natureza h\u00edbrida que adoitaban situarse nas entradas das cidades e dos templos como gardi\u00e1ns. En orixe os \"lamassu\" ti\u00f1an un corpo entre o dun le\u00f3n e o dun boi, a cabeza dun home e as \u00e1s dunha aguia. O le\u00f3n e o boi representaban a diferentes divindades en moitos pobos antigos, dende Exipto ata Mesopotamia ou Israel. Atop\u00e1ronse representaci\u00f3ns en moitos lugares de Siria e Palestina, as\u00ed como en Mesopotamia, e s\u00e1bese que o rei Salom\u00f3n mandou decorar o templo e a Arca da Alianza con imaxes de le\u00f3ns, bois e querub\u00edns.\nOs equivalentes dos \"lamassu\" no Antigo Testamento son os querub\u00edns (en hebreo \"kerub\", do asirio \"k\u00e2ribi\" e relacionado co acadio \"harabu\"), seres asexuados que non se asemellan nada \u00f3s encantadores mozos con \u00e1s da arte renacentista e de per\u00edodos posteriores. Protexen o cami\u00f1o que leva \u00e1 \u00c1rbore da Vida e gardan a entrada do Ed\u00e9n, pero aparecen tam\u00e9n na visi\u00f3n de Ezequiel cun aspecto moito m\u00e1is terrible: con catro \u00e1s, cabeza humana e rostro de le\u00f3n, de aguia ou de boi. Existe unha posible relaci\u00f3n entre os querub\u00edns e o Tetramorfo, os catro animais que simbolizan \u00f3s catro Evanxelistas. De todos modos a representaci\u00f3n destes seres mitol\u00f3xicos foi cambiando co paso do tempo, e xa no s\u00e9culo I o escritor xudeu Flavio Xosefo di: \"ningu\u00e9n pode dicir como eran\"..\nTartessos.\nEn diversos achados arqueol\u00f3xicos en xacementos ib\u00e9ricos atop\u00e1ronse pezas con forma de pel de boi que ter\u00edan sido empregadas como ornamentos peitorais. Este motivo art\u00edstico poder\u00eda ter antecedentes en Micenas, Chipre e Mesopotamia e est\u00e1 presente en elementos arquitect\u00f3nicos e funerarios de necr\u00f3poles e poboados ib\u00e9ricos do sur peninsular. A s\u00faa orixe parece estar no comercio do cobre, que dende Chipre se exportaba a todo o Mediterr\u00e1neo en lingotes con forma de pel de boi, e que \u00e1 s\u00faa vez provir\u00eda do comercio de reses. Esta forma de representaci\u00f3n do boi remite \u00e1 s\u00faa consideraci\u00f3n como animal sagrado, que ten orixe na \u00e1rea sirio-palestina e foi adoptada polas elites ib\u00e9ricas.\nExipto.\nO deus Dionisio, fillo de Zeus e Niobe, pasou a Exipto, onde foi co\u00f1ecido baixo o nome de Apis e casou con Isis. A denominaci\u00f3n \"Sarapis\" apareceu no s\u00e9culo II e xeneralizouse, sobre todo en lat\u00edn, proveniente de \"Usar-Hape\" (\"Osiris-Apis\"), \u00e9 dicir, a conxunci\u00f3n do deus Osiris e o boi Apis, que recib\u00eda culto en Menfis polo menos dende o cuarto milenio antes de Cristo. Apis \u00e9 a representaci\u00f3n animal das potencialidades da deusa da terra, Isis, do mesmo modo que Osiris \u00e9 a s\u00faa representaci\u00f3n humana. Aparecido a comezos do s\u00e9culo III a.C., Sarapis chegou a suplantar a Osiris no culto, sobre todo no oficial.\nCando os sacerdotes atopaban un boi que reun\u00eda todas as caracter\u00edsticas do deus Apis (unha mancha branca na fronte, a figura dunha aguia pintada no corpo etc) aliment\u00e1bano con leite durante corenta d\u00edas e logo lev\u00e1bano por barco ata Menfis e era conducido \u00f3 templo de Osiris. Al\u00ed ti\u00f1a dous cortellos, dos cales non sa\u00eda case nunca, e sempre con s\u00e9quito e escolta. Tam\u00e9n ti\u00f1a dous santuarios; se entraba nun deles hab\u00eda bos presaxios, se entraba no outro hab\u00edaos malos. Segundo a liturxia exipcia, este boi sagrado s\u00f3 deb\u00eda vivir un tempo determinado, \u00f3 cabo do cal era trasladado \u00f3 Nilo e afogado. Ent\u00f3n entr\u00e1base nun per\u00edodo de loito no que se lamentaba a s\u00faa morte como se fose o propio Osiris o que morrera. Cando se atopaba un novo boi para substitu\u00edr o anterior celebr\u00e1base a resurrecci\u00f3n de Osiris.\nDa \u00e9poca romana co\u00f1\u00e9cese moito menos, sobre todo do que significaba para os seus fieis. Foi favorecido polos Flavios e adorado especialmente dende a \u00e9poca de Adriano. Parece que as s\u00faas funci\u00f3ns eran as de protexer e portar a ledicia e a felicidade. Desta \u00e9poca non se co\u00f1ecen lugares de culto nin expresi\u00f3ns votivas dedicadas a el. Non ten un corpo sacerdotal propio, pode falarse dunha transformaci\u00f3n do deus nun amuleto que asegura a felicidade \u00f3 seu portador ou \u00f3s habitantes da casa.\nCristianismo.\nNo libro b\u00edblico do Pentateuco establ\u00e9cese a cerimonia que hai que practicar con calquera persoa que tivese tocado un cad\u00e1ver. Foi ditada por Xehov\u00e1 a Ahar\u00f3n, e nela empr\u00e9ganse as cinzas dunha vaca sacrificada para elaborar unha auga de purificaci\u00f3n:\nA corrupci\u00f3n lev\u00edtica est\u00e1 intimamente relacionada co contacto coa morte. Mentres que a ofrenda habitual era de animais machos, neste texto sin\u00e1lase expresamente que ti\u00f1a que escollerse unha vaca. A vaca expiar\u00eda a impureza causada pola morte, do mesmo xeito que o chivo cargaba cos pecados individuais ou o paxaro limpaba da lepra, que significaba a morte en vida. \u00c9 interesante observar que o propio acto do sacrificio move \u00f3s seus participantes a un estado de impureza, o cal d\u00e1 idea de que non hab\u00eda ningu\u00e9n que pola s\u00faa propia santidade estivese a salvo do peso do pecado derivado da morte. O paralelismo entre o sangue de Cristo e as cinzas dunha vaca queda expresada en Hebreos 9:13, 14, onde se fai \u00e9nfase na s\u00faa capacidade purificadora:.\nNa Apocalipse descr\u00edbesenos o Tetramorfo, tam\u00e9n chamado os \"Catro viventes\", gardi\u00e1n de segredos e depositario de misterios:\nO Tetramorfo \u00e9 a recreaci\u00f3n dunha visi\u00f3n de Daniel, na que este v\u00eda catro bestas, e que ti\u00f1a o seu antecedente no so\u00f1o de Nabucodonosor II, no que se lle aparec\u00eda unha estatua de catro metais que era derrubada por unha pedra, e que fac\u00eda alusi\u00f3n \u00f3s catro imperios que desaparecer\u00edan ante o Fillo do Home. No Tetramorfo o le\u00f3n representa a San Marcos, o becerro a San Lucas, o home a San Mateu e a aguia a San Xo\u00e1n. Os catro viventes da Apocalipse, en representaci\u00f3n dos catro evanxelistas, flanquean \u00f3 Pantocr\u00e1tor ou Cristo en Maxestade, que est\u00e1 sentado no seu trono e inscrito nunha mandorla ou am\u00e9ndoa m\u00edstica que une cos seus bicos o ceo e a terra.\nIslam.\nUnha das \"suras\" nas que se divido o Cor\u00e1n, concretamente a segunda, \u00e9 a co\u00f1ecida como \"Sura da vaca\". Nela rel\u00e1tase unha versi\u00f3n da pasaxe antedita do Pentateuco, na que difiren alg\u00fans detalles. Entre eles, o interlocutor con Al\u00e1 non \u00e9 neste caso Ahar\u00f3n, sen\u00f3n o seu irm\u00e1n, Mois\u00e9s:\nHindu\u00edsmo.\nPara o hindu\u00edsmo a vaca \u00e9 un animal sagrado, o cal implica non matala nin comela. O hindu\u00edsmo considera que c\u00f3mpren 86 reencarnaci\u00f3ns para chegar de dia\u00f1o a vaca, e unha m\u00e1is para converterse en ser humano. Quen mate unha vaca renacer\u00e1 no chanzo m\u00e1is baixo da cadea de reencarnaci\u00f3ns. Na India o aprecio polos animais est\u00e1 influ\u00eddo polo budismo, pero a sacralizaci\u00f3n da vaca ten a s\u00faa orixe nos primeiros vedas, onde \u00e9 representada como o arquetipo da nai vizosa e do cosmos. Na mitolox\u00eda hindu\u00edsta a vaca \u00e9 o animal que gu\u00eda \u00f3 home despois de morto para axudarlle a cruzar o r\u00edo Vaitarni, que separa o mundo do ceo.\nEn moi poucos estados da India est\u00e1 permitido sacrificar este animal que \u00e9 adornado con grilandas, cando enferma, e \u00e9 motivo de celebraci\u00f3n cando ten un becerro, o ritual de celebraci\u00f3n re\u00fane \u00f3 seu dono, \u00f3s veci\u00f1os e un sacerdote. O escritor Monier Williams describe deste xeito a adoraci\u00f3n deste animal na India:\nA \u00e9nfase que o hindu\u00edsmo pon no respecto \u00e1 vaca pode ser explicada como consecuencia de que a vaca sexa o resultado da transformaci\u00f3n do modelo sacrifical: a vaca d\u00e1 o seu leite e sobrevive, en contraste con outros animais, habitualmente a cabra, que se mata. A transici\u00f3n de comer a carne da vaca, como se fac\u00eda nos vedas, a s\u00f3 beber o seu leite descr\u00edbese a trav\u00e9s de mitos nos que a vaca chega a simbolizar a cultura do sabio en contraste coa natureza do cazador.\nAntropolox\u00eda.\nCertos produtos da vaca t\u00e9\u00f1ense empregado cun uso medicinal ou profil\u00e1ctico, ademais do nutritivo, en diferentes lugares e en distintos momentos da historia. En moitas sociedades o l\u00edmite entre relixi\u00f3n e medicina non est\u00e1 claro, de modo que os remedios m\u00e9dicos moitas veces participan de superstici\u00f3ns nas que interv\u00e9n o significado simb\u00f3lico do animal.\nUso medicinal.\nNa India e no T\u00edbet o valor purificador dos ouri\u00f1os e do esterco da vaca \u00e9 moi significativo, para uso tanto externo como interno. Na India tradicionalmente os ouri\u00f1os mestur\u00e1banse coa comida e moll\u00e1banse con eles as imaxes sagradas. Era habitual deterse a recoller os ouri\u00f1os de calquera vaca pola r\u00faa. Tam\u00e9n empreg\u00e1banse como medicina os grans de trigo que non foran ben dixeridos polas vacas e se atopaban entre o seu esterco. Nalg\u00fans ritos brahm\u00e1nicos purific\u00e1base a habitaci\u00f3n botando esterco de vaca no chan e mollando cos seus ouri\u00f1os as paredes. Os penitentes hind\u00fas deb\u00edan beber unha mestura chamada \"panchakaryam\", composta de leite, manteiga, callo, esterco e ouri\u00f1os. Certos monxes untan o seu rostro, o peito e os brazos coas cinzas resultantes de queimar esterco de vaca, antes de sa\u00edr a pedir esmola, portando na man un feixe de plumas de pav\u00f3n.\nPlutarco relata, entre os h\u00e1bitos relixiosos dos gregos, o de revolcarse espidos en esterco e en lama. Xa en Roma, Ovidio conta que as cinzas dunha vaca sacrificada despois de parir se conservaban como s\u00edmbolo expiatorio no templo de Vesta xunto con cascas de feix\u00f3n, que se empregaban para fertilizar os campos. En 1253, Rubruquis, un monxe enviado en misi\u00f3n diplom\u00e1tica ante o Gran Khan dos t\u00e1rtaros, explica que estes empregaban o esterco de vaca como combustible para cocer o pan.\nNa s\u00faa obra \"De stercoribus brutorum\", Schuring explica as propiedades medicinais dos estercos de diferentes animais. O da vaca (\"aqua omnium florum\") era efectivo contra a gota e os tumores, as picaduras das avespas e as abellas, a tuberculose e a epilepsia nos beb\u00e9s, as doenzas renais, gangrena, reumatismo, hidropis\u00eda e manchas da pel. Outros autores do s\u00e9culo XVIII aconsellan o seu uso contra as doenzas m\u00e1is variadas. No s\u00e9culo XIX un farmac\u00e9utico de Par\u00eds chamado Bouillon Lagrange publicou a receita dun licor feito a base de esterco de vaca e augardente. Nesta mesma \u00e9poca empreg\u00e1base o esterco para fabricar a chamada \"Auga das mil flores\", un remedio para a caquexia. Tam\u00e9n do s\u00e9culo XIX George W. Melville relata que en Siberia se adoitaba beber o leite mesturado con ouri\u00f1os para baixar a febre, igual que se fac\u00eda na \u00c1frica central.\nEn certas zonas de Ir\u00e1n, na actualidade, os ouri\u00f1os da vaca, do boi o da cabra son empregados para lavar a cara e as mans. Non se debe tocar nada mentres as mans e a cara permanezan molladas, e logo deben lavarse con auga. Estas mesmas abluci\u00f3ns pract\u00edcanse coas mulleres acabadas de parir, que deben ademais beber un pouco deses ouri\u00f1os. Os mosaguey utilizan leite e esterco da vaca para elaborar unha sopa que lles d\u00e1 forzas. Os hotentotes untan o corpo de graxa sobre a que esparexen esterco de vaca e os mandingo apl\u00edcano sobre as feridas abertas, mentres que os dinkas dormen sobre cinzas de esterco de vaca e se lavan cos seus ouri\u00f1os tam\u00e9n. En occidente atopamos o uso do esterco da vaca relacionado coa medicina tradicional na Breta\u00f1a, Inglaterra e os Estados Unidos.\nUso profil\u00e1ctico.\nChristian Franz Paullini conta como en Europa as mulleres do campo, para evitar que as meigas lles botasen a perder a manteiga, botaban un pouco de leite fresco de vaca sobre excrementos humanos, a consecuencia do cal as meigas perd\u00edan todo o seu poder. O mesmo poder era atribu\u00eddo \u00f3s ouri\u00f1os da vaca empregados en abluci\u00f3ns.\nA vaca en Galicia.\nVariedades.\nExisten unhas 800 razas de vac\u00fan en todo o mundo, das que unha ducia son com\u00fans en Galicia. As variedades tradicionais galegas son:\nGandar\u00eda bovina en Galicia.\nO seguinte cadro indica a evoluci\u00f3n que experimentou a gandar\u00eda bovina en Galicia, expresada en porcentaxes con respecto \u00e1 cifra de cabezas de gando existentes en 1891:\nDende 1865, e con m\u00e1is claridade entre 1891 e 1925, as tres cuartas partes do peso vivo est\u00e1n constitu\u00eddas por gando bovino, segu\u00edndolle en importancia o porcino e, en proporci\u00f3ns case insignificantes, de 1891 en adiante, as restantes especies. O predominio dos vac\u00fans \u00e9 m\u00e1is significativo se consideramos a transformaci\u00f3n cualitativa que se produce \u00f3 incrementarse a participaci\u00f3n do bovino e do porcino fronte a outras especies que, como o ovino, ti\u00f1an unha presenza moi destacada a mediados do s\u00e9culo XIX. En termos econ\u00f3micos o bovino e o porcino acumulaban o 92,1% da riqueza gandeira, se ben a maior cotizaci\u00f3n do porcino alteraba a s\u00faa proporci\u00f3n con respecto do seu peso vivo. Estes profundos cambios cuantitativos orixinaron cambios igualmente profundos na pr\u00e1ctica gandeira, como a estabulaci\u00f3n do gando, a selecci\u00f3n das razas, a busca dos mellores sementais ou a celebraci\u00f3n de concursos gandeiros para estimular a mellora xen\u00e9tica, factores todos eles que obrigaron \u00f3 gandeiro galego a adquirir unha preparaci\u00f3n t\u00e9cnica que superaba as pr\u00e1cticas tradicionais.\nNo relativo \u00e1 mellora das razas, a principio do s\u00e9culo XX prod\u00facese en Galicia un amplo debate sobre a necesidade de mellora das razas aut\u00f3ctonas, que se consideraban dexeneradas, e a introduci\u00f3n de innovaci\u00f3ns no \u00e1mbito da hixiene e do control de enfermidades. O m\u00e1is significativo neste campo \u00e9 a introduci\u00f3n dunha raza mellorada de aptitude mixta (leite, carne, tiro) que pasou a ser co\u00f1ecida como vaca marela ou vaca rubia galega, e que se obtivo do cruzamento de exemplares selectos de vaca do pa\u00eds e da raza Simmenthal su\u00edza, ou en ocasi\u00f3ns da raza pardo-alpina. O resultado destes cruzamentos foi unha raza m\u00e1is produtiva, con m\u00e1is peso medio, maior rendemento l\u00e1cteo e, sobre todo, c\u00e1rnico (arredor dun 30%), con femias m\u00e1is f\u00e9rtiles e mellores criadoras.\nEn 1963 estim\u00e1base que o n\u00famero de cabezas de gando bovino ascend\u00eda a 1.010.000. Para elas dispo\u00f1\u00edase de 400.000 hect\u00e1reas de prado e cultivos de forraxe. A superficie de pastos de monte ascend\u00eda a 1.500.000 hect\u00e1reas. En 1962 na provincia da Coru\u00f1a calcul\u00e1base que o 20% das vacas sufr\u00edan de tuberculose e que o 17% eran est\u00e9riles.\nNo ano 2007 hab\u00eda en Galicia un total de 78.230 explotaci\u00f3ns gandeiras que contaban con 546.405 hect\u00e1reas. Delas, 75.630 contaban con terreos de pasto de seca\u00f1o, distribu\u00eddos en 518.898 hect\u00e1reas, e 17.244 ti\u00f1an pastos de regad\u00edo, cunha superficie de 27.507 hect\u00e1reas. De todas elas, 48.227 explotaci\u00f3ns eran de gando bovino, con 983.433 hect\u00e1reas de pasto en total. Segundo o IGE, no ano 2008 os datos dos efectivos e as explotaci\u00f3ns de gando bovino en Galicia eran os seguintes:\nNo 2014 as caracter\u00edsticas do sector bovino galego eran as indicadas na seguinte t\u00e1boa:\nPara o ano 2009 as cabezas de gando distribu\u00edanse do seguinte xeito:\nAntropolox\u00eda de Galicia.\nNo sistema agrario tradicional galego a vaca foi o principal subministrador de forza de traballo ademais de achegar outros bens (alimento \u2014carne e leite\u2014, coiro, esterco). As familias proc\u00faranlle \u00e1 vaca os mellores coidados, sabedores de que no seu benestar descansa a supervivencia deles. Este aprecio evid\u00e9nciase na linguaxe popular. Inv\u00f3case \u00f3s santos para que lles conserve a sa\u00fade, en especial a \"San Antonio o das vacas\". Hai d\u00edas santos nos que non se as pode axugar, romar\u00edas \u00e1s que son levadas, amuletos que se lles colgan dos cornos, exvotos con forma de vaca que se levan \u00e1s igrexas. Est\u00e1 establecida socialmente a conveniencia de expresar que non se ten envexa das vacas do veci\u00f1o, pronunciando frases do tipo \"Deus chas ampare\" ou algunha invocaci\u00f3n a San Antonio. Ante a envexa, provocadora de doenzas no gando, hai remedios de natureza m\u00e1xica como conxuros, ensalmos ou responsos, e tam\u00e9n para comprala ou vendela, para protexela, para entrala por primeira vez na casa, para que te\u00f1a cuxos, para cando os ten, para vendelos, para cando non quere andar, para cando non se deixa munxir, para cando non come etc.\nTam\u00e9n en certos comportamentos ou doenzas das vacas apr\u00e9ciase a actuaci\u00f3n de forzas mal\u00e9ficas, como as meigas, a envexa ou o mal de ollo, estes dous intimamente ligados. Se unha vaca entra a pastar no prado do veci\u00f1o, iso interpr\u00e9tase como sinal de que o dono da vaca ten envexa del. Igualmente se a vaca enferma despois de ser vista polo veci\u00f1o interpr\u00e9tase como sinal de envexa. Se a vaca non d\u00e1 leite ou este sae manchado de sangue pres\u00famese a envexa dunha meiga, que hai que remediar cun conxuro. Carmelo Lis\u00f3n Tolosana interpreta a esta estrutura antropol\u00f3xica a funci\u00f3n de manter a necesaria solidariedade comunal, que se manter\u00eda dentro dos l\u00edmites impostos polo medo \u00e1s consecuencias negativas do incumprimento das s\u00faas normas.\nContra a envexa hai remedios como a chamada \"herba da envexa\" (nalg\u00fans lugares a \"saponaria vulgaris\", noutros outras), que hai que fregar en cruz sobre o ubre ou o lombo do animal envexado ou pendurar da porta da corte, ou a \"vara da envexa\", o acivro. A \"saqueta da envexa\", outro dos remedios, \u00e9 unha bolsi\u00f1a con cornos de vacaloura que se pendura dos cornos da vaca que se quere protexer. Contra o poder das meigas tam\u00e9n hai conxuros, nos que interve\u00f1en elementos relixiosos como a auga bendita e outros profanos, como a \"d\u00f3mina\", unha bolsi\u00f1a que cont\u00e9n carb\u00f3ns bendicidos, allos virxes, nove grans de ruda, nove dentes de allo, incenso e pedra da ara. \u00d3 mesmo tempo r\u00e9zaselle un responso.\nPor toda Galicia existe a crenza popular de que \u00e1 cobra lle gusta beber leite. P\u00e9nsase que este gusto chega \u00f3 extremo de levala a buscar o leite nos ubres das vacas, para o cal sobe polas s\u00faas patas e a morde no teto. Tam\u00e9n crese que, noutras ocasi\u00f3ns, a cobra mama do peito da muller lactante, introducindo a s\u00faa coa na boca do neno para que non chore mentres chucha nela. A muller ou a vaca da que mamou unha cobra establece con ela un v\u00ednculo moi estreito que a privar\u00e1 do seu estado normal e a far\u00e1 querer seguir d\u00e1ndolle de mamar. O leite empr\u00e9gase como cebo para cazar as cobras, na crenza de que se senten atra\u00eddas por el.\nNalg\u00fans lugares existe a tradici\u00f3n de manter un boi de propiedade comunal. C\u00f3mprano os veci\u00f1os que te\u00f1en m\u00e1is gando e \u00e9 mantido pola persoa que presenta a oferta m\u00e1is baixa nunha poxa, que lle \u00e9 pagada en especie ou en met\u00e1lico, ou ambas. Cada casa paga en funci\u00f3n do n\u00famero de vacas que te\u00f1a. O boi \u00e9 criado en terreos tam\u00e9n comunais e serve para cubrir as vacas dos veci\u00f1os.\nRefraneiro popular.\nNa cultura popular galega a forte presenza da vaca faise patente pola abondancia de refr\u00e1ns en torno a ela:\nLiteratura galega.\nCastelao, no seu \"Sempre en Galiza\", dedica un fragmento do cap\u00edtulo XXXII do Libro I \u00e1 vaca e \u00f3 seu significado, establecendo un claro paralelismo entre o car\u00e1cter do animal e a situaci\u00f3n actual e futura da naci\u00f3n:\nHer\u00e1ldica.\nPola s\u00faa mansedume e a s\u00faa fecundidade, a vaca simboliza o se\u00f1or\u00edo sobre as terras vizosas e ben traballadas. O seu uso en escudos de armas non \u00e9 moi habitual, pero a\u00ednda as\u00ed est\u00e1 presente na Her\u00e1ldica. Nos bras\u00f3ns galegos deb\u00faxase sempre andante e bucleada, con cornos, colar e chocallo, amosando sempre os ubres. A mi\u00fado aparecen varias vacas nun mesmo bras\u00f3n, ou ben s\u00f3 as s\u00faas cabezas. Empr\u00e9gase esmaltada en prata, ouro ou goles.\nAs becerras son empregadas tam\u00e9n, debuxadas sen cornos e con ubres pequenos. \u00dasanse \u00e1s veces como armas falantes, como no caso das armas dos Becerra, Tenreiro, Vaquerizo ou Vaquero. Adoita representarse os bois andantes e bucleados, \u00e1s veces emuselados, cos cornos cara a arriba e unha mata de crina entre eles. Pola contra, o touro leva os cornos dirixidos cara a adiante e normalmente pres\u00e9ntase enfurecido, erguido sobre as patas traseiras, en sable, ouro ou goles, excepcionalmente vilenado. En Galicia at\u00f3pase nos escudos dos Barreiro, Vervetouros (coas s\u00faas variantes Berbetoros e Vervetoros), Borr\u00e1s, Campra, Herce, Touri\u00f1o e Tour\u00f3n, tam\u00e9n con frecuencia como armas falantes."}
{"id": "12688", "revid": "5312", "url": "https://gl.wikipedia.org/wiki?curid=12688", "title": "Provincia de Tosa", "text": "Tosa (\u571f\u4f50\u56fd, \u3068\u3055\u306e\u304f\u306b) era unha antiga provincia do Xap\u00f3n, situada na actual prefectura de Kochi, en Shikoku. Tosa ti\u00f1a fronteiras coas provincias de Iyo e Awa.\nA antiga capital estaba preto da moderna Nankoku. Tosa estaba gobernada polo clan Chosokabe durante o per\u00edodo Sengoku, Chosokabe Motochika brevemente unificou Shikoku ata que Toyotomi Hideyoshi reduciuno de novo a Tosa, perd\u00e9ndoa totalmente logo da batalla de Sekigahara."}
{"id": "12689", "revid": "5312", "url": "https://gl.wikipedia.org/wiki?curid=12689", "title": "Provincia de Iyo", "text": "Iyo (\u4f0a\u4e88\u56fd, \u3044\u3088\u306e\u304f\u306b) era unha antiga provincia do Xap\u00f3n. Ocupaba a \u00e1rea que hoxe \u00e9 a prefectura de Ehime en Shikoku. Iyo ti\u00f1a fronteiras coas provincias de Awa, Sanuki e Tosa.\nA antiga capital da provincia estaba preto da moderna Imabari. Durante o per\u00edodo Sengoku estaba dividida en varios feudos, o m\u00e1is grande gobern\u00e1base dende Matsuyama. O clan Ch\u014dsokabe unificou brevemente a provincia dende a veci\u00f1a Tosa ata que Toyotomi Hideyoshi invadiu Shikoku en 1584 e restableceu os feudos."}
{"id": "12690", "revid": "5863", "url": "https://gl.wikipedia.org/wiki?curid=12690", "title": "Val de Ar\u00e1n", "text": "O Val de Ar\u00e1n (en aran\u00e9s e oficialmente: \"Val d'Aran\", en catal\u00e1n: \"Vall d'Aran\"), ou simplemente Ar\u00e1n, \u00e9 un val localizado no noroeste de Catalu\u00f1a. Administrativamente \u00e9 unha entidade territorial singular, considerada realidade nacional occitana, que ata 2015 foi unha comarca. A s\u00faa capital \u00e9 Vielha e ten goberno aut\u00f3nomo, o Consello Xeral de Ar\u00e1n, en virtude da Lei 16/1990 sobre o r\u00e9xime especial do Val de Ar\u00e1n, actualizada coa nova lei 1/2015.\nLimita ao norte co departamento franc\u00e9s da Alta Garona, ao suroeste coa provincia aragonesa de Huesca, ao sur coa comarca catal\u00e1 da Alta Ribagor\u00e7a e ao leste coa do Pallars Sobir\u00e0. Conta cunha poboaci\u00f3n de 10.295 habitantes (2009).\nTen a s\u00faa lingua propia, o aran\u00e9s, unha variedade occitana do grupo gasc\u00f3n, que \u00e9 a lingua oficial xunto co catal\u00e1n e o castel\u00e1n. A s\u00faa festa nacional \u00e9 o 17 de xu\u00f1o.\nEtimolox\u00eda.\nA comarca toma o nome do val no que se atopa. A teor\u00eda m\u00e1is difundida estabelece que \"Val d'Aran\" \u00e9, na realidade, un pleonasmo, xa que significar\u00eda \"Val do Val\" (Ar\u00e1n procede do antigo \u00e9uscaro \"haran\", que tam\u00e9n significa val). En aran\u00e9s, a denominaci\u00f3n Val d'Aran a mi\u00fado aparece escrita como \"era Val d'Aran\" usando o artigo feminino como parte do nome. En catal\u00e1n, denominar\u00edase \"la Vall d'Aran\" e en castel\u00e1n \"el Valle de Ar\u00e1n\".\nXeograf\u00eda.\nAr\u00e1n \u00e9 un val pirenaico que pertence en gran parte \u00e1 conca fluvial do oc\u00e9ano Atl\u00e1ntico: o r\u00edo Garona nace no val e atrav\u00e9sao para ir desembocar no Atl\u00e1ntico despois de atravesar toda a Gascu\u00f1a. Tam\u00e9n ten unha pequena parte de bac\u00eda mediterr\u00e1nea, xa que o r\u00edo Noguera Pallaresa nace a un centenar de metros do Garona, pero inicia o seu curso en direcci\u00f3n contraria. O 30% do territorio est\u00e1 por riba dos 2.000 metros de altitude. \nClima.\nCaracter\u00edzase polo clima oce\u00e1nico, debido \u00e1 s\u00faa orientaci\u00f3n, moi distinta \u00e1 doutros vales da \u00e1rea. A precipitaci\u00f3n media anual \u00e9 elevada, arredor dos 900 mm, repartida de forma moi regular durante todo o ano. Debido \u00e1 s\u00faa situaci\u00f3n e altitude, as temperaturas durante o inverno son fr\u00edas, con m\u00ednimas medias por debaixo dos 0\u00a0\u00b0C no fondo do val e m\u00e1is extremas nos cumios. Os ver\u00e1ns son suaves, con temperaturas medias de 17\u00a0\u00b0C no val e 14\u00a0\u00b0C na monta\u00f1a. O per\u00edodo libre de xeadas est\u00e9ndese entre xu\u00f1o e agosto.\nDivisi\u00f3ns administrativas.\nTer\u00e7ons.\nO Val de Ar\u00e1n est\u00e1 tam\u00e9n divido en 6 \"ter\u00e7ons\", que forman a divisi\u00f3n tradicional do val e son as circunscrici\u00f3ns electorais do Consello Xeral: \nEconom\u00eda.\nTradicionalmente, a econom\u00eda do val baseouse na gandar\u00eda e na explotaci\u00f3n forestal.\nPor\u00e9n, na actualidade o turismo (tanto no inverno como no ver\u00e1n) \u00e9 o motor da econom\u00eda do val. Dous elementos por riba doutros favoreceron o turismo: a apertura do t\u00fanel de Vielha e a estaci\u00f3n de esqu\u00ed de Baqueira Beret. A mestura dos dous acontecementos fixo que unha comarca de antiga tradici\u00f3n pastoril se convertera nun importante foco de turismo e unha das rexi\u00f3ns coa maior renda per c\u00e1pita da Catalu\u00f1a.\nHistoria.\nPoboado desde a prehistoria como o resto de vales pirenaicos, o Val foi incorporado ao Imperio Romano. Non resulta claro cando, pero parece que cando Xulio C\u00e9sar comeza a conquista da Galia, o alto val do Garona pertence xa ao imperio. A romanizaci\u00f3n penetrar\u00eda a trav\u00e9s dunha v\u00eda romana que, procedente de Tolosa, atravesaba o val e pasaba ao Pallars a trav\u00e9s do porto da Bonaigua. A importancia da romanizaci\u00f3n pr\u00f3bana top\u00f3nimos como Vielha e a presenza de l\u00e1pidas e ronseis funerarios. Coa ca\u00edda do imperio, os vales quedaron abandonados \u00e1 s\u00faa sorte e suc\u00e9dense uns s\u00e9culos sen ningunha referencia ao Val.\nAs primeiras referencias concretas ao Val de Ar\u00e1n aparecen no s\u00e9culo X no que o val aparece formando parte do Condado de Cominges (Comminges), que domina o alto Garona. En 1175, o val pasa a formar parte da Coroa de Arag\u00f3n mediante o Tratado de Amparanza (ou Emperanza) asinado co rei Afonso I. No ano 1192 hai referencias da construci\u00f3n do Hospital de Vielha para lles dar acubillo aos viaxeiros.\nO val muda de se\u00f1or varias veces durante os s\u00e9culos XII e XIII, sendo sucesivamente invadido polos franceses e recuperado pola Coroa de Arag\u00f3n. En 1298, grazas ao convenio de Argelers, determinouse que o Val de Ar\u00e1n ficar\u00eda provisionalmente baixo a administraci\u00f3n do Reino de Mallorca mentres as partes en conflito non chegasen a un acordo. Finalmente, en 1313 os araneses decidiron por votaci\u00f3n popular a permanencia na Coroa de Arag\u00f3n ao mesmo tempo que Xaime II lle outorgou ao Val de Ar\u00e1n o conxunto de privilexios denominado \"Era Querim\u00f2nia\", verdadeira carta magna de Ar\u00e1n, ratificada por todos os reis at\u00e9 Fernando VII.\nEn 1411, o S\u00edndico de Ar\u00e1n ofreceu a uni\u00f3n libre e pactada de Ar\u00e1n cos condados catal\u00e1ns, a cal foi aceptada polas cortes de Catalu\u00f1a.\nO Val de Ar\u00e1n foi asolado durante a Guerra dos Segadores (1645), ao se manter fiel ao rei Filipe IV. M\u00e1is tarde, m\u00f3strase partidario de Filipe de Anjou durante a Guerra de Sucesi\u00f3n Espa\u00f1ola, polo que o Decreto de Nova Planta de 1716, que suprimiu as instituci\u00f3ns pol\u00edticas dos reinos da Coroa de Arag\u00f3n, non afectou ao r\u00e9xime pol\u00edtico-administrativo do Val de Ar\u00e1n, de forma que este non foi incorporado a ning\u00fan dos novos correxementos en que se dividiu Catalu\u00f1a. Filipe V mesmo dispensa o Val do uso do papel selado.\nParte da invasi\u00f3n napole\u00f3nica de Espa\u00f1a prod\u00facese polo porto de Vielha (1810) e Napole\u00f3n incorpora o Val ao departamento franc\u00e9s da Alta Garona. Tras a ca\u00edda de Napole\u00f3n, o Val \u00e9 devolto \u00e1 coroa espa\u00f1ola en 1815. En 1833, durante a rexencia de Mar\u00eda Cristina de Borb\u00f3n, e en plena Primeira Guerra Carlista, supr\u00edmense as instituci\u00f3ns tradicionais aranesas e incl\u00faese o Val de Ar\u00e1n no novo r\u00e9xime administrativo xeral de Espa\u00f1a, inclu\u00edndoo na recentemente creada provincia de Lleida.\nO s\u00e9culo XX mostra tres feitos significativos para o Val de Ar\u00e1n:\nLinguas.\nO Val de Ar\u00e1n \u00e9 o \u00fanico lugar onde unha variedade do occitano (o aran\u00e9s), falado tam\u00e9n no sur de Francia, \u00e9 lingua oficial. O aran\u00e9s \u00e9 cooficial xunto co catal\u00e1n e o castel\u00e1n en toda a comunidade aut\u00f3noma de Catalu\u00f1a segundo o seu Estatuto de Autonom\u00eda, a\u00ednda que s\u00f3 \u00e9 falado neste val. At\u00e9 2006 o aran\u00e9s era oficial unicamente no Val de Ar\u00e1n.\nComo lingua materna o castel\u00e1n \u00e9 a lingua que progresivamente ga\u00f1ou terreo nos \u00faltimos anos. De 2001 a 2008 o castel\u00e1n pasou de ser a lingua materna do 38,8% a ser a do 37,3%, mentres que o catal\u00e1n retrocedeu do 19,4% ao 14,6% e o aran\u00e9s do 34,2% ao 22,4%.\nO castel\u00e1n \u00e9 tam\u00e9n a lingua m\u00e1is falada pola poboaci\u00f3n local no fogar e no traballo, a\u00ednda que unha porcentaxe importante utiliza o aran\u00e9s e, en menor medida, o catal\u00e1n.\nFlora e fauna.\nAs vertentes das monta\u00f1as, entre os 1000 e os 2000 metros, est\u00e1n cubertas de bosques. Nas zonas de menor altitude crecen pi\u00f1eiros silvestres e faias, os cales dan paso aos abetos e aos pi\u00f1eiros negros nas zonas de maior altitude. Por encima da zona forestal existen prados alpinos.\nAs especies do Val de Ar\u00e1n que est\u00e1n en perigo de extinci\u00f3n, con programas de reintroducci\u00f3n ou de protecci\u00f3n e conservaci\u00f3n son:\nGastronom\u00eda.\nA climatolox\u00eda do Val de Ar\u00e1n infl\u00fae directamente na s\u00faa coci\u00f1a. Os rigores invernais fan necesario unha alimentaci\u00f3n consistente. Son t\u00edpicas as sopas, os estufados e a chamada pota aranesa. A sobremesa m\u00e1is caracter\u00edstica son os crepes, tam\u00e9n chamados en aran\u00e9s: \"crespets\", \"brescajus\" ou \"pasteres\", segundo o lugar do val. Tam\u00e9n se utilizan moito os produtos da terra como carnes de ovino e bovino e froitos do bosque."}
{"id": "12691", "revid": "23204", "url": "https://gl.wikipedia.org/wiki?curid=12691", "title": "Prefectura de Ehime", "text": "A prefectura de Ehime (\u611b\u5a9b\u770c, \u3048\u3072\u3081\u3051\u3093; \"Ehime-ken\") \u00e9 unha prefectura do noroeste de Shikoku, no Xap\u00f3n. A capital \u00e9 Matsuiama-shi. A prefectura cobre 5.677,73\u00a0km\u00b2, nos que viven 1.441.829 habitantes.Ata a revoluci\u00f3n Meiji co\u00f1eciase \u00e1 prefectura como a provincia de Iyo (\u4f0a\u4e88\u56fd). Dende antes do per\u00edodo Heian a \u00e1rea estaba dominada por mari\u00f1eiros que xogaron un importante papel na s\u00faa defensa do Xap\u00f3n contra os piratas e as invasi\u00f3ns mongois.Despois da batalla de Sekigahara, o shog\u00fan Tokugawa deu a \u00e1rea aos seus aliados, entre os que destaca Kato Yoshiakira que constru\u00edu o castelo de Matsuyama, que se converteu na base da moderna cidade de Matsuyama.\nXeograf\u00eda.\nNa prefectura hai 35 concellos."}
{"id": "12692", "revid": "85894", "url": "https://gl.wikipedia.org/wiki?curid=12692", "title": "Matsuyama", "text": "Matsuyama (\u677e\u5c71\u5e02, \u307e\u3064\u3084\u307e\u3057, Matsuyama-shi) \u00e9 unha cidade xaponesa, capital da prefectura de Ehime, na illa de Shikoku. Localizada no nordeste da chaira de D\u014dgo, ten 515.122 habitantes.\nA cidade fortificouse ao comezo do s\u00e9culo XVII, son famosas as s\u00faas caldas, entre as que destaca a de D\u014dgo onsen, a m\u00e1is antiga do Xap\u00f3n. O 1 de xaneiro de 2005, a cidade de Hojo e a vila de Nakajima un\u00edronse \u00e1 cidade de Matsuyama."}
{"id": "12700", "revid": "6939", "url": "https://gl.wikipedia.org/wiki?curid=12700", "title": "Calda", "text": ""}
{"id": "12701", "revid": "98629", "url": "https://gl.wikipedia.org/wiki?curid=12701", "title": "Parque Nacional de Yellowstone", "text": "O Parque nacional de Yellowstone \u00e9 un Parque Nacional dos E.U.A. situado nas Monta\u00f1as Rochosas nos estados de Idaho, Montana e Wyoming. Yellowstone \u00e9 o primeiro e m\u00e1is antigo dos parques nacionais do mundo. Foi establecido polo Congreso de E.U.A. e asinado en lei polo presidente Ulysses S. Grant o 1 de marzo de 1872. Cobre unha superficie de 8.980\u00a0km\u00b2, a maior parte no noroeste de Wyoming. O parque \u00e9 famoso polas s\u00faas mostras de antigo vulcanismo, os seus g\u00e9ysers e caldas e outros fen\u00f3menos xeotermais, e pola s\u00faa fauna salvaxe: osos grizzly e lobos, cervos e bisontes. Ten moitos tipos de ecosistemas, pero o bosque subalpino \u00e9 o m\u00e1is abundante. Forma parte da ecorrexi\u00f3n South Central Rockies Forest.\nOs nativos americanos viviron na rexi\u00f3n de Yellowstone durante polo menos 11.000 anos. Ademais das visitas de homes de monta\u00f1a durante o inicio de mediados do s\u00e9culo XIX, a exploraci\u00f3n organizada non comezou ata finais da d\u00e9cada de 1860. A xesti\u00f3n e control do parque orixinalmente caeu baixo a xurisdici\u00f3n do Secretario de Gobernaci\u00f3n dos Estados Unidos, sendo o primeiro Columbus Delano. Non obstante, o Ex\u00e9rcito dos Estados Unidos de Am\u00e9rica foi posteriormente encargado de supervisar a xesti\u00f3n de Yellowstone durante un per\u00edodo de 30 anos entre 1886 e 1916. En 1917, a administraci\u00f3n do parque foi trasladada ao Servizo de Parques Nacionais, que fora creado o ano anterior. Constru\u00edronse centos de estruturas que est\u00e1n protexidas pola s\u00faa importancia arquitect\u00f3nica e hist\u00f3rica, e os investigadores examinaron m\u00e1is de mil sitios arqueol\u00f3xicos.\nO Parque Nacional de Yellowstone atravesa unha \u00e1rea de 8.983 km\u00b2, que comprende lagos, can\u00f3ns, r\u00edos e serras. O lago Yellowstone \u00e9 un dos m\u00e1is grandes lagos elevados de Am\u00e9rica do Norte e est\u00e1 centrado sobre a Caldeira de Yellowstone, o supervolc\u00e1n m\u00e1is grande do continente. A caldeira consid\u00e9rase un volc\u00e1n activo. Xurdiu con forza tremenda varias veces nos \u00faltimos dous mill\u00f3ns de anos. A metade dos g\u00e9isers do mundo e atracci\u00f3ns xeotermais est\u00e1n en Yellowstone, alimentadas por esta actividade volc\u00e1nica. Os fluxos e as rochas das erupci\u00f3ns volc\u00e1nicas cobren a maior parte da superficie de Yellowstone. O parque \u00e9 a peza central do gran ecosistema de Yellowstone, o maior ecosistema case intacto que queda na zona t\u00e9peda norte da Terra. En 1978, Yellowstone foi nomeado pola UNESCO Patrimonio da Humanidade. Document\u00e1ronse censos de especies de mam\u00edferos, aves, peixes e r\u00e9ptiles, inclu\u00eddos varios que est\u00e1n en perigo ou ameazados de extinci\u00f3n. Os bosques extensivos e pastos tam\u00e9n incl\u00faen especies \u00fanicas de plantas. Yellowstone Park \u00e9 a maior e m\u00e1is famosa localizaci\u00f3n de megafauna nos Estados Unidos continentais. Oso gris, lobo gris e mandas de bisontes e alces americanos viven neste parque. A manda de bisontes de Yellowstone Park \u00e9 o raba\u00f1o de bisontes p\u00fablico m\u00e1is antigo e maior dos Estados Unidos. Os incendios forestais suc\u00e9dense no parque cada ano. Nos grandes incendios forestais de 1988, case un terzo do parque foi queimado. Yellowstone ten numerosas actividades recreativas, inclu\u00edndo sendeirismo, camping, paseos en barca, pesca e paseos tur\u00edsticos. As estradas pavimentadas proporcionan un acceso pr\u00f3ximo \u00e1s principais \u00e1reas xeot\u00e9rmicas, as\u00ed como a alg\u00fans lagos e fervenzas. Durante o inverno, os visitantes frecuentemente acceden ao parque a trav\u00e9s de visitas guiadas que usan veh\u00edculas para a neve ou motoneves."}
{"id": "12702", "revid": "23204", "url": "https://gl.wikipedia.org/wiki?curid=12702", "title": "Idaho", "text": "Idaho \u00e9 un estado localizado no noroeste dos Estados Unidos, con capital en Boise. Ten unha superficie de 216.632\u00a0km\u00b2 e, de acordo co \"United States Census Bureau\", no 2020 ti\u00f1a unha poboaci\u00f3n de 1\u00a0839\u00a0106 habitantes. \u00c9 o 43\u00ba estados dos Estados Unidos, admitido o 3 de xullo de 1890, a\u00ednda que en 1863 xa fora creado o Territorio de Idaho.\nXeograf\u00eda.\nIdaho fai fronteira con seis estados e cunha provincia do Canad\u00e1. \u00d3 oeste est\u00e1n os estados de Washington e Oreg\u00f3n, Nevada e Utah est\u00e1n \u00f3 sur, e Montana e Wyoming \u00f3 leste. Idaho tam\u00e9n fai fronteira coa provincia de Columbia Brit\u00e1nica \u00f3 norte. A paisaxe \u00e9 ondulada con algunhas das mellores preservadas \u00e1reas naturais dos Estados Unidos. O estado sit\u00faase xunto \u00e1s Monta\u00f1as Rochosas, con abundancia de recursos naturais e paisaxes. Hai monta\u00f1as cubertas de neve, r\u00edos r\u00e1pidos, vastos lagos e profundos can\u00f3ns. As augas do r\u00edo Snake atravesan o Hells Canyon, o m\u00e1is profundo can\u00f3n dos Estados Unidos. As fervenzas de Shoshone Falls ten unha altura superior \u00e1 do Ni\u00e1gara.\nOs r\u00edos principais do estado son o Snake River, o Clark Fork-Pend Oreille, o Clearwater e o Salmon River. O porto de Lewiston, na confluencia dos r\u00edos Clearwater e Snake \u00e9 o porto m\u00e1is distante do Oc\u00e9ano Pac\u00edfico no noroeste dos Estados Unidos.\nA monta\u00f1a m\u00e1is alta do estado \u00e9 o Pico de Borah, con 3.859 metros de altitude, \u00f3 norte da cidade de Mackay. O punto m\u00e1is baixo (227 metros) est\u00e1 en Lewiston, onde o r\u00edo Clearwater encontra o r\u00edo Snake e contin\u00faa no estado de Washington.\nClima.\nIdaho ten moita variaci\u00f3n no seu clima. A pesar de situarse a fronteira occidental do estado a unha distancia de 480\u00a0km do Oc\u00e9ano Pac\u00edfico, a influencia mar\u00edtima a\u00ednda \u00e9 sentida no estado, especialmente no inverno, cando a cobertura de nubes, a humidade e a precipitaci\u00f3n atinxen o seu punto m\u00e1ximo. Esta influencia ten un efecto moderado no inverno, cando as temperaturas non son tan baixas como ser\u00eda esperado nun estado tan \u00f3 norte e co altitude tan elevadas. A influencia mar\u00edtima \u00e9 menos intensa \u00f3 sur, onde os patr\u00f3ns de precipitaci\u00f3ns son en xeral invertidos, con ver\u00e1ns chuviosos e invernos secos, e as diferenzas de temperatura estacionais son menos acentuadas, indicando un clima continental.\nO clima en Idaho pode ser quente, a pesar de que os per\u00edodos con temperaturas superiores \u00f3s 37\u00ba C de m\u00e1xima son raros. Os d\u00edas m\u00e1is quentes son temperados pola relativamente baixa humidade e noites fr\u00edas durante o ver\u00e1n, pois para a maior parte do estado as diferenzas entre as temperaturas di\u00farnas e nocturnas son maiores no ver\u00e1n. Os invernos poden ser moi fr\u00edos, pero extensos per\u00edodos de temperaturas baixo cero tam\u00e9n son raros.\nEconom\u00eda.\nO produto interior bruto do estado o 2004 foi de 43,6 mil mill\u00f3ns de d\u00f3lares americanos. A renda \"per c\u00e1pita\" nese ano foi de 26.881,00 d\u00f3lares.\n\u00c9 un importante estado agr\u00edcola, producindo o terzo das patacas que crecen nos Estados Unidos.\nImportantes industrias en Idaho son o procesamento de alimentos, madeira e derivados, m\u00e1quinas, produtos qu\u00edmicos, produtos de papel, electr\u00f3nicos, prata e outras miner\u00edas, e turismo. O Laboratorio Nacional de Idaho (INL), un laboratorio gobernamental para investigaci\u00f3n en enerx\u00eda nuclear tam\u00e9n ten un importante papel na econom\u00eda do estado. Hai tam\u00e9n 3 f\u00e1bricas de cervexa da empresa Anheuser-Busch, que fornecen o malte a outras cervexar\u00edas do pa\u00eds.\nHoxe, a principal industria en Idaho \u00e9 o sector de ciencia e tecnolox\u00eda. Representa m\u00e1is de 25% da renda total do estado, e m\u00e1is de 70% das exportaci\u00f3ns, en d\u00f3lares. A econom\u00eda industrial do Idaho v\u00e9n crecendo, e os produtos de alta tecnolox\u00eda lideran este crecemento. Desde o fin dos anos 1970, a cidade de Boise emerxeu como un centro de manufactura de semicondutores. A cidade \u00e9 sede da Micron Technology Inc., a \u00fanica manufactura estadounidense de chips DRAM. A Hewlett-Packard opera unha planta industrial en Boise, suroeste de Idaho, dende os anos 1970, que produce impresoras l\u00e1ser. . A empresa Dell opera unha unidade de orientaci\u00f3n por tel\u00e9fono \u00f3s consumidores en Twin Falls. Outra importante compa\u00f1\u00eda de tecnolox\u00eda no estado \u00e9 a AMI Semicondutor, cuxa sede fica na cidade de Pocatello. Finalmente, a Coldwater Creek, grande empresa de comercio de roupa para muller, ten a s\u00faa sede en Sandpoint.\nO imposto sobre o comercio \u00e9 de 6%, e aplicase ao comercio, alugueiro ou financiamento de bens tanx\u00edbeis e alg\u00fans servizos. Os alimentos son taxados, pero os medicamentos non. As acomodaci\u00f3ns en hoteis, moteis e c\u00e1mpings son taxados a unha porcentaxe m\u00e1is alta (7% a 11%)."}
{"id": "12703", "revid": "127505", "url": "https://gl.wikipedia.org/wiki?curid=12703", "title": "Limoeiro", "text": "O limoeiro (\"Citrus limon\") \u00e9 unha pequena \u00e1rbore perenne, da familia das rut\u00e1ceas, que pode alcanzar os 6 m de altura; pos\u00fae cortiza lisa e madeira dura e amarelenta moi apreciada para traballos de ebanistar\u00eda. Forma unha copa aberta con gran profusi\u00f3n de p\u00f3las, as s\u00faas follas son el\u00edpticas, cori\u00e1ceas de cor verde mate (de 5 a 10\u00a0cm), acabadas en punta e con bordos ondulados ou finamente dentados. As arom\u00e1ticas flores presentan grosos p\u00e9talos brancos tinxidos de rosa ou violeta na parte externa, con numerosos estames (20-40). Xorden illadas ou formando pares a partir de xemas coloradas.\nO limoeiro \u00e9 orixinario de Asia e foi desco\u00f1ecido por gregos e romanos, sendo mencionado por primeira vez no libro sobre agricultura \"Nabathae\" contra os s\u00e9culos III ou IV. O seu cultivo non foi desenvolvido no oeste at\u00e9 despois da conquista \u00e1rabe, estend\u00e9ndose ent\u00f3n por toda a costa mediterr\u00e1nea onde se cultiva abundantemente, debido \u00e1 benignidade do clima, para consumo interno e de exportaci\u00f3n.\nO seu froito, o lim\u00f3n, pos\u00fae un alto contido en vitamina C (501,6 miligramos) e \u00e1cido c\u00edtrico (49,88 gramos) por litro. Util\u00edzase para elaborar sobremesas ou bebidas naturais como a limoada. Era moi utilizado entre os antigos mari\u00f1eiros que pasaban longos per\u00edodos no mar sen acceso a outras froitas ou hortalizas, para evitar o escorbuto.\nExiste unha ampla gama de variedades de limoeiros, existindo lim\u00f3ns doces (m\u00e1is grandes e con pel agrad\u00e1bel) e lim\u00f3ns de tama\u00f1o medio (m\u00e1is agres). Hai variedades de colleita estacional (no outono e inverno), e hai outros de colleita perpetua (case todo o ano).\nTam\u00e9n hai variedades de lima, que son uns pequenos lim\u00f3ns de cor verde e moito m\u00e1is agres. En Am\u00e9rica son moi populares.\nDescrici\u00f3n.\nO limoeiro \u00e9 unha \u00e1rbore perenne, a mi\u00fado con espi\u00f1as, que pode acadar os catro metros de altura, coa copa aberta moi ramificada. As s\u00faas follas son alternas, simples, cori\u00e1ceas, con limbo el\u00edptico de marxe m\u00e1is ou menos pechado, glanduloso e que, \u00e1 s\u00faa vez cont\u00e9n unha nervaci\u00f3n penninervial, a inserci\u00f3n do seu talo \u00e9 peciolada e a s\u00faa disposici\u00f3n \u00e9 alterna. \u00c9 de cor verde mate lustroso duns 5\u201310\u00a0cm de longo e con pec\u00edolo cil\u00edndrico articulado.\nAs flores son solitarias ou organ\u00edzanse en pares ou inflorescencias curtas corimbosas axilares. O c\u00e1liz ten entre catro e sete (xeralmente cinco) s\u00e9palos de forma triangular soldados entre si e a corola est\u00e1 formada por igual n\u00famero de p\u00e9talos, libres, el\u00edpticos alongados, espesos, externamente glandulosos, brancos tinguidos de rosa ou viol\u00e1ceo no env\u00e9s. O androceo est\u00e1 formado por numerosos estames (20\u2013100) e o xineceo presenta un ovario \u00ednfero con estilo groso rematado por un estigma mazudo m\u00e1is ou menos lobulado. Ese ovario deriva nun froito bacciforme en hesperidio con ata 18 l\u00f3culos. As s\u00faas sementes, que poden faltar por partenocarpia, son de forma m\u00e1is ou menos ovoide, abrancazadas ou amareladas, centim\u00e9tricas, sucadas irregularmente e lonxitudinalmente.\nDistribuci\u00f3n.\nO limoeiro \u00e9 orixinario de Asia (Assam, rexi\u00f3n no sueste da India, norte de Birmania e a China, e foi desco\u00f1ecido polos gregos e os romanos, sendo mencionado por primeira vez no \"Tratado sobre Agricultura Nabathae\" contra os s\u00e9culos III ou IV. O seu cultivo non se desenvolveu en occidente ata despois da conquista musulm\u00e1 da pen\u00ednsula ib\u00e9rica, estend\u00e9ndose ent\u00f3n por todo o litoral mediterr\u00e1neo onde se cultiva profusamente, debido \u00e1 bondade do clima, para consumo interno e de exportaci\u00f3n.\nEnfermidades e parasitos.\nO limoeiro \u00e9 atacado polo piollo branco (\"Aspidiotus nerii\"), que afecta os froitos dende a s\u00faa formaci\u00f3n ata a madurez. Outras cochinillas atacan tam\u00e9n o limoeiro, como as serpetas, con forma de coma, caparretas e outros piollos. C\u00f2mpre salientar o ataque das cochinillas algodonosas, como o cotonet (\"Planococcus citri\") ou a cochinilla acanalada (\"Icerya purchasi\"), mais quizais a m\u00e1is importante a nivel comercial \u00e9 a cochinilla vermella australiana (\"Aonidiella aurantii\").\nOutras pragas son:"}
{"id": "12709", "revid": "65337", "url": "https://gl.wikipedia.org/wiki?curid=12709", "title": "Pierre Victor Auger", "text": "Pierre Victor Auger, nado en Par\u00eds o 14 de maio de 1899 e finado na mesma cidade o 24 de decembro de 1993, foi un f\u00edsico franc\u00e9s.\nTraxectoria.\nTraballou no campo da f\u00edsica at\u00f3mica, da f\u00edsica nuclear e dos raios c\u00f3smicos. En 1925 descubriu o efecto Auger, empregado posteriormente para detectar impurezas nas superficies cristalinas."}
{"id": "12710", "revid": "1131", "url": "https://gl.wikipedia.org/wiki?curid=12710", "title": "\u00c9mile Augier", "text": "Guillaume Victor \u00c9mile Augier, nado en Valence (Dr\u00f4me) o 17 de setembro de 1820 e finado en Par\u00eds o 25 de outubro de 1889, foi un dramaturgo franc\u00e9s. Escribiu comedias costumistas e de s\u00e1tira social e foi elixido membro da Academia Francesa en 1857."}
{"id": "12712", "revid": "1822", "url": "https://gl.wikipedia.org/wiki?curid=12712", "title": "Juan Ruiz", "text": "Juan Ruiz, nado en Alcal\u00e1 de Henares cara a 1284 e finado cara a 1351, foi un sacerdote e escritor castel\u00e1n, co\u00f1ecido como arcipreste de Hita.\nTraxectoria.\nPouco \u00e9 o que se co\u00f1ece da s\u00faa vida. Probablemente estudou en Toledo, pasou na cadea varios anos entre 1337 e 1350 por orde do arcebispo de Toledo Gil Albornoz, e al\u00ed escribiu a s\u00faa \u00fanica obra, o \"Libro de buen amor\". Este libro encerra unha protesta polas posturas integristas daquel prelado, que pretend\u00eda estender \u00e1 s\u00faa diocese a doutrina papal do celibato obrigatorio, fronte \u00e1 tradici\u00f3n hisp\u00e1nica da barragan\u00eda, ou contrato de convivencia dun sacerdote cunha muller, m\u00e1is asentada nun territorio multicultural como era a diocese de Toledo, na que xa se estendera a herex\u00eda do adopcionismo de Elipando. A s\u00faa postura aparece na \"Cantiga dos cl\u00e9rigos de Talavera\", que parece que foi a que motivou a orde de prisi\u00f3n do arcebispo. Esta postura cr\u00edtica cara o alto clero emparenta a Juan Ruiz coa literatura goliarda medieval, as\u00ed como o restante contido desenfadado e cr\u00edtico da obra. Est\u00edmase 1350 como data da s\u00faa morte porque ao ano seguinte era outro xa o arcipreste de Hita.\nJuan Ruiz \u00e9 considerado como o primeiro l\u00edrico espa\u00f1ol. Mostra unha cultura ampla e unha linguaxe rica, que gusta de acumular sin\u00f3nimos parciais e de repetir o mesmo concepto de distintas maneiras, o que o relaciona coa t\u00e9cnica do serm\u00f3n. A linguaxe \u00e9 popular e coloquial, moi viva e creativa. Por outra banda, a s\u00faa obra mostra un co\u00f1ecemento das paix\u00f3ns humanas e caracter\u00edzase polo equilibrio entre a delicadeza e a desvergo\u00f1a, que logra mediante unha intelixencia fina, ambigua e ir\u00f3nica, pese ao que a obra pos\u00fae br\u00edo e audacia."}
{"id": "12713", "revid": "181", "url": "https://gl.wikipedia.org/wiki?curid=12713", "title": "Arcipreste de Hita", "text": ""}
{"id": "12714", "revid": "89787", "url": "https://gl.wikipedia.org/wiki?curid=12714", "title": "Libro de buen amor", "text": "O Libro de buen amor \u00e9 unha obra escrita por Juan Ruiz (arcipreste de Hita) a mediados do s\u00e9culo XIV. \u00c9 unha composici\u00f3n en verso extensa, pertencente ao mester de clerec\u00eda. A\u00ednda que escrito cara a 1343, o t\u00edtulo co que se co\u00f1ece actualmente deullo Ram\u00f3n Men\u00e9ndez Pidal en 1898; anteriormente fora co\u00f1ecido como \"Libro do arcipreste\" ou \"Libro dos cantares\".\nO libro consta de 1728 estrofas, entre as que predomina o tetr\u00e1strofo. Constit\u00fae unha colecci\u00f3n heterox\u00e9nea de diversos materiais, e o f\u00edo condutor constit\u00faeo o relato da autobiograf\u00eda amorosa ficticia do seu autor. Nela representa a trav\u00e9s das s\u00faas amantes todas as camadas da sociedade medieval do Reino de Castela. Rec\u00f3llense composici\u00f3ns l\u00edricas profanas (serranillas, moitas veces par\u00f3dicas) ao lado doutras relixiosas, f\u00e1bulas, ap\u00f3logos, glosas do \"Ars Amandi\" de Ovidio, parodias da liturxia das horas can\u00f3nicas ou cos cantares de xesta (como o \"Combate de don Carnal con do\u00f1a Cuaresma\"), prantos (como o da morte de Trotaconventos, personaxe que constit\u00fae un precedente da Celestina), s\u00e1tiras (como as dirixidas contra as donas chichas ou o poder igualador do di\u00f1eiro), alegor\u00edas, moralidades, serm\u00f3ns, cantigas de cegos e de escolares etc.\nDo libro existen tres c\u00f3dices, dos que o de Salamanca (S, actualmente conservado na Biblioteca Real) est\u00e1 considerado o m\u00e1is completo; os outros son o da Real Academia Espa\u00f1ola (G, ou de Gayoso) e o de Toledo."}
{"id": "12715", "revid": "45576", "url": "https://gl.wikipedia.org/wiki?curid=12715", "title": "Gran Premio do Canad\u00e1", "text": "O Gran Premio do Canad\u00e1 (en franc\u00e9s: \"Grand Prix du Canada\") \u00e9 unha carreira v\u00e1lida para o campionato mundial de automobilismo de F\u00f3rmula 1, que se disputa anualmente no Canad\u00e1 desde 1961. Forma parte do Campionato Mundial de F\u00f3rmula 1 desde 1967, ese ano disputouse no Circu\u00edto de Mosport Park, ata 1977 disputouse nos circu\u00edtos de Mosport Park e Mont-Tremblant, Quebec. Logo de , as preocupaci\u00f3ns de seguridade levaron ao Gran Premio a trasladarse definitivamente a Mosport. En , logo de problemas de seguridade similares con Mosport, o Gran Premio do Canad\u00e1 trasladouse \u00e1 s\u00faa actual sede na \u00cele Notre-D\u00e1me en Montreal. A partir de 1978, disp\u00fatase regularmente nun circu\u00edto urbano en Montreal. Numerosas edici\u00f3ns ata 2001 tiveron \u00e1 F\u00f3rmula Atlantic como carreira de apoio.\nEn 2005, o Gran Premio do Canad\u00e1 foi o m\u00e1is visto dos GP de F\u00f3rmula Un no mundo. A carreira tam\u00e9n foi o terceiro evento deportivo m\u00e1is visto en todo o mundo, detr\u00e1s do primeiro lugar Super Bowl XXXIX e da Final da Liga de Campi\u00f3ns.\nDurante a sesi\u00f3n de cualificaci\u00f3n en 2014, os organizadores do Gran Premio anunciaron que acordaran unha extensi\u00f3n de 10 anos para manter o Gran Premio do Canad\u00e1 no circu\u00edto Gilles Villeneuve ata .\nHistoria.\nOrixes.\nOs primeiros Grandes Premios do Canad\u00e1 foi un dos eventos m\u00e1is importantes do novo Canadian Sports Car Championship, unha serie creada xunto co Gran Premio do Canad\u00e1 en Mosport Park cerca de Toronto en 1961. Mosport Park (que a\u00ednda ten a s\u00faa configuraci\u00f3n de dese\u00f1o orixinal) era un circu\u00edto espectacular e desafiante que ti\u00f1a unha chea de subidas e baixadas, o circu\u00edto era popular entre os pilotos.\nF\u00f3rmula Un.\nParque Mosport e Mont-Tremblant.\nA carreira disputouse como parte do campionato mundial de F\u00f3rmula Un por primeira vez en 1967, Mosport foi seleccionada como sede do evento. O circu\u00edto de Ontario alternado co Circu\u00edto Mont-Tremblant no Quebec, onde o Gran Premio do Canad\u00e1 disputouse en e . Mont-Tremblant, como Mosport, era un circu\u00edto espectacular que ti\u00f1a unha chea de cambios de rasante e era moi dif\u00edcil. A primeira carreira do campionato disputouse entre as carreiras de Alema\u00f1a e Italia, foi ga\u00f1ado por Jack Brabham co seu compa\u00f1eiro de equipo o neozeland\u00e9s Denny Hulme completando un dobrete para Brabham.\nA carreira de 1968 viu a mala sorte do neozeland\u00e9s Chris Amon liderou desde o principio ata a falta de 17 voltas para o final da carreira cando a s\u00faa caixa de cambios rompeuse. o equipo McLaren terminou 1\u00ba e 2\u00ba cos compatriotas de Amon, Hulme e Bruce McLaren logrando os m\u00e1ximos honores. A carreira de 1969 en Mosport Parque viu o brit\u00e1nico Jackie Stewart subir do 4\u00ba posto ao liderado, pero Jacky Ickx acheg\u00e1base rapidamente, Stewart e Ickx loitaron ata a volta 33, cando dobraron ao piloto privado Al Pease por cuarta vez, Ickx intentou pasar a Stewart, e os dous coches chocaron. Stewart non puido continuar co seu Matra, pero Ickx mantivo o seu Brabham en marcha, e aferrouse \u00e1 vantaxe ata a bandeira a cadros. Un Stewart anoxado queixouse ao seu xefe Ken Tyrrell sobre Pease, que se queixou aos organizadores. A continuaci\u00f3n, o veterano de 48 anos de idade, Pease recibiu a bandeira negra de inhabilitaci\u00f3n logo de completar menos da metade da cantidade de voltas que os l\u00edderes completaran dun xeito case vergonzoso no seu obsoleto Eagle-Climax, e converteuse no \u00fanico piloto na historia da F1 en ser descualificada por ser demasiado lento. A carreira de 1970 viu a Ickx ga\u00f1ar de novo co seu compa\u00f1eiro de equipo, o su\u00edzo Clay Regazzoni facendo un dobrete para Ferrari. Pero o circu\u00edto de Mont-Tremblant foi posteriormente pechado por motivos de seguridade, os duros invernos afectaban gravemente \u00e1 superficie da pista e dunha disputa coas autoridades locais en 1972. A alternancia da carreira det\u00edvose e Mosport continuou mantendo en exclusiva o Gran Premio do Canad\u00e1 a partir de .\na carreira de 1971 viu Mosport Park inundado pola choiva, o evento principal atrasouse logo dun accidente fatal nunha carreira de apoio da F\u00f3rmula Ford e no momento en que comezou, estaba chovendo a cach\u00f3n. Jackie Stewart conseguiu a vitoria facilmente nun Tyrrell por diante do sueco Ronnie Peterson nun Merch. En 1972 Mosport actualizouse con novas caracter\u00edsticas de seguridade, e Stewart volveu ga\u00f1ar. A carreira de 1973 foi un evento moi interesante, do mesmo xeito que a carreira de 2 anos antes foi un evento empapado pola choiva. O mozo austr\u00edaco Niki Lauda nun BRM p\u00faxose por diante do Lotus de Peterson na volta 3, Lauda liderou ata a volta 20 cando entrou a cambiar pneum\u00e1ticos, houbo unha considerable confusi\u00f3n logo de que Fran\u00e7ois Cevert e Jody Scheckter chocaran na volta 33 logo do cal resultou unha chapuza sa\u00edu o coche de seguridade por primeira vez na historia da F\u00f3rmula 1, pero non puido recoller ao l\u00edder e permitiu aos de diante ga\u00f1ar case unha volta. Todo isto significou que o brit\u00e1nico Jackie Oliver terminou no liderado, o americano Peter Revson segundo e o franc\u00e9s Jean-Pierre Beltoise 3\u00ba. Destes tres Revson ti\u00f1a o coche m\u00e1is competitivo polo que finalmente logrou o liderado e o mantivo todo o cami\u00f1o ata a bandeira mentres que o compa\u00f1eiro brasileiro de Peterson Emerson Fittipaldi atacou para tratar de recuperar o terreo perdido e superou a Oliver e Beltoise nas \u00faltimas voltas para quedar segundo. A confusi\u00f3n continuou durante horas logo do final, pero finalmente confirmouse que Revson era o vencedor, ga\u00f1ou grazas a un golpe de sorte cando sa\u00edu o coche de seguridade. A carreira de 1974 viu a vitoria de Fittipaldi, mentres que o seu rival no campionato Clay Regazzoni terminou segundo e Jody Scheckter estrelouse con forza logo dun fallo dos freos no seu Tyrrell. En non houbo carreira, e na carreira de 1976 foi un onde o brit\u00e1nico James Hunt descubriu que lle quitaran os seus 9 puntos de Brands Hatch, Hunt ga\u00f1ou o a carreira do Gran Premio do Canad\u00e1 dese ano, pilotando furiosamente durante toda a carreira.\nNa carreira de 1977 o franc\u00e9s-canadense Gilles Villeneuve fixo o seu debut con Ferrari. Pero as preocupaci\u00f3ns sobre a seguridade polas fochancas de Mosport Park xurdiu cando o brit\u00e1nico Ian Ashley tivo un accidente horrendo mentres coroaba unha subida chea de fochancas. O Hesketh de Ashley envorcou nas varandas Armco e entrou nunha torre de televisi\u00f3n. O ingl\u00e9s de orixe alem\u00e1 resultou ferido grave e as operaci\u00f3ns de rescate foron ineficientes e lentas. A falta de seguridade en Mosport foi subli\u00f1ada cando Jochen Mass perdeu o control do seu McLaren e chocou contra un garda ra\u00edl. Jody Scheckter ga\u00f1ou esta carreira no seu Wolf, pero a seguridade no moi r\u00e1pido e bacheado circu\u00edto de Mosport non era o suficientemente boa para as necesidades da F\u00f3rmula Un, un novo circu\u00edto constru\u00eduse en Montreal, chamado Circuit \u00cele Notre-D\u00e1me, onde disputouse a carreira por primeira vez en 1978 e onde se celebra desde ent\u00f3n.\nMontreal.\nO primeiro vencedor en Montreal foi o corredor canadense Gilles Villeneuve, nado no Quebec, pilotando un Ferrari. 1979 viu ga\u00f1ar ao australiano Alan Jones, que tam\u00e9n ga\u00f1ou a carreira de 1980 e o campionato de pilotos dese ano. A carreira de 1980 tam\u00e9n viu unha gran montoneira na sa\u00edda, Jones intentou pasar a Piquet pero toc\u00e1ronse, desencadeando un choque m\u00faltiple en cadea. Piquet volveu sa\u00edr no seu coche de reserva pero o motor explotou e Piquet retirouse da carreira. A tempada do franc\u00e9s Jean-Pierre Jabouille chegou ao seu fin cando estrelou o seu Renault de fronte contra un muro de pneum\u00e1ticos. Rompeu as pernas e tardou varios meses en recuperarse. En 1981 disputouse unha carreira empapada pola choiva, preto do final da carreira, Villeneuve demostrou a s\u00faa habilidade de control do coche cando o aler\u00f3n dianteiro do seu Ferrari quedou torcido debido a un accidente e mant\u00edvose no 3\u00ba lugar co coche nesta condici\u00f3n. O franc\u00e9s Jacques Laffite logrou o que \u00eda ser a s\u00faa \u00faltima vitoria na F1, seguido polo brit\u00e1nico John Watson e Villeneuve.\nVilleneuve morreu en na s\u00faa volta final de cualificaci\u00f3n para o Gran Premio de B\u00e9lxica. Unhas poucas semanas logo da s\u00faa morte, o circu\u00edto de Montreal foi rebautizado como Circu\u00edto Gilles Villeneuve na s\u00faa honra. Gilles Villeneuve \u00e9 ata agora o \u00fanico ga\u00f1ador canadense do Gran Premio do Canad\u00e1 de F\u00f3rmula Un. O Gran Premio do Canad\u00e1 de 1982 foi un evento tr\u00e1xico, \u00e1 sombra da morte de Villeneuve un mes antes. O compa\u00f1eiro de Villeneuve Didier Pironi quedou parado na parte dianteira da grella. En primeiro lugar, Raul Boesel golpeou con forza o veh\u00edculo parado, e logo o piloto de Osella, Riccardo Paletti estrelouse directamente contra a parte traseira do Ferrari de Pironi a m\u00e1is de 180\u00a0km/h. Pironi e o m\u00e9dico da F1 Sid Watkins acudiron en axuda de Paletti para tratar de extraelo do seu coche, que incendiouse. Logo dunha media hora, Paletti de 23 anos de idade, foi extra\u00eddo e trasladado a un hospital pr\u00f3ximo, onde morreu debido \u00e1s s\u00faas feridas. Jean-Pierre-Jarier retirouse do Gran Premio, tras esta noticia. Nelson Piquet ga\u00f1ou a carreira no seu Brabham. O Gran Premio do Canad\u00e1 de 1982 tam\u00e9n foi significativo polo feito de que a carreira trasladouse de outubro a xu\u00f1o, e mant\u00edvose nesta data desde ent\u00f3n. En 1983 o franc\u00e9s Ren\u00e9 Arnoux ga\u00f1ou a s\u00faa primeira carreira como piloto de Ferrari, e ao ano seguinte volveu ga\u00f1ar Piquet nun Brabham con motor BMW. En 1985 viu un dobrete de Ferrari co italiano Michele Alboreto e o sueco Stefan Johansson logrando os m\u00e1ximos honores diante do franc\u00e9s Alain Prost, a\u00ednda que Lotus acadou a primeira fila da grella cando Elio de Angelis e Ayrton Senna comezaron 1\u00ba e 2\u00ba. A de 1986 foi unha carreira competitiva, o fin\u00e9s Keke Rosberg nun McLaren atacou na pista, capturou e logo pasou ao l\u00edder brit\u00e1nico Nigel Mansell. Pero Rosberg, do mesmo xeito que os outros pilotos de cabeza, tivo problemas e as\u00ed Mansell aproveitouse destes problemas e ga\u00f1ou a carreira. En 1987, a carreira non se celebrou debido \u00e1 disputa de patrocinio entre d\u00faas cervexeiras locais, Labatt e Molson. Durante o descanso modificouse a pista, e a li\u00f1a de sa\u00edda moveuse \u00e1 s\u00faa posici\u00f3n actual.\n1988 viu o brasileiro Ayrton Senna logrou a vitoria no invencible McLaren MP4 / 4 co seu motor Honda turbo, e ao ano seguinte, case volveu ga\u00f1ar, pero o motor Honda do seu McLaren fallou e o belga Thierry Boutsen levouse a vitoria, que foi a primeira na s\u00faa carreira na F1. 1990, do mesmo xeito que o ano anterior, foi un evento marcado pola choiva, e viu unha serie de accidentes, Senna ga\u00f1ouno outra vez. 1991 viu un dram\u00e1tico final no que o Williams de Nigel Mansell fallou na \u00faltima volta a s\u00f3 unhas poucas curvas da meta, Nelson Piquet levouse a s\u00faa 23\u00aa vitoria na F1 e a \u00faltima de Benetton. O austr\u00edaco Gerhard Berger ga\u00f1ou o evento de 1992, logo de que un Mansell dominante trompeara tras un choque co compa\u00f1eiro de equipo de Berger, Senna. Alain Prost ga\u00f1ou a carreira de 1993. en resposta \u00e1 traxedia de Imola, a carreira de 1994 viu como a curva de Droit du Casino moi r\u00e1pida, converteuse nunha chicana. O alem\u00e1n Michael Schumacher ga\u00f1ou este evento. Ferrari con Jean Alesi ga\u00f1ou a edici\u00f3n de 1995, que se produciu no seu 31 aniversario na que ser\u00eda a \u00fanica vitoria da s\u00faa carreira. Alesi herdara o liderado cando Michael Schumacher entrou en boxes con problemas el\u00e9ctricos e Damon Hill cun fallo hidr\u00e1ulico. A vitoria foi moi importante para Alesi, sobre todo logo de varias carreiras sen recompensa o ano anterior, concretamente, en Italia. A vitoria de Alesi en Montreal foi elixida como a vitoria m\u00e1is popular da tempada por moitos, xa que levaba o Ferrari n\u00famero 27 que pertenceu ao famoso Gilles Villeneuve no seu moi querido Gran Premio de casa.\nNa carreira de 1996 eliminouse a curva do casino e cambiou o dese\u00f1o, a franxa na parte inferior do circu\u00edto converteuse nunha recta. O brit\u00e1nico Damon Hill ga\u00f1ou este evento, e a carreira de 1997 suspendeuse prematuramente debido a un accidente no que estivo implicado Olivier Panis. O Gran Premio do Canad\u00e1 de 1997 debeu ser detido prematuramente debido a un enorme accidente. Olivier Panis resultou ferido con fracturas en ambas as pernas. Panis viuse afastado da competici\u00f3n durante as seguintes nove carreiras e moitos pensan que este episodio marcou ao ga\u00f1ador do Gran Premio de M\u00f3naco de 1996 de forma permanente.\nAs carreiras de 1997 a 2004 (ag\u00e1s 1999 e 2001) viron unha serie de vitorias de Michael Schumacher, todas con Ferrari.\nEn 1999, o muro dereito da actual curva n\u00ba 13 do circu\u00edto Gilles Villeneuve, \u00e1 sa\u00edda da chicana de entrada a meta, f\u00edxose famoso debido a que tres campi\u00f3ns de F\u00f3rmula 1, Damon Hill, Michael Schumacher e Jacques Villeneuve chocaron todos contra el. Desde ent\u00f3n co\u00f1\u00e9ceselle como o \"Muro dos Campi\u00f3ns\".\n1999 viu o fin\u00e9s Mika H\u00e4kkinen ga\u00f1ar, e 2001, foi o primeiro Gran Premio no que dous irm\u00e1ns fixeron un dobrete na historia da F\u00f3rmula 1, con Ralf e Michael Schumacher encabezando o podio. Os irm\u00e1ns Schumacher tam\u00e9n terminaron 1\u00ba e 2\u00ba na edici\u00f3n de 2003a\u00ednda que en orde inverso, 2001 foi tam\u00e9n notable para Jean Alesi que logrou o mellor resultado da tempada con Prost, celebrou o seu quinto lugar facendo varios donuts no seu veh\u00edculo, e lanzando o seu casco contra a multitude.\nDebido as novas regulaci\u00f3ns con respecto \u00e1 publicidade de tabaco no deporte e \u00e1 creaci\u00f3n de novos circu\u00edtos, o Gran Premio do Canad\u00e1 non foi inclu\u00eddo no programa inicial do campionato de . Con todo, os organizadores lograron reunir suficientes fondos para manter o circu\u00edto no campionato, co que a tempada dese ano inclu\u00edu 18 carreiras. A carreira de 2005 foi ga\u00f1ada por Kimi R\u00e4ikk\u00f6nen no McLaren, e a de 2006 por Fernando Alonso en Renault.\nA carreira de 2007 viu o novato Lewis Hamilton lograr a s\u00faa primeira vitoria. Na volta 67, Takuma Sato adiantou ao McLaren-Mercedes de Fernando Alonso, entre os aplausos de todo o circu\u00edto, xusto logo de adiantar a Ralf Schumacher e superar o Ferrari de Kimi R\u00e4ikk\u00f6nen anteriormente. A carreira viuse salpicada por un fort\u00edsimo impacto de Robert Kubica contra o muro a 300\u00a0km/h na que afortunadamente s\u00f3 sufriu unha escordadura de nocello e golpes leves, posteriormente pasou a ga\u00f1ar a carreira na seguinte tempada, a s\u00faa \u00fanica vitoria na F1. O Gran Premio do Canad\u00e1 de 2011 converteuse na m\u00e1is longa carreira de F\u00f3rmula Un ata a data, as tormentas atrasaron a carreira durante horas, pero cando se puxo en marcha de novo o brit\u00e1nico Jenson Button irrompeu a trav\u00e9s da pista desde o \u00faltimo lugar despois do reinicio na volta 41 e atrapou ao l\u00edder alem\u00e1n Sebastian Vettel, quen se viu obrigado a cometer un erro, pasado o piloto de Red Bull o brit\u00e1nico levouse a vitoria, no que describiu como \"a mi\u00f1a mellor carreira\". 2013 viu a Vettel dominar no seu Red Bull, pero tam\u00e9n viu a primeira fatalidade relacionada coa F\u00f3rmula Un en 12 anos. O comisario de pista de trinta e oito anos de idade, Mark Robinson foi atropelado por un veh\u00edculo de rescate, o accidente ocorreu mentres os comisarios retiraban o Sauber de Esteban Guti\u00e9rrez despois de que o mexicano trompeara durante as voltas finais da carreira. Robinson morreu despois no hospital e converteuse na primeira morte en terra na F\u00f3rmula Un desde a do comisario Graham Beveridge no Gran Premio de Australia de 2001.\nNas semanas previas ao Gran Premio, funcionarios da cidade colocaran trampas para cazar todas as marmotas posibles en todo o curso da carreira, e transportaron os animais \u00e1 pr\u00f3xima Illa Ste-Helene. En 1990, Alessandro Nannini golpeou un topo na pista que danou o seu pneum\u00e1tico. En 2007, unha marmota interrompeu a sesi\u00f3n pr\u00e1ctica de Ralf Schumacher. O mesmo d\u00eda da carreira, Anthony Davidson marchaba terceiro ata que golpeou unha marmota, inicialmente pensaron que era un castor, que o obrigou a entrar en boxes e reparar o dano no seu aler\u00f3n dianteiro. En 2008, unha marmota cruzou a pista na franxa na segunda sesi\u00f3n pr\u00e1ctica, pero afortunadamente non interrompeu a sesi\u00f3n. A FIA confirmou o 7 de outubro de 2008 que non se disputar\u00eda en 2009, pero Bernie Ecclestone confirmou que volver\u00eda en 2010. Finalmente disputouse en Montreal o 13 de xu\u00f1o de 2010.\nO 27 de novembro de 2009, os funcionarios do Quebec e os organizadores do Gran Premio do Canad\u00e1 anunciaron que chegaran a un acordo coa Administraci\u00f3n da F\u00f3rmula Un e asinaran un novo contrato por cinco anos para as tempadas -. Segundo o acordo de cinco anos, o goberno pagou 15 mill\u00f3ns de d\u00f3lares canadenses ao ano para albergar a carreira, moito menos que os 35 mill\u00f3ns que Ecclestone ped\u00eda inicialmente ao ano.\nCanad\u00e1 celebrou o GP de F\u00f3rmula 1 m\u00e1is longo da historia.\nCanad\u00e1 acolleu o Gran Premio m\u00e1is longo da historia da F\u00f3rmula 1. Foi na edici\u00f3n de 2011 e durou 4 horas, 4 minutos e 39 segundos, e case a metade das voltas foron con coche de seguridade.\nO Muro dos Campi\u00f3ns.\nA \u00faltima curva do circu\u00edto Gilles Villeneuve e ben co\u00f1ecida polos accidentes que involucraron a varios ex campi\u00f3ns do mundo. En 1999, Damon Hill, Michael Schumacher e Jacques Villeneuve chocaron todos contra o mesmo muro, que ti\u00f1a pintado o lema \"Bienvenue au Qu\u00e9bec\" (\"Bienvenido a Quebec\"). O muro ironicamente f\u00edxose co\u00f1ecido como o \"Muro dos Campi\u00f3ns\". O muro tam\u00e9n estivo involucrado nun accidente con Ricardo Zonta, que era, nese momento, o actual campi\u00f3n da FIA GT. Nos \u00faltimos anos, o campi\u00f3n da GP2 Nico Rosberg e os campi\u00f3ns da CART Juan Pablo Montoya e Jenson Button tam\u00e9n foron v\u00edtimas do muro. Na practica do venres de 2011 o muro reclamou ao campi\u00f3n reinante da F1 Sebastian Vettel.\nPatrocinadores.\nDebido a lexislaci\u00f3n anti tabaco que prohibe ademais devandito patrocinio, novos Grandes Premios, e un m\u00e1ximo de 17 carreiras no calendario, o Gran Premio do Canad\u00e1 retirouse inicialmente do calendario de da F1. Con todo, os organizadores canadenses foron capaces de recadar o di\u00f1eiro suficiente para manter a carreira, e a FIA permitiu a expansi\u00f3n a un calendario de 18 carreiras.\nGa\u00f1adores do Gran Premio do Canad\u00e1.\nGa\u00f1adores m\u00faltiples (pilotos).\n\"Os pilotos en letra grosa a\u00ednda compiten no campionato de F\u00f3rmula 1\"\n\"Un fondo rosado indica un acontecemento que non formaba parte do Campionato Mundial de F\u00f3rmula 1.\"\nGa\u00f1adores m\u00faltiples (construtores).\n\"Os equipos en letra grosa a\u00ednda compiten no campionato de F\u00f3rmula 1\"\n\"Un fondo rosado indica un acontecemento que non formaba parte do Campionato Mundial de F\u00f3rmula 1.\""}
{"id": "12716", "revid": "23204", "url": "https://gl.wikipedia.org/wiki?curid=12716", "title": "Augsburgo", "text": "Augsburgo (en ; en ) \u00e9 unha cidade no sur do estado alem\u00e1n da Baviera, Alema\u00f1a situada na confluencia dos r\u00edos Wertach e Lech e capital e sede de administraci\u00f3n da Suabia. Ten 295.830 habitantes (31 dec.2020) dese modo \u00e9 a terceira maior cidade da Baviera, despois de M\u00fanic e Nuremberg, na s\u00faa \u00e1rea metropolitana ten uns 885.000 habitantes.\nAugsburgo \u00e9 unha cidade independente (Kreisfreie St\u00e4dte) ou distrito urbano (Stadtkreis), ou sexa, pos\u00fae estatuto de distrito (kreis).\nDespois de Neuss, Tr\u00e9veris, Colonia e Xanten, Augsburgo \u00e9 unha das cidades m\u00e1is antigas de Alema\u00f1a, fundada no 15 a.C. polos romanos como Augusta Vindelicorum, recibe o nome do emperador romano Augusto. Foi unha Cidade Imperial Libre de 1276 a 1803 e o fogar das familias patricias Fugger e Welser que dominaron a banca europea no s\u00e9culo XVI. A cidade xogou un papel principal na Reforma como lugar da Confesi\u00f3n de Augsburgo de 1530 e Paz de Augsburgo de 1555. O Fuggerei, o complexo de vivendas sociais m\u00e1is antigo do mundo, fundouno en 1513 Jakob Fugger.\naluvial\nEn 2019, a UNESCO reco\u00f1eceu o Sistema de Xesti\u00f3n da Auga de Augsburgo como Patrimonio da Humanidade.\nXeograf\u00eda.\nAugsburgo at\u00f3pase na converxencia dos r\u00edos Alpinos Lech e Wertach e do Singold. A parte m\u00e1is antiga da cidade e os barrios do sur at\u00f3panse no contraforte norte dun socalco alto, que xurdiu entre o bordo empinado dos outeiros de Friedberg no leste e os outeiros altos do oeste. No sur est\u00e9ndese o Lechfeld, unha chaira aluvial da post idade do xeo entre os r\u00edos Lech e Wertach, onde se conservaron paisaxes primixenias raras. O bosque da cidade de Augsburgo e os breixos do val de Lech est\u00e1n hoxe entre os h\u00e1bitats de Europa central m\u00e1is ricos en especies.\nAugsburg limita co parque natural dos bosques occidentais de Augsburgo - un gran bosque. A propia cidade tam\u00e9n \u00e9 moi verde. Como resultado, en 1997 Augsburgo foi a primeira cidade alem\u00e1 en ga\u00f1ar o concurso europeo Entente Florale pola cidade m\u00e1is verde e habitable de Europa.\nHistoria.\nA cidade foi fundada en 15 a.C. no reinado do emperador romano Augusto, como colonia co nome de Augusta Vindelicorum. Foi tomada polos hunos o s\u00e9culo V, por Carlos Magno o s\u00e9culo VIII, e por Welf de Baviera o s\u00e9culo XI. No ano 1276 converteuse en Cidade Libre do Sacro Imperio Romano-Xerm\u00e1nico e foi a base dende a que operaba a familia de banqueiros Fugger. Carlos V xuntou nela varias dietas, a m\u00e1is famosa delas, a Dieta de 1530 na que os protestantes presentaron a Confesi\u00f3n de Augsburgo. Medrou sempre en importancia e prosperidade, excepto durante a guerra dos Trinta Anos e durante a segunda guerra mundial. Foi tam\u00e9n o berce dun dos primeiros xornais impresos, o \"Relation oder Zeitung\", en 1609 o mesmo ano, foi creado o xornal \"Ordinarii Avisa\" en Estrasburgo.\nEn 1686 a cidade foi a sede da Liga de Augsburgo, coalici\u00f3n de boa parte dos estados de Europa contra Lu\u00eds XIV de Francia. En 1805, Augsburgo perdeu a s\u00faa independencia, pasando a formar parte do reino de Baviera. Na segunda guerra mundial a cidade foi moi danada polos bombardeos dos norteamericanos. Foi escenario das probas de canoa dos Xogos Ol\u00edmpicos de 1972.\nSistema de xesti\u00f3n da auga.\nOs sistemas de auga de Augsburgo constru\u00edronse entre o s\u00e9culo XIV e hoxe. Unha rede de canles, torres de auga, equipos de bombeo e centrais hidroel\u00e9ctricas proporcionaron auga potable e enerx\u00eda \u00e1 cidade durante s\u00e9culos.\nO 6 de xullo de 2019, o Sistema de Xesti\u00f3n da Auga de Augsburgo designouse como Patrimonio da Humanidade da UNESCO."}
{"id": "12717", "revid": "25871", "url": "https://gl.wikipedia.org/wiki?curid=12717", "title": "Augusta", "text": "O top\u00f3nimo Augusta pode referirse a varias cidades:"}
{"id": "12718", "revid": "85894", "url": "https://gl.wikipedia.org/wiki?curid=12718", "title": "Augusta, Xeorxia", "text": "Augusta \u00e9 unha cidade estadounidense de Xeorxia. Ten 199.775 habitantes (2000), o 49,75% afroamericanos.\nLingua.\n94,1 % ingl\u00e9s, 2,6 % castel\u00e1n, 0,9 % alem\u00e1n, 0,5 % franc\u00e9s, 0,4 % coreano.\nHistoria.\nFundouse en 1735 como li\u00f1a de defensa dos colonos de Savannah contra os espa\u00f1ois e franceses."}
{"id": "12721", "revid": "89787", "url": "https://gl.wikipedia.org/wiki?curid=12721", "title": "Vasco da Gama", "text": "Vasco da Gama, nado en Sines (Portugal) en 1460 ou 1469 e finado en Cochin (actual India) o 24 de decembro de 1524, foi un c\u00e9lebre navegante e explorador portugu\u00e9s.\nInfancia.\nFillo de Dona Isabel Sodr\u00e9 e Est\u00eav\u00e3o da Gama (1430-1497), cabaleiro da casa D. Fernando de Portugal, Duque de Viseu, quen o nomeou \"Alcalde\" ou \"Capit\u00e1n Maior\" de Sines e lle permitiu ingresar parte dos impostos da fabricaci\u00f3n de xab\u00f3n de Estremoz.\nSegundo os estudos do historiador portugu\u00e9s Teixeira de Arag\u00e3o, Vasco da Gama ter\u00eda estudado en \u00c9vora, adquirindo co\u00f1ecementos de matem\u00e1ticas, navegaci\u00f3n ou astronom\u00eda.\nUnha das primeiras referencias que temos del \u00e9 de 1492, cando o rei Xo\u00e1n II o manda ao porto de Set\u00fabal co fin de capturar nav\u00edos franceses na zona.\nPrimeira viaxe (1497-99).\nAntecedentes.\nDende comezos do s\u00e9culo XV a Coroa de Portugal vi\u00f1a explorando a costa de \u00c1frica na busca dunha ruta mar\u00edtima \u00e1 India polo sur do continente. Esta ruta ter\u00eda unha grande importancia econ\u00f3mica e pol\u00edtica ao dificult\u00e1rense as rutas comerciais con Asia dende a ca\u00edda de Constantinopla baixo o Imperio Otom\u00e1n en 1453.\nSendo Vasco da Gama a\u00ednda moi novo o mari\u00f1eiro Bartolomeu Dias dobrou o Cabo de Boa Esperanza, na actual Sur\u00e1frica, abrindo a posibilidade a Portugal de romper o monopolio sobre o mercado do Mar Mediterr\u00e1neo. Tam\u00e9n se realizaron expedici\u00f3ns v\u00eda terrestre ata a India que deb\u00edan determinar posibles rutas mar\u00edtimas de acceso. As\u00ed Afonso de Paiva e P\u00earo da Covilh\u00e3 chegaron ata Ad\u00e9n fac\u00e9ndose pasar por mercadores, v\u00eda Barcelona, N\u00e1poles, Rodas e Alexandr\u00eda. Al\u00ed separ\u00e1ronse; o primeiro dirixiuse a Etiop\u00eda onde morreu de peste sen enviar ning\u00fan informe do descuberto, mentres que Covilh\u00e3 se dirixiu a Ormuz e despois \u00e1 India, de onde volveu pola costa oriental de \u00c1frica. Nunca volveu a Portugal pero logrou enviar informes que determinaban a viabilidade da ruta mar\u00edtima a Asia.\nAs\u00ed s\u00f3 faltaba un navegante que o demostrase.\nA viaxe.\nManuel I de Portugal confioulle o comando da frota que, o 8 de xullo de 1497, partiu do porto de Santa Mar\u00eda de Bel\u00e9m, no r\u00edo Texo, coa idea de rodear o Cabo de Boa Esperanza en busca da India. A \u00fanica testemu\u00f1a da viaxe \u00e9 un diario de a bordo, atribu\u00eddo a \u00c1lvaro Velho, xa que os documentos da Coroa se destru\u00edron no Grande Incendio de Lisboa.\nA expedici\u00f3n form\u00e1bana 150 homes, entre mari\u00f1eiros e soldados, distribu\u00eddos en catro pequenos nav\u00edos:\nO 2 de marzo de 1498, proporcionou a armada a Mozambique, despois de sufrir fortes temporais e de ter Vasco da Gama sufocado, con man de ferro, unha revolta da tripulaci\u00f3n. Foi en Mozambique onde atoparon os primeiros comerciantes indios. A pesar de que nun primeiro momento foron ben recibidos ao seren tomados por comerciantes musulm\u00e1ns tiveron que sa\u00edr da cidade disparando os can\u00f3ns.\nO piloto que o sult\u00e1n da Illa de Mozambique lle dera, a certa altura, para o conducir \u00e1 India, acordou secretamente entregar os nav\u00edos portugueses aos nativos en Mombasa. Unha casualidade fixo descubrir a emboscada e Vasco da Gama puido continuar at\u00e9 Melinde, cuxo rei lle forneceu un piloto \u00e1rabe (Malemo Can\u00e1), co\u00f1ecedor do Oc\u00e9ano \u00cdndico.\nNesta zona os exploradores europeos levaron a cabo actos de pirater\u00eda, saqueando nav\u00edos mercantes \u00e1rabes, totalmente desarmados.\nDespois de cruzar o Oc\u00e9ano \u00cdndico en tan s\u00f3 23 d\u00edas, o 20 de maio de 1498, avistaba Calicut (actual Kozhikode), descubrindo o cami\u00f1o mar\u00edtimo para a India.\nCalicut e regreso a Portugal.\nO 20 de maio de 1498 arribou a Kappakadavu, preto de Calicut, no actual estado indio de Kerala, sendo o primeiro europeo en completar a ruta mar\u00edtima \u00e1 India.\nNon obstante, unha vez al\u00ed as negociaci\u00f3ns comerciais co gobernador local, Samutiri Manavikraman Raj\u00e1, Samoothiri de Calicut, foron dif\u00edciles, por unha parte polo escaso valor das mercanc\u00edas que portaban os europeos e por outro a influencia dos comerciantes \u00e1rabes que quer\u00edan evitar a s\u00faa competencia. O que si produciu efecto foron as cartas que o rei portugu\u00e9s redactara para os gobernantes das terras por descubrir. As\u00ed Vasco da Gama conseguiu por escrito unha ambigua concesi\u00f3n de dereitos de comercio por parte do Samoothiri de Calicut.\nFinalmente os portugueses venderon por debaixo do custo as s\u00faas mercanc\u00edas para mercar pequenas cantidades de especias e xoias que levar na viaxe de regreso, que comezar\u00eda o 29 de agosto de 1498.\nA viaxe de volta foi moito m\u00e1is dura que a de ida, tardando 132 d\u00edas en cruzar o \u00cdndico. Ao redor da metade da tripulaci\u00f3n perecer\u00eda a causa do escorbuto, sendo que s\u00f3 55 homes volveron a Portugal. Tam\u00e9n se viron obrigados a abandonar e queimar un dos nav\u00edos a causa da escasa tripulaci\u00f3n, o \"S\u00e3o Rafael\".\nA primeira nave en chegar a Lisboa foi a \"Berrio\", o 10 de xullo de 1499. Un mes m\u00e1is tarde chegou a \"S\u00e3o Gabriel\", pero sen Vasco da Gama, xa que abandonara o nav\u00edo en Cabo Verde para fretar unha carabela e levar o seu irm\u00e1n, moi enfermo, \u00e1s Illas Azores e tentar salvalo, obxectivo que non conseguir\u00eda.\nAs\u00ed Vasco da Gama chegou a Lisboa no mes de setembro, sendo reco\u00f1ecido o seu fito co t\u00edtulo de Almirante Maior das Indias, unha renda de trescentos mil reis con car\u00e1cter hereditario, o t\u00edtulo (ao igual que seus irm\u00e1ns) de \"Dom\" e d\u00faas vilas, Sines e Vila Nova de Milfontes.\nSegunda viaxe (1502-1503).\nO 1502 organizouse unha nova expedici\u00f3n \u00e1 India formada por vinte nav\u00edos de guerra para defender os intereses da Coroa de Portugal en Oriente. Nun primeiro momento f\u00f3iselle encomendada a Pedro \u00c1lvares Cabral pero desentendidos fixeron que finalmente recaese en Vasco da Gama.\nAntes desta expedici\u00f3n realizouse outra no 1500, ao mando do xa mencionado Pedro \u00c1lvares Cabral, pero que se desviar\u00eda na traves\u00eda pola costa occidental de \u00c1frica e acabar\u00eda descubrindo Brasil. \u00c1 s\u00faa chegada a Calicut Cabral atopou un ambiente moi hostil xa que aos mercadores \u00e1rabes e indios non lles gustaba a competencia que os portugueses pod\u00edan significar. As\u00ed comezou unha escalada de violencia; Cabral tomou ref\u00e9ns para asegurarse o dereito de comercio e instalou unha factor\u00eda. Por\u00e9n ao interpretar que se romperan os acordos atacou un barco \u00e1rabe cargado con especias, polo que a factor\u00eda foi atacada e as mercanc\u00edas portuguesas destru\u00eddas. As\u00ed Cabral abandonou Calicut e dirixiuse a Cochin, un reino rival, onde foi ben recibido. De todas as maneiras emprendeu a viaxe de volta con grandes perdas materiais o que fixo que caese en desgraza na corte portuguesa.\nAs\u00ed \u00e9 como o 12 de febreiro Vasco da Gama parte de novo de Lisboa. No traxecto esixiu o pago dun tributo \u00e1 illa de Kilwa (na actual Tanzania), un dos portos que na primeira viaxe fora hostil, convert\u00e9ndoa en tributaria do Reino de Portugal.\nNesta viaxe deuse o primeiro avistamento rexistrado por parte dun europeo das Illas Seychelles, que Vasco da Gama bautizou como \"Ilhas Almirante\", na s\u00faa honra.\nNo norte do Oc\u00e9ano \u00cdndico capturou un importante cargamento procedente da Meca, apoder\u00e1ndose das mercanc\u00edas e queimando o nav\u00edo. Ao chegar o 30 de outubro a Calicut, isto unido aos bombardeos consecutivos realizados por Cabral e Jo\u00e3o da Nova fixeron que o Samoothiri estivera disposto a asinar un tratado.\nO 1 de marzo do ano seguinte comezou unha guerra entre o Samoothiri de Calicut e o Rax\u00e1 de Cochin cos seus aliados portugueses. Vasco da Gama asaltou os barcos mercantes \u00e1rabes e destru\u00edu a frota de 29 nav\u00edos de Calicut, decantando a contenda cara aos intereses de Cochin e os portugueses. As\u00ed acadaron importantes concesi\u00f3ns comerciais. Despois de fundar a colonia portuguesa de Cochin e instaurar a hexemon\u00eda mar\u00edtima portuguesa na zona volveu a Lisboa en 1503.\nTerceira viaxe (1524).\nNo ano 1519 foi nomeado primeiro Conde de Vidigueira polo rei Manuel I, as\u00ed como a concesi\u00f3n da Vila de Vidigueira e Vila de Frades. Converteuse as\u00ed no primeiro conde portugu\u00e9s sen sangue real.\nDespois de vinte anos afastado da navegaci\u00f3n foi enviado de novo \u00e1 India a causa do desastroso goberno do Vicerrei Duarte de Meneses e \u00e1 fama de implac\u00e1bel que se ga\u00f1ara da Gama na s\u00faa segunda viaxe. As\u00ed levantou \u00e1ncora en 1524 contraendo a malaria ao pouco de chegar a Goa, xa na India. No cargo de Gobernador e Vicerrei da India actuou duramente e impuxo a orde pero morreu en Cochin no Nadal de 1524.\nFoi sepultado na igrexa de San Francisco, en Cochin, e en 1539 os seus restos foron trasladados a Portugal, \u00e1 igrexa dun convento carmelita preto de Vidigueira, de onde era conde dende 1519. No ano 1880 foi trasladado ao Mosteiro dos Xer\u00f3nimos de Bel\u00e9m, que se constru\u00edu cos primeiros beneficios do comercio coa India."}
{"id": "12723", "revid": "1131", "url": "https://gl.wikipedia.org/wiki?curid=12723", "title": "Laozi", "text": "Laozi (Pinyin: L\u01ceoz\u01d0; Wade-Giles: Lao tzu; tam\u00e9n escrito Lao Zi e Lao Ts\u00e9) foi unha personalidade chinesa cuxa existencia hist\u00f3rica se debate. Consid\u00e9raselle un dos fil\u00f3sofos m\u00e1is relevantes da civilizaci\u00f3n chinesa. A tradici\u00f3n chinesa establece que viviu no s\u00e9culo VI a.C., pero moitos eruditos modernos argumentan que puido vivir aproximadamente no s\u00e9culo IV a.C., durante o per\u00edodo das Cen escolas do pensamento e dos Reinos combatentes. Atrib\u00faeselle a autor\u00eda da obra fundadora do tao\u00edsmo: o Tao Te Ching. De acordo con este libro, o \"tao\" (ou \"dao\", 'cami\u00f1o') pode verse como o cambio permanente e leste \u00e9 a verdade universal. Dentro das d\u00fabidas sobre a existencia de Lao-Tse e sobre a \u00e9poca na que viviu, crese que puido ser contempor\u00e1neo de Confucio.\nMalia que noutros casos hai unha transmisi\u00f3n impresionante en canto a narraci\u00f3ns, cr\u00f3nicas e listas minuciosas de gobernantes, funcionarios e outras personalidades relevantes da antiga China, sobre Lao Zi non se sabe case nada. As fontes que m\u00e1is cedo o mencionan, fano a trav\u00e9s de an\u00e9cdotas e lendas, entre elas, unha historia sobre el na obra de Zhuangzi (Chuang -Tzu) \"Nan hua zhen jing\" (\u5357\u83ef\u771f\u7d93, literalmente: 'libro verdadeiro da florescencia [cultural] do sur'). A primeira fonte hist\u00f3rica ou biogr\u00e1fica at\u00f3pase nas \"Memorias hist\u00f3ricas\" de Sima Qian do s\u00e9culo I a.C.; con todo, el mesmo escribe que as s\u00faas fontes e materiais ser\u00edan moi inseguras e que atopou afirmaci\u00f3ns moi contradictorias sobre Lao Zi. Por iso, sost\u00edvose que non \u00e9 seguro que Lao Zi vivira realmente algunha vez.\nCaracter\u00edsticas.\nA mediados do s\u00e9culo XX estableceuse un consenso entre os especialistas que a historicidade do personaxe co\u00f1ecido como Lao Zi era dubidosa e que o \"Tao Te King\" era unha compilaci\u00f3n de ditos tao\u00edstas procedente de diversos autores, non obstante, outros autores como Alan Watts afirman que esa visi\u00f3n forma parte dunha moda acad\u00e9mica que favorece o escepticismo sobre figuras hist\u00f3ricas relixiosas e espirituais e que non se pode xulgar con certeza se existiu ou non.\nA lenda conta que el naceu coa aparencia dun vello, por isto recebiu este nome. Considerase que isto pode ser unha met\u00e1fora sobre a antig\u00fcidade do tao\u00edsmo, anterior \u00e1 redacci\u00f3n do Tao Te King. Lao Ts\u00e9, segundo a tradici\u00f3n chinesa, naceu por volta de 600 a.C., na moderna provincia de Hunan, e traballou moitos anos como bibliotecario real. Despois de Confucio, ningu\u00e9n exerceu tan grande influencia no pensamento e na historia da China como Lao-Ts\u00e9, tradicionalmente considerado fundador do movemento filos\u00f3fico designado por tao\u00edsmo. O seu contacto cos libros e a s\u00faa sabedor\u00eda persoal induc\u00edrono a crear unha doutrina de car\u00e1cter pante\u00edsta segundo a cal o Tao, ou cami\u00f1o, \u00e9 o principio material e espiritual, creador e ordenador do mundo. No terreo pr\u00e1ctico preconizou a vida contemplativa e a supresi\u00f3n de calquera desexo.\nObra.\nA s\u00faa famosa obra, o Tao Te Ching, tivo unha enorme influencia na China. \u00c9 un tratado m\u00edstico que cobre moitas \u00e1reas da filosof\u00eda, desde a espiritualidade individual ata as t\u00e9cnicas de bo goberno.\nLao zi enfatiza o \"tao\" (tam\u00e9n co\u00f1ecido como \"dao\", traducido usualmente como ?o cami\u00f1o?), e expande o seu significado para abarcar a orde innombrable, inmanente, do universo. Destaca o concepto de \"wei-wu-wei\" ('acci\u00f3n a trav\u00e9s da inacci\u00f3n'), que non significa permanecer inm\u00f3bil sen facer nada, sen\u00f3n evitar as intenci\u00f3ns expl\u00edcitas e a vontade que obstaculiza a fluidez harm\u00f3nica da natureza. Os fins poden alcanzarse respectando as formas en que as cousas naturalmente crecen e decrecen; as\u00ed, as acci\u00f3ns realizadas de acordo co tao son m\u00e1is f\u00e1ciles e m\u00e1is produtivas que aquelas que pretenden contrariarlo. Laozi cr\u00eda que a violencia debe ser evitada e que a vitoria militar \u00e9 unha ocasi\u00f3n de duelo debido \u00e1 necesidade de usar a forza contra outros seres viventes. Sosti\u00f1a tam\u00e9n que o exceso de leis e regras fan m\u00e1is dif\u00edcil o manexo da sociedade, xa que oprimen as liberdades dos pobos.\nComo moitos outros pensadores chineses antigos, as s\u00faas explicaci\u00f3ns usan con frecuencia paradoxos, analox\u00edas, apropiaci\u00f3n de citas antigas, repetici\u00f3n, simetr\u00eda, rima e ritmo. Os escritos que se lle atrib\u00faen son po\u00e9ticos, densos e frecuentemente cr\u00edpticos, e serven como punto de inicio para a meditaci\u00f3n sobre o Cosmos ou sobre un mesmo. Moitas das teor\u00edas est\u00e9ticas da arte chinesa bas\u00e9anse nas s\u00faas ideas e nas do seu m\u00e1is famoso continuador, Zhuang Zi.\nEnsinos.\nOs ensinos de Lao Zi, e consecuentemente as da filosof\u00eda tao\u00edsta, est\u00e1n baseadas na an\u00e1lise da Natureza no seu m\u00e1is amplo sentido, co fin de obter o enfoque achega do funcionamento natural da existencia, para determinar cal \u00e9 a orde natural das cousas.\nEsta visi\u00f3n universalista \u00e9 a que Lao Zi toma como punto de partida para a s\u00faa tese filos\u00f3fica, analizando o funcionamento dual da natureza universal existente (yin e yang) para logo afondar en conceptos m\u00e1is amplos achega da orixe cosmol\u00f3xico do Universo, e as\u00ed determinar o funcionamento flu\u00eddo ou orde natural co cal as diferentes formas foran mutando para perpetuar a continuidade da existencia. Base\u00e1ndose nisto, Lao Zi determina cal \u00e9 a orde natural que os seres vivos, e principalmente o home debe levar a cabo para mellorar a s\u00faa existencia e avanzar cara ao continuo cambio en pos da superaci\u00f3n, explicando como \u00e9 que ao non seguir estas normas naturais, o home descarriouse da s\u00faa harmon\u00eda c\u00f3smica e xerou as s\u00faas propias calamidades por contradicir o ritmo natural e substitu\u00edr por ordenanzas e actitudes absolutistas, superficiais e dogm\u00e1ticas que acabaron por desequilibrar \u00e1 humanidade, favorecendo \u00e1s s\u00faas clases dominantes a costa do infortunio das clases inferiores.\nLao Zi utiliza simbolismos e alegor\u00edas onde compara aspectos da natureza para mostrar paralelismos co comportamento humano, algo caracter\u00edstico da filosof\u00eda tao\u00edsta e doutras correntes de pensamento oriental.\nA ra\u00edz destas observaci\u00f3ns cosmol\u00f3xicas e naturais, Lao Zi desenvolve diferentes conceptos filos\u00f3ficos que pretenden explicar os aspectos m\u00e1is trascendentes da vida da humanidade, abarcando as\u00ed toda clase de campos de estudo, desde a cosmolox\u00eda e as s\u00faas explicaci\u00f3ns achega da orixe do universo, ata os aspectos da vida diaria da sociedade humana, como a sociolox\u00eda, a pol\u00edtica, a econom\u00eda e a relixi\u00f3n\nCitas de Laozi.\nVelaqu\u00ed un poema do Tao Te King:"}
{"id": "12724", "revid": "98629", "url": "https://gl.wikipedia.org/wiki?curid=12724", "title": "August\u00f3w", "text": "August\u00f3w (en polaco; en ; en , \"A\u016dhusta\u016d\") \u00e9 unha cidade e concello urbano do condado hom\u00f3nimo, no nordeste de Polonia e pertencente ao voivodato de Podlaquia. Ten unha superficie de 80,9\u00a0km\u00b2, no que viven 30.870 persoas.\nDurante a primeira guerra mundial, librouse a batalla de August\u00f3w (1914), no que o ex\u00e9rcito ruso contraatacou con \u00e9xito ao ex\u00e9rcito alem\u00e1n.\nLigaz\u00f3ns externas.\nWeb oficial de August\u00f3w (en polaco)"}
{"id": "12725", "revid": "25871", "url": "https://gl.wikipedia.org/wiki?curid=12725", "title": "Aurangabad", "text": "Chhatrapati Sambhajinagar \u00e9 unha cidade de Maharashtra, India. Ten 945.000 habitantes.\nFoi fundado por Malik Ambar en 1610 co nome de Kharki. Leva o nome do Segundo Chhatrapati (Gran Rei) do Imperio Maratha Chhatrapati Sambhaji Maharaj."}
{"id": "12726", "revid": "85894", "url": "https://gl.wikipedia.org/wiki?curid=12726", "title": "Auray", "text": "Auray (An Alre en bret\u00f3n) \u00e9 un concello da Breta\u00f1a, Francia. Pertence ao departamento de Morbihan. Famosa foi a batalla de Auray (1364), derradeira da guerra de sucesi\u00f3n da Breta\u00f1a.\nXeograf\u00eda.\nAuray est\u00e1 situado no fondo da r\u00eda do r\u00edo de Auray. \u00c9 a s\u00e9tima cidade do departamento e est\u00e1 situada a 40\u00a0km de Lorient, a 20\u00a0km de Vannes e a 150\u00a0km de Rennes e de Nantes."}
{"id": "12729", "revid": "56817", "url": "https://gl.wikipedia.org/wiki?curid=12729", "title": "Georges Auric", "text": "Georges Auric, nado en Lod\u00e8ve en 1899 e finado en Par\u00eds en 1983, foi un compositor franc\u00e9s.\nTraxectoria.\nPublicou as s\u00faas primeiras composici\u00f3ns aos 15 anos, en 1920 cando estudaba no conservatorio de Par\u00eds, Auric formou parte do grupo Les Six. Dende 1930 escribiu a m\u00fasica para os filmes de Jean Cocteau e para numerosas pel\u00edculas de Hollywood. En 1962 asumiu a direcci\u00f3n da \u00d3pera de Par\u00eds."}
{"id": "12730", "revid": "23204", "url": "https://gl.wikipedia.org/wiki?curid=12730", "title": "Aurillac", "text": "Aurillac (Orlhac en occitano) \u00e9 a capital do departamento Cantal, Auvernia, Francia. En 1999 ti\u00f1a 30.551 habitantes. Co\u00f1ecida como a capital dos paraugas, ao se fabricar a metade dos producidos en Francia (250.000).\nOs seus habitantes son co\u00f1ecidos en occitano como \"les gaud\u00f2ts\" [gawd\u00f2]."}
{"id": "12731", "revid": "114", "url": "https://gl.wikipedia.org/wiki?curid=12731", "title": "Arcipreste de hita", "text": ""}
{"id": "12733", "revid": "23204", "url": "https://gl.wikipedia.org/wiki?curid=12733", "title": "Thom Mayne", "text": "Thom Mayne nado o 19 de xaneiro do 1944 en Waterbury, Connecticut \u00e9 un reco\u00f1ecido arquitecto estadounidense asentado en Os \u00c1nxeles. Formouse na \"University of Southern California\" (1969) e na Escola de Dese\u00f1o da Universidade Harvard no 1987. Mayne axudou \u00e1 fundaci\u00f3n do \"Southern California Institute of Architecture (SCI-ARC)\" no 1972. \u00c9 o l\u00edder da firma de arquitectura Morphosis, de gran sona e situada en Santa Monica (California). Mayne recibiu o Premio Pritzker no ano 2005.\nA firma Morphosis.\nThom Mayne, xunto con Michael Rotondi, fundou Morphosis no ano 1972 co obxectivo de tentar desenvolver unha arquitectura afastada das estruturas e formas tradicionais. Comezando como unha colaboraci\u00f3n informal entre dese\u00f1adores f\u00f3ra do eido arquitect\u00f3nico, o seu primeiro proxecto foi unha escola en Pasadena, na que estudaba o fillo de Mayne. A publicidade que conseguiron coa publicaci\u00f3n deste proxecto fixo que pouco tempo despois recibiran a encarga de diversos proxectos residenciais, entre eles a Residencia Lawrence.\nDende aquela, o estudo Morphosis creceu dun xeito prominente, at\u00e9 chegar a realizar obras arredor de todo o mundo. Baixo o programa de Excelencia de Dese\u00f1o do Servizo Xeral da Administraci\u00f3n do goberno dos Estados Unidos, Thom Mayne converteuse nun arquitecto prioritario para proxectos p\u00fablicos. Entre as s\u00faas obras recentes est\u00e1n unha residencia de estudantes na Universidade de Toronto, o Edificio Federal de San Francisco, o Centro de Recreo Esdudiantil da Universidade de Cincinnati, a Escola Central de Ciencias nos \u00c1nxeles, o Instituto Dioamond Rancha en Pomona, California, e os xulgados Wayne L. Morse en Eugene, Oreg\u00f3n.\nA filosof\u00eda do seu dese\u00f1o.\nA filosof\u00eda da firma Morphosis xorde do interese na produci\u00f3n do traballo co significado que pode ser entendido a trav\u00e9s da absorci\u00f3n da cultura para a que foi feito. Isto vai en contra das filosof\u00edas arquitect\u00f3nicas tradicionais, que revisten o significado de influencias alleas, afast\u00e1ndose as\u00ed da finalidade para a que foron feitas.\nA palabra \"metamorfose\" (da cal deriva o nome Morphosis) significa \"cambio da forma\" ou \"transformaci\u00f3n\". Segundo Morphosis isto reflicte un proceso de dese\u00f1o intuitivamente agochado nunha sociedade moderna cada vez m\u00e1is infundada, exemplificada pola cambiante paisaxe da cidade de Os \u00c1nxeles, onde se atopa a compa\u00f1\u00eda. O seu m\u00e9todo de traballo valora a contradici\u00f3n, o conflito e mais o cambio, entendendo tam\u00e9n cada proxecto como unha entidade din\u00e1mica.\nO traballo de Morphosis ofrece unha calidade segundo capas. Os dese\u00f1os incl\u00faen sistemas de organizaci\u00f3n m\u00faltiples que atopan expresi\u00f3ns \u00fanicas ao mesmo tempo que contrib\u00faen \u00e1 creaci\u00f3n dunha coherencia com\u00fan. Visualmente, a firma de arquitectura utiliza formas esculturais que algunhas veces semellan sa\u00edr da paisaxe sen dificultade ningunha. Nos \u00faltimos anos, isto foi pos\u00edbel grazas a unhas t\u00e9cnicas de dese\u00f1o por ordenador \u00fanicas que simplifican a construci\u00f3n e o dese\u00f1o das formas m\u00e1is complexas."}
{"id": "12735", "revid": "98629", "url": "https://gl.wikipedia.org/wiki?curid=12735", "title": "Curit\u00ed", "text": "Curit\u00ed \u00e9 un dos concello colombiano, dos 87 que conforman o departamento de Santander (Colombia). Ten unha superficie de 247 km\u00b2 e conta con 11\u00a0899 habitantes (2015). O nome lembra o cacique guane que mandaba na zona cando chegou a ela o adiantado Mart\u00edn Galeano en 1540.\nA vila de Curit\u00ed queda a poucos quil\u00f3metros da estrada que conduce de San Gil a Bucaramanga."}
{"id": "12739", "revid": "1410", "url": "https://gl.wikipedia.org/wiki?curid=12739", "title": "J\u00f8rn Utzon", "text": "J\u00f8rn Utzon, nado en Copenhaguen o 9 de abril de 1918 e finado o 29 de novembro de 2008, foi un arquitecto dinamarqu\u00e9s de reco\u00f1ecido prestixio en todo o mundo.\nTraxectoria.\nFillo dun enxe\u00f1eiro naval, medrou en Dinamarca. En 1957 ga\u00f1ou inesperadamente o concurso para unha nova casa da \u00f3pera na cidade australiana de Sydney. Nos seguintes anos, Utzon gradualmente desenvolveu un xeito para a construci\u00f3n das enormes cunchas que cobren os dous muros.\nTam\u00e9n ti\u00f1a plans espectaculares para o interior dos vest\u00edbulos, pero por motivos pol\u00edticos, o novo goberno electo do estado de Nova Gales Sur parou os pagamentos ao arquitecto, polo que este deixou o pa\u00eds en 1966. Nunca volveu.\nA Casa da \u00d3pera de Sydney rematouse finalmente e foi aberta no 1973 pola ra\u00ed\u00f1a Isabel II, sendo agora un dos m\u00e1is reco\u00f1ecibeis edificios do mundo.\nEn marzo de 2003, Utzon foi galardonado co t\u00edtulo de Doutor Honoris pola Universidade de Sydney. O fillo do arquitecto aceptou o galard\u00f3n en nome do seu o pai, o cal estaba moi enfermo para viaxar a Australia. Utzon foi galardoado tam\u00e9n coa Orde de Australia e coa Chave da Cidade de Sydney. Estivo tam\u00e9n envolto nos traballos de remodelaci\u00f3n e redese\u00f1o da casa da \u00f3pera, principalmente no \u00e1strago da entrada, seguindo o acordo feito no ano 2000. No ano 2003, o arquitecto dinamarqu\u00e9s recibiu o maior honor coma arquitecto, foi galardoado co Premio Pritzker."}
{"id": "12744", "revid": "22570", "url": "https://gl.wikipedia.org/wiki?curid=12744", "title": "4.600-M", "text": "&lt; 4.600-M &lt; 3.800-M\nAcontecementos.\nData estimativa da formaci\u00f3n da Terra.\nD\u00e1tase co nome de e\u00f3n Prec\u00e1mbrico (Agnostozoico, segundo outros autores), coa Era Azoica (a\u00ednda que \u00e9 m\u00e1is co\u00f1ecida co nome de Hadeico). Uns terceiros autores incl\u00faena baixo o nome de Archeana."}
{"id": "12745", "revid": "3795", "url": "https://gl.wikipedia.org/wiki?curid=12745", "title": "Ceres (planeta anano)", "text": "Ceres o 1 Ceres (s\u00edmbolo: ) \u00e9 un planeta anano do Sistema Solar, descuberto o 1 de xaneiro de 1801 por Giuseppe Piazzi mentres traballaba na compilaci\u00f3n dun cat\u00e1logo estelar. Foi primeiro considerado un planeta, despois un asteroide e desde o 24 de agosto de 2006 est\u00e1 considerado como un planeta anano. Conta cun di\u00e1metro de 959,2\u00b14,8 \u00d7 932,6\u00b19,0\u00a0km e unha superficie de 1\u00a0800\u00a0000\u00a0km\u00b2, e \u00e9 o m\u00e1is grande asteroide do tradicional cinto de asteroides. \u00c9 con moito o asteroide de maior masa no cinto de asteroides, cun 32% da masa total. Observaci\u00f3ns recentes mostraron que \u00e9 esf\u00e9rico, a diferenza das formas irregulares de corpos m\u00e1is pequenos (e menor gravidade). A s\u00faa superficie probabelmente est\u00e1 feita dunha mestura de xeo de auga e varios minerais hidratados como os carbonatos e arxilas. Ceres semella estar diferenciado nun n\u00facleo rochoso e nun manto de xeo. Poder\u00eda abeirar mesmo un oc\u00e9ano de auga l\u00edquida baixo a s\u00faa superficie, se as\u00ed for, converter\u00edao nun albo potencial na busca de vida extraterrestre.\nOrixinalmente foi denominado Ceres Ferdinandea pola figura mitol\u00f3xica de Ceres (a deusa das plantas a medrar, a colleita e o amor maternal) e en honor ao rei Fernando III de Sicilia.\nA magnitude aparente de Ceres abrangue desde 6,7 at\u00e9 9,3, mesmo no seu m\u00e1ximo brillo \u00e9 a\u00ednda tenue demais para velo co ollo nu. O 27 de setembro de 2007, a NASA enviou a sonda espacial Dawn (\"abrente\") para explorar 4 Vesta (2011-2012) e mais Ceres (2015).\nDescubrimento.\nA idea de que un planeta desco\u00f1ecido puider existir entre as \u00f3rbitas de Marte e X\u00fapiter foi unha suxesti\u00f3n feita por primeira vez en 1768 por Johann Elert Bode. El baseaba isto na chamada (hoxe) Lei de Titius-Bode, unha teor\u00eda abandonada actualmente proposta por Johann Daniel Titius en 1766. Concorde a esta lei o semieixo maior do planeta deber\u00eda ficar pr\u00f3ximo \u00e1s 2,8 UA (unidades astron\u00f3micas). O descubrimento de Urano por William Herschel en 1781, acreditou a devandita lei, e en 1800, at\u00e9 vinte e catro experientes astr\u00f3nomos traballaban conxuntamente nunha busca met\u00f3dica do proposto planeta. O grupo estaba encabezado por Franz Xavier von Zach, editor do Monatliche Correspondenz. A\u00ednda que non descubriron Ceres, despois acharon moitos grandes asteroides.\nCeres descubriuse o 1 de xaneiro de 1801 por Giuseppe Piazzi, quen estaba a buscar unha estrela listada por Francis Wollaston como Mayer 87 xa que non estaba no cat\u00e1logo zodiacal de Mayer na posici\u00f3n dada. En vez dunha estrela, Piazzi atopou un obxecto parecido a unha estrela, en movemento, e pensou que o obxecto era un cometa. Piazzi observou Ceres un total de 24 veces, a \u00faltima en 11 de febreiro, cando unha doenza interrompeu as s\u00faas observaci\u00f3ns. Anunciou o seu descubrimento o 24 de xaneiro de 1801, en cartas a compa\u00f1eiros astr\u00f3nomos, entre eles o seu compatriota Barnaba Oriani de Mil\u00e1n. Relatouno como un cometa mais \"sendo o seu movemento tan devagar e case uniforme, ocorr\u00e9useme moitas veces que talvez poder\u00eda ser algo mellor ca un cometa\". En abril, Piazzi enviou as s\u00faas observaci\u00f3ns completas a Oriani, Bode e Jer\u00f4me Lalande en Par\u00eds. A informaci\u00f3n foi publicada no exemplar de setembro de 1801 do Monatliche Correspondenz.\nAxi\u00f1a despois disto, a posici\u00f3n aparente de Ceres mudou (mormente polo propio movemento orbital da Terra). Daquela aparec\u00eda preto de m\u00e1is do resplandor solar, e ent\u00f3n outros astr\u00f3nomos non puideron confirmar as observaci\u00f3ns de Piazzi at\u00e9 o final do ano. Por\u00e9n, despois de tanto tempo era dif\u00edcil predicir a s\u00faa posici\u00f3n exacta. Para recuperalo, Carl Friedrich Gauss, na altura con 24 anos, desenvolveu un m\u00e9todo eficiente de determinaci\u00f3n orbital. En s\u00f3 unhas poucas semanas, predixo o seu percorrido, e enviou os seus resultados a von Zach. O 31 de decembro de 1801, von Zach e Heinrich Olbers encontraron Ceres pr\u00f3ximo da posici\u00f3n predita.\nEn 1802 Herschel estimou ter Ceres uns 260\u00a0km de di\u00e1metro, e en 1811 Johann Hieronymus Schr\u00f6ter estimou que ti\u00f1a realmente 2.613\u00a0km de di\u00e1metro.\nNome.\nA suxesti\u00f3n orixinal de Piazzi foi chamalo Ceres Ferdinandea (en italiano Cerere Ferdinandea), como honra tanto para a figura mitol\u00f3xica da deusa romana Ceres como para o rei Fernando das D\u00faas Sicilias. \"Ferdinandea\" non foi acept\u00e1bel para outras naci\u00f3ns do mundo e foi tirado do nome orixinal. Tam\u00e9n se lle chamou Hera un breve tempo na Alema\u00f1a. En grego \u00e9 chamado \u0394\u03ae\u03bc\u03b7\u03c4\u03c1\u03b1 (D\u00e9meter), que \u00e9 a deusa grega equivalente \u00e1 romana Ceres. En galego D\u00e9meter \u00e9 o nome doutro asteroide (1108 D\u00e9meter). A forma adxectiva de Ceres en galego ser\u00eda \"cerereano\" ou \"cereriano\" (do acusativo latino \"Cererem\"). O seu s\u00edmbolo astron\u00f3mico \u00e9 a fouce. O elemento Cerio tam\u00e9n debe o seu nome a Ceres, as\u00ed como a palabra \"cereal\", mesmo o elemento Paladio foi inicialmente chamado polo planeta anano, mais o descubridor mudou este nome ap\u00f3s o descubrimento do Cerio (Paladio v\u00e9n de Palas, outro asteroide).\nEstado.\nA clasificaci\u00f3n de Ceres cambiou m\u00e1is dunha vez e foi asunto de bastante desacordo. Bode acreditaba ser Ceres o \"planeta perdido\" que propuxera a existir entre Marte e X\u00fapiter, a 419 mill\u00f3ns de km do Sol. Asign\u00f3uselle un s\u00edmbolo planetario, e permaneceu nas listaxes dos libros e t\u00e1boas de astronom\u00eda como un planeta (xunto con 2 Palas, 3 Xuno e 4 Vesta) case durante a metade dun s\u00e9culo at\u00e9 que se descubriran moitos m\u00e1is asteroides.\nPor\u00e9n, cando tantos outros obxectos no cinto \u00edan sendo descubertos, foi ficando claro que Ceres era o primeiro dunha clase de moitos corpos similares. Herschel alcumounos en 1802 co termo asteroide (\"semellante a unha estrela\"), escribindo \"eles lembran pequenas estrelas tanto que dificilmente se poden diferenciar delas, mesmo con moi bos telescopios\". Como foi o primeiro, d\u00e9uselle o n\u00famero 1 Ceres baixo o moderno sistema de numeraci\u00f3n de asteroides.\nO debate de 2006 arredor de Plut\u00f3n e a definici\u00f3n de \"planeta\" fixo que Ceres puidese ser (re)considerado para reclasificalo como un planeta. Unha proposta da Uni\u00f3n Astron\u00f3mica Internacional (IAU, International Astronomical Union) para a definici\u00f3n de planeta era \"un corpo celeste que (a) ten masa abonda para a s\u00faa auto-gravidade vencer as forzas de corpo r\u00edxido de tal xeito que te\u00f1a unha forma en equilibrio hidrost\u00e1tico (aproximadamente esf\u00e9rica) e (b) est\u00e1 en \u00f3rbita dunha estrela, e non \u00e9 nin outra estrela nin sat\u00e9lite doutro planeta\". De ser esta a resoluci\u00f3n aprobada, Ceres tornar\u00eda a ser o quinto planeta. Mais non foi aceptada, e a definici\u00f3n aprobada (24 de agosto de 2006) acrecentaba o punto (c): \"limpou (desaloxou de corpos de tama\u00f1o compar\u00e1bel) a s\u00faa veci\u00f1anza nos arredores da s\u00faa \u00f3rbita\". As\u00ed, Ceres non \u00e9 un planeta, pois partilla a s\u00faa \u00f3rbita cos milleiros doutros asteroides no cinto principal, e \u00e9 hoxe clasificado como \"planeta anano\" (xunto a Plut\u00f3n, Makemake, Haumea, Eris e outros). O punto de se Ceres contin\u00faa a ser un asteroide non foi debatido. Clasificaci\u00f3ns duplas como \"cometas do cinto principal\" existen de feito, e ser un planeta anano non exclu\u00edu ter outras designaci\u00f3ns.\nA misi\u00f3n Dawn da NASA determinou no ano 2017 que a superficie de Ceres est\u00e1 formada por unha mestura de rochas, xeo, sal e clatratos, e cont\u00e9n restos dun oc\u00e9ano xeado de hidratos de clatrato, unha gaiola de mol\u00e9culas de auga que rodean unha mol\u00e9cula de gas, esta configuraci\u00f3n \u00e9 de cen a mil veces m\u00e1is forte que o xeo de auga, pero ten a mesma densidade. A misi\u00f3n Dawn foi estendida indefinidamente pola NASA situando a sonda nunha \u00f3rbita estable arredor de Ceres, polo que continuar\u00e1 orbitando a Ceres a\u00ednda que quede sen combustible."}
{"id": "12746", "revid": "56817", "url": "https://gl.wikipedia.org/wiki?curid=12746", "title": "Ceres", "text": "Ceres pode referirse a:"}
{"id": "12747", "revid": "25871", "url": "https://gl.wikipedia.org/wiki?curid=12747", "title": "B\u00e1b", "text": " \nSiyyid M\u00edrz\u00e1 'Al\u00ed-Muhammad (\u0645\u06cc\u0631\u0632\u0627 \u0639\u0644\u06cc\u200c\u0645\u062d\u0645\u062f en farsi), nado en Shiraz o 20 de outubro de 1819 e finado en Tabriz o 9 de xullo de 1850, foi un reformador relixioso, co\u00f1ecido como B\u00e1b (A porta) fundador do Babismo, e unha das figuras centrais da Fe Bah\u00e1'\u00ed.\nTraxectoria.\nEra mercante novo de Persia, que o 23 de maio de 1844 comeza a anunciar a chegada do grande educador universal, e fai os seus primeiros 18 disc\u00edpulos, co\u00f1ecidos como Letras do Vivente. Pola oposici\u00f3n do clero isl\u00e1mico o gobernador de Shiraz arr\u00e9stao e sofre martirio e finalmente foi executado.\nEn 1863 un dos seus seguidores, un nobre persa de Teher\u00e1n, colle o nome de Bah\u00e1'u'll\u00e1h (A gloria de Deus) e anuncia que el \u00e9 o grande educador universal que anunciara o B\u00e1b, o que resulta a orixe da Fe Bah\u00e1'\u00ed."}
{"id": "12748", "revid": "22570", "url": "https://gl.wikipedia.org/wiki?curid=12748", "title": "3.800-M", "text": "4.600-M &lt; 3.800-M &lt; 2.500-M\nHai uns 3.800 mill\u00f3ns de anos consolidouse a Terra como planeta. Ese momento est\u00e1 inclu\u00eddo nun per\u00edodo aproximado de 1.600 mill\u00f3ns de anos (dende hai 4.600 ata 2.500 mill\u00f3ns de anos) que recibe diferentes nomes segundo os autores, se ben non hai un acordo unitario nos xe\u00f3logos en canto \u00e1 dataci\u00f3n:\nSubdivisi\u00f3ns.\nSubdiv\u00eddese en tres eras:"}
{"id": "12749", "revid": "23204", "url": "https://gl.wikipedia.org/wiki?curid=12749", "title": "As Aventuras de Shark Boy e Lava Girl en 3D", "text": "As Aventuras de Shark Boy e Lava Girl en 3D (t\u00edtulo orixinal, \"The Adventures of Shark Boy &amp; Lava Girl in 3D\") \u00e9 un filme dirixido por Robert Rodr\u00edguez en 2005. Protagonizado por Taylor Lautner, Taylor Dooley, David Arquette e Kristin Davis."}
{"id": "12750", "revid": "181", "url": "https://gl.wikipedia.org/wiki?curid=12750", "title": "The Adventures of Shark Boy &amp; Lava Girl in 3D", "text": ""}
{"id": "12752", "revid": "22570", "url": "https://gl.wikipedia.org/wiki?curid=12752", "title": "2.500-M", "text": "3.800-M &lt; 2.500-M &lt; 560-M\nAcontecementos.\nData das primeiras formas de vida no planeta Terra.\nD\u00e1tase co nome de E\u00f3n Prec\u00e1mbrico (Agnostozoico, segundo outros autores), coa Era Proterozoica. Por mor de non haber un acordo unitario nos xe\u00f3logos en canto a dataci\u00f3n, diremos que ten unha intensidade aproximada de 2.400 mill\u00f3ns de anos (dende os 3.800 ata os 590 mill\u00f3ns). Existen estudos que a fan comezar dende os 3.500 mill\u00f3ns de anos e rematan a era nos 590 mill\u00f3ns de anos; outros baixan a cifra ata 2.800 e fan rematar esta era nos 560 mill\u00f3ns de anos.\nSubdiv\u00eddese en tres eras:"}
{"id": "12753", "revid": "89787", "url": "https://gl.wikipedia.org/wiki?curid=12753", "title": "Abad\u00eda de Bec", "text": "A abad\u00eda de Bec (Abbaye Notre-Dame du Bec en franc\u00e9s) \u00e9 unha fundaci\u00f3n bieita de 1039 feita polo monxe Herluin.\nHistoria e localizaci\u00f3n.\nA abad\u00eda local\u00edzase en Le Bec-Hellouin, no departamento de Eure (Normand\u00eda, Francia), nun val entre as cidades de Rouen e Le Havre.\nNa Idade Media de Bec depend\u00eda o priorato de St Neots e outras fundaci\u00f3ns inglesas, mesmo dous arcebispos de Canterbury foron monxes procedentes de Bec e a abad\u00eda foi un dos centros intelectuais europeos do s\u00e9culo XI con Anselmo de Canterbury"}
{"id": "12754", "revid": "82922", "url": "https://gl.wikipedia.org/wiki?curid=12754", "title": "Alc\u00f3licos An\u00f3nimos", "text": "Alc\u00f3licos An\u00f3nimos ou Alcoh\u00f3licos An\u00f3nimos, \u00e1s veces represetando polas siglas AA, \u00e9 unha asociaci\u00f3n internacional de persoas que te\u00f1en como obxectivo superar o alcolismo. Para tal efecto estabelecen unha serie de metas que o enfermo debe seguir para superar a adici\u00f3n, co\u00f1ecidas como os 12 chanzos . O seu funcionamento bas\u00e9ase nas terapias de grupo e mais na utilizaci\u00f3n da chamada psicoterapia ocupacional.\nOs norteamericanos Bill Wilson e Bob Smith foron os fundadores de Alc\u00f3licos An\u00f3nimos en 1935 en Akron, Ohio, actualmente a asociaci\u00f3n est\u00e1 presente en 150 pa\u00edses e conta con 2\u00a0000\u00a0000 de membros."}
{"id": "12755", "revid": "1131", "url": "https://gl.wikipedia.org/wiki?curid=12755", "title": "Universidade de Tirana", "text": "A Universidade de Tirana (Universiteti i Tiran\u00ebs), localizada en Tirana, Albania, foi a primeira universidade do pa\u00eds.\nHistoria.\nFundouse en outubro de 1957 como a Universidade Estatal de Tirana (Universiteti Shtet\u00ebror i Tiran\u00ebs) un\u00edndose daquela con outras cinco instituci\u00f3ns acad\u00e9micas. Entre 1985 e 1991 denominouse Universidade Enver Hoxha de Tirana (Universiteti i Tiran\u00ebs \"Enver Hoxha\"). Ao primeiro comprend\u00eda dez falcultades, pero en 1991 as facultades de enxe\u00f1er\u00eda formaron a Universidade Polit\u00e9cnica de Tirana e actualmente son sete as que forman a Universidade de Tirana, na que estudan 14.000 estudante e ensinan 600 profesores."}
{"id": "12756", "revid": "98629", "url": "https://gl.wikipedia.org/wiki?curid=12756", "title": "Movemento para a Autodeterminaci\u00f3n da Illa de Bioko", "text": "O Movemento para a Autodeterminaci\u00f3n da Illa de Bioko (MAIB) \u00e9 unha organizaci\u00f3n pol\u00edtica que ten como finalidade o reco\u00f1ecemento da autonom\u00eda do pobo bubi no seu territorio tradicional de Bioko. As autoridades de Guinea Ecuatorial prohiben calquera actividade deste movemento.\nA s\u00faa orixe est\u00e1 na Uni\u00f3n Bubi, que nos tempos da colonizaci\u00f3n espa\u00f1ola pretend\u00eda unha administraci\u00f3n diferente para a illa de Bioko de R\u00edo Muni, onde predominaban os fang.\nLogo da independencia de Guinea Ecuatorial, case todos os pol\u00edticos e activistas bubis foron asasinados ou marcharon ao exilio e calquera aspiraci\u00f3n de autonom\u00eda desapareceu. O MAIB ten o apoio dos l\u00edderes tradicionais bubis e parte da poboaci\u00f3n bubi de Bioko e do exilio, localizada sobre todo en Espa\u00f1a."}
{"id": "12757", "revid": "5312", "url": "https://gl.wikipedia.org/wiki?curid=12757", "title": "Sonny Bono", "text": "Salvatore Phillip \"Sonny\" Bono (1935 \u2014 1998) foi un produtor discogr\u00e1fico, cantante, actor e pol\u00edtico estadounidense.\nTraxectoria.\nBono comezou a s\u00faa carreira musical traballando para o produtor discogr\u00e1fico Phil Spector no inicio dos anos 1960. M\u00e1is tarde na mesma d\u00e9cada, tivo un grande \u00e9xito comercial coa s\u00faa ent\u00f3n dona Cher, como parte do d\u00fao Sonny &amp; Cher.\nBono escribiu, fixo os arranxos e produciu sinxelos de \u00e9xito como \"I Got You, Babe\" e \"The Beat Goes On\". Entre 1971 e 1974 protagonizaron un programa da CBS, The Sonny &amp; Cher Comedy Hour. En 1974 divorciouse de Cher e comeza a actuar con pequenos papeis en series como Fantasy Island e The Love Boat.\nFoi alcalde de Palm Springs e congresista republicano por California (1994-1998).\nA Copyright Term Extension Act dos Estados Unidos, que estendeu a duraci\u00f3n do copyright por 20 anos, foi nomeada na s\u00faa honra cando foi aprobada polo Congreso dos Estados Unidos de Am\u00e9rica nove meses despois da s\u00faa morte. Mary Bono, a s\u00faa \u00faltima muller, foi unha das principais promotoras da lexislaci\u00f3n, tam\u00e9n co\u00f1ecida como a Sonny Bono Copyright Term Extension Act."}
{"id": "12758", "revid": "181", "url": "https://gl.wikipedia.org/wiki?curid=12758", "title": "Movemento pola Autodeterminaci\u00f3n da Illa de Bioko", "text": ""}
{"id": "12759", "revid": "98629", "url": "https://gl.wikipedia.org/wiki?curid=12759", "title": "Bud Abbott", "text": "William Alexander Abbott, co\u00f1ecido como Bud Abbott nado en Asbury Park (Nova Jersey) o 2 de outubro de 1897 e finado en Woodland Hills (California) o 24 de abril de 1974, foi un actor estadounidense, compo\u00f1ente con Lou Costello do d\u00fao c\u00f3mico Abbott e Costello.\nTraxectoria.\nFillo dunha artista circense, comeza a traballa en teatros, e co seu irm\u00e1n Harry tenta organizar unha cadea de teatros, que resultou un fracaso e comeza a interpretar a personaxes serios en d\u00faos c\u00f3micos.\nEn 1931 co\u00f1ece a Costello e comezan a actuar xuntos, acadando un grande \u00e9xito nas s\u00faas actuaci\u00f3ns na radio en 1938. En 1940 protagonizaron o seu primeiro filme, \"One Night in the Tropics\". Durante a segunda guerra mundial, Abbott foi alcalde de Sherman Oaks (California). En 1957 a parella art\u00edstica separouse, Abbott formou unha nova parella con Candy Candido, pero non tivo \u00e9xito"}
{"id": "12760", "revid": "15490", "url": "https://gl.wikipedia.org/wiki?curid=12760", "title": "F. Murray Abraham", "text": "Fahrid Murray Abraham, nado en Pittsburgh (Pensilvania) o 24 de outubro de 1939, \u00e9 un actor norteamericano de ascendencia italo-siria.\nTraxectoria.\nEstudou na Universidade de Texas e en 1961 estudou interpretaci\u00f3n con Uta Hagen en Nova York. Comezou a s\u00faa carreira de actor no teatro, debutando en 1965 nos \u00c1nxeles. Ga\u00f1ou o Oscar ao mellor actor por \"Amadeus\" (1984). Abraham \u00e9 profesor de arte dram\u00e1tica no Brooklyn College e na Universidade de Nova York."}
{"id": "12761", "revid": "89787", "url": "https://gl.wikipedia.org/wiki?curid=12761", "title": "David Carradine", "text": "John Arthur Carradine, nado no barrio de Hollywood, nos \u00c1nxeles (California), o 8 de decembro de 1936 e finado en Bangkok o 3 de xu\u00f1o de 2009, foi un actor estadounidense, m\u00e1is co\u00f1ecido polo nome de David Carradine. Acadou sona polo seu traballo na serie de televisi\u00f3n dos anos 70 \"Kung Fu\" e m\u00e1is recentemente coa pel\u00edcula \"Kill Bill\". Apareceu en m\u00e1is de 100 filmes e foi nomeado catro veces a un Globo de Ouro.\nTraxectoria.\nPrimeiros anos.\nCarradine naceu en Hollywood (California), fillo de Ardanelle Abigail (nacida McCool; 1911-1989) e do destacable actor estadounidense John Carradine. Era o medio irm\u00e1n de Bruce, Keith e Robert Carradine, as\u00ed como o t\u00edo de Ever Carradine e mais Martha Plimpton. Carradine ti\u00f1a devanceiros irlandeses, ingleses, escoceses, Galeses, alem\u00e1ns, espa\u00f1ois, Italianos, ucra\u00ednos e cherokees. Carradine acudiu \u00e1 escola de primaria de Oakland (California) e m\u00e1is adiante estudou drama na Universidade do estado de San Francisco antes de traballar como actor en teatro, televisi\u00f3n e cinema. Cambiou o seu nome a David tras comezar a s\u00faa carreira.\nCarreira.\nActuou na serie de televisi\u00f3n, \"Shane\", pero sobre todo se fixo co\u00f1ecido polo seu papel de Kwai Chang Caine na serie \"Kung Fu\". Tam\u00e9n interpretou numerosos papeis en filmes, destacando o seu de Bill nos volumes das pel\u00edculas \"Kill Bill\", de Quentin Tarantino."}
{"id": "12762", "revid": "23204", "url": "https://gl.wikipedia.org/wiki?curid=12762", "title": "Dennis Farina", "text": "Dennis Farina, nado en Chicago o 29 de febreiro de 1944 e finado en Scottsdale (Arizona) o 22 de xullo de 2013, foi un actor estadounidense de cinema e televisi\u00f3n. Farina foi un oficial de polic\u00eda en Chicago e frecuentemente aparec\u00eda nese papel en series e filmes. Dende 2004 interpretaba o papel do detective Joe Fontana na serie da NBC, Lei e Orde. Tam\u00e9n apareceu en filmes como \"Manhunter\", \"Midnight Run\", \"Get Shorty\", \"Out of Sight\", \"Saving Private Ryan\" e \"Snatch, cochos e diamantes\"."}
{"id": "12763", "revid": "23204", "url": "https://gl.wikipedia.org/wiki?curid=12763", "title": "Shangzhi", "text": "Shangzhi \u00e9 unha cidade do sueste da provincia de Heilongjiang, China. A cidade ten 228.273 habitantes e local\u00edzase a 124\u00a0km da capital provincial, Harbin &lt;br&gt;\nAta 1946 cham\u00e1base Zhuhe (\u73e0\u6cb3), orixinouse durante os anos do emperador Guangxu a fins da dinast\u00eda Qing, e mudou de nome para lembrar ao heroe da loita contra dos xaponeses, Zhao Shangzhi."}
{"id": "12764", "revid": "23204", "url": "https://gl.wikipedia.org/wiki?curid=12764", "title": "Hailar", "text": "Hailar \u00e9 unha cidade e distrito administrativo en Hulunbuir, Mongolia Interior, Rep\u00fablica Popular da China. Poboaci\u00f3n: 209.294 (1999).\nHistoria.\nHailar fundouse como un forte chin\u00e9s en 1734 e ata 1945 foi a capital da pronvincia de Xingan."}
{"id": "12765", "revid": "23204", "url": "https://gl.wikipedia.org/wiki?curid=12765", "title": "Jiutai", "text": "Jiutai (\u4e5d\u53f0) \u00e9 unha cidade de m\u00e1is de 100.000 habitantes da provincia de Jilin, na Rep\u00fablica Popular da China, local\u00edzase ao oeste de Changchun. Arredor do 6,8% da s\u00faa poboaci\u00f3n \u00e9 cristi\u00e1."}
{"id": "12768", "revid": "23204", "url": "https://gl.wikipedia.org/wiki?curid=12768", "title": "Yorkshire Norte", "text": "Yorkshire Norte ou North Yorkshire \u00e9 un condado repartido entre as rexi\u00f3ns de Yorkshire e Humber e North East England, Inglaterra, Reino Unido. Div\u00eddese nos distritos de Craven, Hambleton, Harrogate, Richmondshire, Ryedale, Scarborough e Selby. O condado formouse en 1974 e cobre 8,038\u00a0km\u00b2, nos que viven 1.037.285 persoas."}
{"id": "12769", "revid": "43749", "url": "https://gl.wikipedia.org/wiki?curid=12769", "title": "North Yorshire", "text": ""}
{"id": "12770", "revid": "23204", "url": "https://gl.wikipedia.org/wiki?curid=12770", "title": "Kent, Inglaterra", "text": "Kent \u00e9 un condado de Inglaterra (Reino Unido). Maidstone \u00e9 a capital. Conta con 1\u00a0599\u00a0912 (2003) habitantes nunha \u00e1rea de 3981\u00a0km\u00b2, limitada ao leste polo Mar do Norte, ao sur polo paso de Calais e por East Sussex, ao oeste por Surrey e polo Gran Londres e ao norte por Essex.\nHistoria.\nO seu nome deriva dunha das tribos celtas de Gran Breta\u00f1a, os Cantiaci, converteuse nun dos reinos dos xutos, tribo xerm\u00e1nica con orixe en Xutlandia."}
{"id": "12771", "revid": "55340", "url": "https://gl.wikipedia.org/wiki?curid=12771", "title": "Abdul Rashid Dostum", "text": "Abdul Rashid Dostum (en ), nado en 1954, \u00e9 o ministro de defensa de Afganist\u00e1n e un dos chamados \"se\u00f1ores da guerra\" uzbekos.\nFormou na d\u00e9cada de 1970 unha milicia uzbeka que apoiou \u00e1 Rep\u00fablica Democr\u00e1tica de Afganist\u00e1n contra da dos mujahedin, apoiados por Estados Unidos. O 18 de abril de 1992 sublevouse contra o goberno de Mohammed Najibullah, ali\u00e1ndose con Ahmed Shah Massoud. Xuntos capturaron Cabul, a capital afg\u00e1."}
{"id": "12773", "revid": "111586", "url": "https://gl.wikipedia.org/wiki?curid=12773", "title": "Afroamericano", "text": "O termo afroamericano designa os descendentes dos negros africanos levados \u00e1 forza polos europeos a Am\u00e9rica para dedicalos ao traballo escravo. Moitos afroamericanos son tam\u00e9n descendentes de europeos ou amerindios.\nEstados Unidos.\nO termo orixinouse nos Estados Unidos para designar o grupo \u00e9tnico descendente de individuos da \u00c1frica Negra levados de forma forzada para traballar como escravos nas plantaci\u00f3ns dos estados do sur ou empregados no servizo dom\u00e9stico a partir do s\u00e9culo XVII e en especial no XVIII. O termo estender\u00edase pouco a pouco por todo o continente, e hoxe empr\u00e9gase tam\u00e9n para designar a calquera individuo americano descendente de africanos, con independencia da s\u00faa nacionalidade. Para designar os afroamericanos dos Estados Unidos empr\u00e9gase tam\u00e9n o termo \"afroestadounidense\".\nA principios do s\u00e9culo XX, os movementos do nacionalismo negro estadounidenses chegaron a estender o concepto at\u00e9 que chegou a designar a calquera individuo non descendente de europeos brancos. As\u00ed Wallace Fard Muhammad, fundador de Naci\u00f3n do Islam, e figura importante no desenvolvemento do nacionalismo negro era descendente de polinesios.\nNos anos 60, coa superaci\u00f3n dos postulados do nacionalismo racial, os movementos de esquerdas vinculados coa negritude desenvolveron o discurso de que a pertenza ao grupo era unha cuesti\u00f3n voluntaria e dependente da situaci\u00f3n social, e non pod\u00eda estar baseada en conceptos raciais. As\u00ed, grupos como os Panteras Negras tiveron militantes de orixe asi\u00e1tica, como Richard Aoki e mesmo branca, como James Cronwell. Esta perspectiva \u00e9 asumida at\u00e9 hoxe pola corrente principal dos nacionalistas afroamericanos de todo o continente.\nSegundo o censo de 2003 hai 37\u00a0100\u00a0000 afroamericanos, o que representa o 12,9% da poboaci\u00f3n norteamericana. Aproximadamente un 55% vive nos estados do sur, a\u00ednda que \u00e9 Nova York onde se atopa a maior concentraci\u00f3n, con 2\u00a0000\u00a0000 de afroamericanos.\nResto de Am\u00e9rica.\nAdemais dos Estados Unidos, diversos pa\u00edses americanos te\u00f1en unha porcentaxe importante de individuos de orixe afroamericana. P\u00f3dense destacar os casos de Hait\u00ed, o Brasil, a Rep\u00fablica Dominicana, Colombia etc. Hoxe en d\u00eda constit\u00faen un 10% da poboaci\u00f3n do continente, sendo unha das minor\u00edas m\u00e1is importantes e tam\u00e9n das m\u00e1is discriminadas."}
{"id": "12774", "revid": "25871", "url": "https://gl.wikipedia.org/wiki?curid=12774", "title": "Samuel Cornish", "text": "Samuel Eli Cornish, nado en Sussex (Delaware) en 1795 e finado en Brooklyn (Nova York) o 6 de novembro de 1858, foi un abolicionista, xornalista e pastor presbiteriano afroamericano.\nTraxectoria.\nNado de pais libres, en 1815 trasladouse a Filadelfia, en 1821 logo de se traslar a Nova York organiza unha congregaci\u00f3n de presbiterianos negros, ao ser ordenado pastor en 1822, a s\u00faa parroquia tomou forma oficial co nome de New Demeter Street Presbyterian Church, convert\u00e9ndose na primeira igrexa presbiteriana negra. En 1833 Cornish uniuse \u00e1 Sociedade Antiescravista Americana. En 1887 con John Russwurm fundou o primeiro xornal afroamericano, \"Freedom's Journal\"."}
{"id": "12775", "revid": "98629", "url": "https://gl.wikipedia.org/wiki?curid=12775", "title": "Muhammad Ali", "text": "Muhammad Ali-Haj, nado co nome de Cassius Marcellus Clay en Louisville (Kentucky) o 17 de xaneiro de 1942 e finado en Scottsdale (Arizona) o 3 de xu\u00f1o de 2016, foi un boxeador afroamericano. Foi un dos m\u00e1is grandes boxeadores mundiais, co\u00f1ecido tam\u00e9n polo seu activismo pol\u00edtico.\nTraxectoria.\nAos 12 anos denunciou o roubo da s\u00faa bicicleta a un polic\u00eda que resultou ser adestrador de boxeo e que lle suxeriu que estaba capacitado para a pr\u00e1ctica dese deporte, e baixo a s\u00faa tutela comezou a loitar nas categor\u00edas xuven\u00eds. Nos Xogos Ol\u00edmpicos de 1960, en Roma ga\u00f1a unha medalla de ouro na categor\u00eda de pesos lixeiros e decide converterse en profesional baixo a tutela de Angelo Dundee.\nClay pronto comezou a se volver famoso polo seu estilo pouco ortodoxo, os seus resultados espectaculares e a s\u00faa constante autopromoci\u00f3n. Moitas veces recitaba poemas compostos por el mesmo nos que mencionaba en cal round noquear\u00eda \u00f3 seu opo\u00f1ente. Polo outro lado, eran reco\u00f1ecidas as s\u00faas gabanzas a si mesmo, con frases como \"son o m\u00e1is grande\" ou \"son xove, fermoso, veloz e ningu\u00e9n me pode vencer\".\nO 29 de outubro de 1960, en Louisville, obtivo a s\u00faa primeira vitoria como profesional. Foi por puntos, nunha pelea a 6 rounds enfront\u00e1ndose a Tunney Hunsaker, quen era o xefe de polic\u00eda de Fayetteville, West Virginia. Entre 1960 e 1963, o xove p\u00faxil alcanzou un r\u00e9cord de 19-0, inclu\u00edndo 15 \"knockouts\". Derrotou a boxeadores do talle de Tony Esperti, Jim Robinson, Donnie Fleeman, Duke Sabedong, Alonzo Johnson, George Logan, Willi Besmanoff e Lamar Clark (o cal ga\u00f1ara as s\u00faas 40 peleas anteriores por \"knockout\").\nPrimeira \u00e9poca como campi\u00f3n.\nEntre as vitorias m\u00e1is resoantes de Clay nesta \u00e9poca, deben resaltarse as disputadas con Sonny Banks (o cal logrou tirar \u00e1 lona a Cassius durante a pelea), Alejandro Lavorante, e Archie Moore (unha lenda do boxeo que ti\u00f1a no seu haber 200 vitorias). Curiosamente, tanto Banks como Lavorante morreron no ring en combates posteriores. Cassius transformouse no contendente n\u00famero un polo t\u00edtulo que naquel ent\u00f3n ostentaba Sonny Liston. Liston era temido e respectado, e practicamente ningu\u00e9n outorg\u00e1balle \u00f3 novo boxeador oportunidades de derrotar \u00f3 campi\u00f3n. Liston non s\u00f3 conseguira a coroa \u00f3 noquear no primeiro asalto a Floyd Patterson, sen\u00f3n que tam\u00e9n o demoleu no desquite. Igualmente despachou pola v\u00eda r\u00e1pida a Cleveland Williams, Nino Vald\u00e9s e Zora Folley. Por\u00e9n, Cassius conseguiu a vitoria neste combate coa s\u00faa peculiar t\u00e9cnica que el mesmo definira como \"voo coma unha bolboreta e pico coma unha abella\" a cal base\u00e1base en moverse \u00f3 redor do rival e ir golpe\u00e1ndoo constantemente de forma que o rival non puidese pensar en case ning\u00fan momento do combate, un ano despois Cassius Clay (chamado xa Muhammad Ali pola s\u00faa conversi\u00f3n \u00f3s musulm\u00e1ns negros) deu o desquite co t\u00edtulo do mundo en xogo a Sonny Liston pero este non pu\u00eddo facer nada e foi derrotado no primeiro asalto cun dos KO m\u00e1is bonitos da historia do boxeo, o golpe co que o noqueou foi co\u00f1ecido como a man pantasma.\nAli defender\u00eda a s\u00faa coroa de campi\u00f3n do mundo dos pesos pesados en diversas ocasi\u00f3ns ata que pola s\u00faa negativa a acudir \u00e1 guerra do Vietnam, este foi desposu\u00eddo do seu t\u00edtulo e condenado a 5 anos de prisi\u00f3n. As\u00ed tam\u00e9n (pese a que custe crelo) Al\u00ed admitiu que Oscar Natalio \"Ringo\" Bonavena foi o seu mellor opositor.\nSegunda \u00e9poca como campi\u00f3n.\nA s\u00faa primeira derrota produciuse \u00f3 tratar de reconquistar o cinto dos pesados ante Joe Frazier, derrota que foi por puntos en 15 asaltos. Non tardar\u00eda en ter outra oportunidade e lograr\u00eda a lendaria vitoria de Kinshasa ante o pegador George Foreman. Renovar\u00eda o t\u00edtulo ante Frazier nun brutal combate e logo defendeuno ante diferentes boxeadores como Norton, Hepner, Evangelista o Shavers. Sorprendentemente perdeuno ante Leon Spinks, un boxeador que vi\u00f1a de disputar os xogos ol\u00edmpicos e levaba 8 combates profesionais. A pesar de que todo fora bonito no desquite imp\u00faxose por puntos ante o propio Spinks.\nAnunciou a s\u00faa retirada do boxeo, a\u00ednda que volveu no ano 1980 para disputar o t\u00edtulo mundial ante Larry Holmes, co que perdeu antes do l\u00edmite, e un combate que perdeu a puntos contra Trevor Berbick, en 1981. Tras estes combates, po\u00f1\u00eda fin a s\u00faa carreira no boxeo profesional de forma definitiva. O seu r\u00e9cord \u00f3 final da s\u00faa carreira \u00e9 de: 61 combates disputados con 56 vitorias (37 por KO) e 5 derrotas, consider\u00e1ndose as\u00ed coma un dos maiores boxeadores da historia."}
{"id": "12776", "revid": "1505", "url": "https://gl.wikipedia.org/wiki?curid=12776", "title": "Glenn Murcutt", "text": "Glenn Murcutt, nado en 1936 en Londres, \u00e9 un arquitecto brit\u00e1nico.\nTraxectoria.\nEstudou arquitectura do 1956 \u00f3 1960 na Universidade de Nova Gales do Sur.\nTraballa en Australia onde fai construci\u00f3ns ecol\u00f3xicas en harmon\u00eda co clima e coa paisaxe usando materiais \"simples\" (metal, madeira, vidro...). Murcutt ref\u00edrese \u00e1 s\u00faa t\u00e9cnica coma funcionalismo ecol\u00f3xico.\nComeza a s\u00faa carreira facendo colaboraci\u00f3ns no estudo de Ancher, Mortlock, Murray &amp; Wooley en Sydney. No 1969 abre o seu estudo de arquitectura onde traballa s\u00f3, sen ning\u00fan colaborador. Constru\u00edu preto de 500 casas privadas, e moitos museos e centros culturais, todos eles na Australia. No ano 2002 recibiu o Premio Pritzker, sendo o primeiro arquitecto australiano en recibir este reco\u00f1ecemento."}
{"id": "12777", "revid": "25871", "url": "https://gl.wikipedia.org/wiki?curid=12777", "title": "Aaliyah", "text": "Aaliyah Dana Haughton (16 de xaneiro de 1979 \u2014 25 de agosto de 2001) foi unha cantante afroamericana de R&amp;B, actuou tam\u00e9n en dous filmes antes da s\u00faa morte nun accidente de aviaci\u00f3n aos 22 anos.\nNada en Brooklyn, Nova York, medrou en Detroit. En 1994 lanzou o seu primeiro \u00e1lbum, \"Age Ain't Nothing But a Number\", que se converteu en disco de platino. O seu segundo \u00e1lbum, \"Once In A Million\" sa\u00edu a fins de 1996, nel inclu\u00edase o \u00e9xito internacional \"If Your Girl Only Knew\" que acadou o dobre platino nos Estados Unidos. En 2001 a s\u00faa canci\u00f3n \"Try Again\" converteuse en n\u00famero un na lista americana."}
{"id": "12779", "revid": "85894", "url": "https://gl.wikipedia.org/wiki?curid=12779", "title": "Yaphet Kotto", "text": "Yaphet Frederick Kotto, nado en Nova York en 1937 e finado en Manila o 15 de marzo de 2021, foi un actor estadounidense, fillo dun xudeu camerun\u00e9s.\nKotto comezou a actuar en Broadway, onde apareceu en \"The Great White Hope\", entre outras obras. En 1963 comezou a interpretar pequenos papeis en filmes, e en 1964 tivo o seu primeiro papel importante en \"Nothing But a Man\". Kotto interpretou o papel de Mr. Big en \"Vive e deixa morrer\" e tam\u00e9n actuou en \"Alien\". Interpretou o papel do tenente Al Giardello na serie de televisi\u00f3n \"Homicide: Life on the Street\".\nKotto apoiou a Steve Forbes na s\u00faa campa\u00f1a para ser nomeado candidato republicano \u00e1 presidencia dos Estados Unidos."}
{"id": "12780", "revid": "1131", "url": "https://gl.wikipedia.org/wiki?curid=12780", "title": "Abd Al-Rahman Abnoudi", "text": "Abd Al-Rahman Abnoudi, nado en Abnoud en 1938 e finado no Cairo o 21 de abril de 2015, foi un escritor exipcio autor de \"Morte no asfalto\" (\"al-Mawt 'ala al-asfalt\").\nNa s\u00faa poes\u00eda emprega o dialecto \u00e1rabe falado nas zonas rurais de Exipto, mentres nos seus estudos e artigos emprega o \u00e1rabe cl\u00e1sico."}
{"id": "12781", "revid": "181", "url": "https://gl.wikipedia.org/wiki?curid=12781", "title": "Abd Al-Rahman Abnudi", "text": ""}
{"id": "12782", "revid": "89787", "url": "https://gl.wikipedia.org/wiki?curid=12782", "title": "Albert Camus", "text": "Albert Camus, nado en Mondovi -actual Dr\u00e9an (en\u00a0\u00e1rabe\"\u00a0:\"\u00a0\u0627\u0644\u0630\u0631\u0639\u0627\u0646)-\u00a0(Alxeria) o 7 de novembro de 1913 e finado en Villeblevin no departamento de Yonne (Francia) o 4 de xaneiro de 1960, foi un escritor e fil\u00f3sofo franc\u00e9s. Dende un punto de vista art\u00edstico, tr\u00e1tase dun autor vencellado ao existencialismo, malia que afirmou non comungar cos seus postulados filos\u00f3ficos. En 1957 conced\u00e9uselle o Premio Nobel de Literatura.\nTraxectoria.\nCando Camus ti\u00f1a un ano o seu pai morreu na batalla do Marne e a familia trasladouse a Alxer. En 1932 publicou os seus primeiros escritos na revista \"Sud\". Uniuse ao Partido Comunista Franc\u00e9s en 1935 logo do fracaso da revoluci\u00f3n de 1934 en Espa\u00f1a. En 1935 comezou a escribir \"L'Envers et l'Endroit\" que se publicou dous anos m\u00e1is tarde.\nCando no ano 1957, con 44 anos, lle foi concedido o Premio Nobel de Literatura dixo:\nA sociedade parisiense e francesa do momento non recibiu o premio e reco\u00f1ecemento internacional con moito entusiasmo. Pola contra, Sartre ao co\u00f1ecer a noticia dixo: \"Ben feito\". Trat\u00e1base do primeiro Nobel que non proced\u00eda da burgues\u00eda, sen\u00f3n dos arrabaldes de Alxer, dunha familia modesta cuxa nai se dedicaba a labores de limpeza.\nO discurso que Camus pronunciou na cerimonia de entrega do premio converteuse co tempo nunha alegaci\u00f3n modelo do compromiso do escritor co seu tempo. Camus dixo en Estocolmo que el, que formaba parte da xeraci\u00f3n dos mozos que quer\u00edan cambiar o mundo, sent\u00edase agora inclinado a conservalo.\nUnha das s\u00faas frases que xeraron m\u00e1is pol\u00e9micas foron:\nApoiou os republicanos contra Francisco Franco.\nMorreu nun accidente de tr\u00e1fico s\u00f3 3 anos despois do galard\u00f3n.\nSegundo a s\u00faa propia filla Catherine, era un mis\u00f3xino e esa misoxinia de Camus est\u00e1 amplamente documentada. Simone de Beauvoir dic\u00eda que era bastante \"feudal\".\n\"\u00c9 certo que non creo en Deus, pero iso non significa que eu son ateo, e eu estar\u00eda de acordo con Benjamin Constant, que pensaba que a falta de relixi\u00f3n era algo vulgar e ata trillado\", dixo nunha entrevista publicada en 1956 polo diario franc\u00e9s Le Monde."}
{"id": "12783", "revid": "23204", "url": "https://gl.wikipedia.org/wiki?curid=12783", "title": "Breyten Breytenbach", "text": "Breyten Breytenbach, nado en Bonnievale, Sur\u00e1frica, en 1939, \u00e9 un escritor en afrikaans e ingl\u00e9s e pintor surafricano con nacionalidade francesa.\nTraxectoria.\nEstudou Belas Artes na Universidade de Cidade do Cabo, onde entrou no grupos de oposici\u00f3n ao apartheid. A comezos da d\u00e9cada de 1960 marcha a Par\u00eds, e ao casar cunha francesa de orixe vietnamita non se lle permite regresar por infrinxir a Lei de Prohibici\u00f3n de Matrimonios Mixtos (1949) e a Lei de Inmoralidade (1950).\nEn Francia foi un dos fundadores de Okhela, un grupo de resistencia contra o apartheid no exilio. Nunha viaxe ilegal a Sur\u00e1frica en 1975 foi arrestado e condenado a nove anos de prisi\u00f3n por alta traiz\u00f3n. Liberado en 1982 debido \u00e1 intervenci\u00f3n internacional, regresou a Par\u00eds e obtivo a nacionalidade francesa.\nA obra de Breytenbach incl\u00faen numerosos t\u00edtulos de poes\u00eda, novelas e ensaios, moitos escritos en afrikaans e outros publicados orixinalmente en ingl\u00e9s. \u00c9 irm\u00e1n de Jan Breytenbach, o fundador das forzas especiais surafricanas."}
{"id": "12784", "revid": "5863", "url": "https://gl.wikipedia.org/wiki?curid=12784", "title": "Nacionalidade hist\u00f3rica", "text": "Nacionalidade hist\u00f3rica \u00e9 un termo empregado decote tanto pola clase pol\u00edtica como pola sociedade civil para facer referencia a unha serie de naci\u00f3ns dentro dun estado, dot\u00e1ndoas dun reco\u00f1ecemento como cultura diferenciada.\nHistoria e caracter\u00edsticas.\nTermo recorrente na pol\u00edtica do Estado espa\u00f1ol. \u00c9 usado para designar aquelas comunidades aut\u00f3nomas que polo seu pasado hist\u00f3rico e mais o seu presente contan cunha identidade colectiva, ling\u00fc\u00edstica e cultural de seu, diferenciada da reco\u00f1ecida como espa\u00f1ola. A Constituci\u00f3n Espa\u00f1ola de 1978 non fai menci\u00f3n expl\u00edcita a este termo, malia que foi discutido e segue a ser unha cuesti\u00f3n pol\u00e9mica que hoxe figura nos estatutos dalgunhas comunidades aut\u00f3nomas, as cales pos\u00faen un grao maior de competencias cedidas por parte do goberno do Estado. \nEstatutos.\nCon data de 2010, as comunidades aut\u00f3nomas que te\u00f1en reco\u00f1ecida a caracter\u00edstica de \u00abnacionalidade\u00bb, segundo est\u00e1 estipulado en cadanseu estatuto, son:"}
{"id": "12785", "revid": "98629", "url": "https://gl.wikipedia.org/wiki?curid=12785", "title": "Air Alg\u00e9rie", "text": "Air Alg\u00e9rie SpA \u00e9 a aeroli\u00f1a nacional de Alxeria, con sede na cidade de Alxer. Opera voos nacionais a 32 aeroportos e internacionais a 39 destinos en 28 pa\u00edses, ademais de tam\u00e9n voos ch\u00e1rter, aerotaxi e agr\u00edcolas. A aeroli\u00f1a \u00e9 membro da Asociaci\u00f3n de Transporte A\u00e9reo Internacional, a Organizaci\u00f3n \u00c1rabe de Transportistas A\u00e9reos, e a Asociaci\u00f3n de Aeroli\u00f1as Africanas. Dende decembro do ano 2013 a compa\u00f1\u00eda \u00e9 totalmente propiedade do goberno do pa\u00eds.\nHistoria.\nFormaci\u00f3n e primeiros anos.\nEn 1946 creouse a \"Compagnie G\u00e9n\u00e9rale de Transports A\u00e9riens\" (CGTA). Comezou a realizar voos ch\u00e1rter entre Alxeria e Europa no ano seguinte, pero cara finais da d\u00e9cada xa ti\u00f1a voos regulares servindo a Alxer, Basilea, Annaba, Xenebra, Marsella, Par\u00eds, Philippeville e Tolosa. Tres Bretagne de 34 asentos un\u00edronse \u00e1 frota de sete DC-3 en 1952. A \"Compagnie Air Transport\" (CAT), subsidiaria de Air France e a \"Compagnie G\u00e9n\u00e9rale Transatlantique\", formouse a finais dos 40 para conectar Basilea, Li\u00f3n, Marsella, Par\u00eds e Tolosa con Alxer, Constantine e Or\u00e1n. Tam\u00e9n se iniciaron voos estacionais entre Londres e Deauville. Tras a ca\u00edda de trafico despois de 1951 comezouse a considerar un socio para fusionarse.\nCGTA e CAT fusion\u00e1ronse o 23 de maio de 1953 para formar a \"Compagnie G\u00e9n\u00e9rale de Transports A\u00e9riens Air Alg\u00e9rie\", cunha frota combinada que inclu\u00eda un Breguet 761, seis Bretagne, cinco DC-3 e tres DC-4. Tras a fusi\u00f3n, Air Alg\u00e9rie comezou servizos estacionais cara Ajaccio, Clermont, Montpellier e Perpignan. Ademais, engad\u00eduse a Su\u00edza aos voos regulares, realizouse unha parada semanal en Palma de Mallorca coa s\u00faa asociaci\u00f3n con Aviaco, e a meirande parte das rutas transmediterr\u00e1neas foron operadas nun acordo con Air France, facendo a aeroli\u00f1a francesa o 54% deses voos e Air Alg\u00e9rie o resto. A finais dos 50 engad\u00edronse tam\u00e9n voos a Cote d'Azur.\nA aeroli\u00f1a mercou dous Nord Noratlas en xullo de 1957, chegando un terceiro un ano despois. A compa\u00f1\u00eda converteuse na primeira aeroli\u00f1a privada francesa en pedir o Sud Aviation Caravelle a comezos de 1958, e o primeiro exemplar lle ser\u00eda entregado polo fabricante en xaneiro de 1960. Tras a entrega o avi\u00f3n foi usado na ruta entre Alxer e Par\u00eds. O modelo tam\u00e9n utilizouse nos voos entre Par\u00eds e B\u00f4ne e Par\u00eds e Or\u00e1n nos meses seguintes. Cara abril de 1960 a s\u00faa frota estaba formada por tres Caravelle, tres DC-3, dez DC-4, dous Lockheed L-749 Constellations e tres three Noratlas. Os Caravelle foron gradualmente despregados nas rutas anteriormente voadas polos Constellations e os DC-4, que foron usados para carga ou vendidos.\nIndependencia de Alxeria.\nD\u00faas compa\u00f1\u00edas navieiras, \"Compagnie G\u00e9n\u00e9rale Transatlantique\" e \"Compagnie de Navigation Mixte\", foron as donas da meirande parte das acci\u00f3ns (98%) de Air Alg\u00e9rie ata que o pa\u00eds se independizou en 1962. Tras a independencia a \"D\u00e9l\u00e9gation G\u00e9n\u00e9rale\" en Alxeria e Air France tomaron o da meirande parte da compa\u00f1\u00eda. A estrutura financeira cambiou en marzo de 1963, cando as navieiras e Air France cederon un 31% da aeroli\u00f1a,[24] e o goberno arxelino tomou posesi\u00f3n do 51% dos activos da empresa, ga\u00f1ando o status de aeroli\u00f1a nacional. En abril de 1964 o goberno incrementou a s\u00faa participaci\u00f3n ata un 57%. Ese nes asinouse un contrato para a compra de dous Ilyushin Il-18 destinados a operar a ruta entre Alxer e Moscova. Air Alg\u00e9rie so recibir\u00eda un destes avi\u00f3ns, xa que o contrato foi posteriormente cancelado. O \u00fanico Il-18 da frota foi usado polo goberno. En abril de 1968 hab\u00eda oito DC-4 na frota e ese ano catro Convair 440 ex-Lufthansa foron mercados e convertidos \u00e1 versi\u00f3n 640. Eses avi\u00f3ns substituir\u00edan aos DC-4.\nCara marzo de 1970 o goberno era o dono do 83% da compa\u00f1\u00eda; nese momento a frota estaba omposta por un Boeing 737-200, cinco Caravelle, catro CV-640, tres DC-3 e un DC-4. Soci\u00e9t\u00e9 de Travail A\u00e9rien, unha aeroli\u00f1a dom\u00e9stica que fora fundada en 1968, foi absorvida por Air Alg\u00e9rie en maio de 1972. No mes de agosto ped\u00edronse tres Fokker F27-400 por 2,5 mill\u00f3ns de libras. En setembro, cun segundo Boeing 737 pendente de entrega, ped\u00edronse d\u00faas unidades m\u00e1is dese modelo (un deles convertible). Ese ano o goberno de Alxeria mercou as acci\u00f3ns restantes posu\u00eddas por Air France e f\u00edxose co 100% da aeroli\u00f1a. Air Alg\u00e9rie abrir\u00eda unha nova ruta a Karachi en 1975, e en novembro de 1979 ped\u00edronse catro Boeing 727 por 62 mill\u00f3ns de d\u00f3lares.\nCara xullo de 1980 Air Alg\u00e9rie ti\u00f1a 5.621 empregados e unha frota de 57 avi\u00f3ns, inclu\u00eddos 14 Ag-Cat, seis Boeing 727-200, dez Boeing 737-200, tres Boeing 737-200C, un Boeing 747-200C, un Cherokee Six, dous Convair CV-640, un Douglas DC-8-63CF, un Nord 262 e 18 Queen Air.\nFrota.\nEn setembro de 2015 a frota de Air Alg\u00e9rie estaba formada polos seguintes avi\u00f3ns:"}
{"id": "12787", "revid": "72012", "url": "https://gl.wikipedia.org/wiki?curid=12787", "title": "Melihate Ajeti", "text": "Melihate Ajeti, nada o 9 de outubro de 1935 en Pristina e finada o 28 de marzo de 2005 na mesma cidade, foi unha actriz kosovar.\nTraxectoria.\nComezou a actuar aos 16 anos e perfeccionou os seus estudos en Par\u00eds (Comedie Fran\u00e7aise). Considerada a actriz teatral m\u00e1is importante de Kosovo, actuou tam\u00e9n en numerosos filmes kosovares e iugoslavos: \"Uka i Bjeshk\u00ebve t\u00eb nemuna\", \"Buka\", \"Etja\", \"Trimi\", \"Era e Lisi\", \"Kur Pranvera vonohet\", \"T\u00eb ngujuarit\", \"E sht\u00ebna n\u00eb aj\u00ebr\", \"P\u00ebrroi v\u00ebrshues\", \"Migjeni\", \"Gjurm\u00ebt e bardha\", \"Dorotej\", \"Lepuri me 5 k\u00ebmb\u00eb\" etc."}
{"id": "12788", "revid": "55340", "url": "https://gl.wikipedia.org/wiki?curid=12788", "title": "Feijoada", "text": "A feijoada \u00e9 un dos pratos da gastronom\u00eda portuguesa e brasileira. Os seus ingredientes b\u00e1sicos son o arroz, o feix\u00f3n e a carne de porco.\nNo Brasil, os d\u00edas tradicionais da feijoada son o m\u00e9rcores e o s\u00e1bado. Neses d\u00edas, os restaurantes serven feijoada nos seus men\u00fas, e algunhas familias e grupos de amigos preparan \"feijoadas\" en reuni\u00f3ns familiares. \u00c9 un prato de preparaci\u00f3n relativamente barato, sendo consumida por todas as clases sociais.\nHistoria.\nOs portugueses levaron receitas para o Brasil, algunhas cos seguintes ingredientes: orella, foci\u00f1o, rabo e lingua de porco. Lu\u00eds da C\u00e2mara Cascudo escribe sobre as orixes da feijoada no libro \"Hist\u00f3ria da Alimenta\u00e7\u00e3o no Brasil\".\nSegundo a escritora e xornalista Eda Romio, \"uma primitiva feijoada come\u00e7ou a ser feita nas senzalas a partir de 1549 com a chegada dos primeiros escravos oriundos da \u00c1frica\"."}
{"id": "12790", "revid": "22570", "url": "https://gl.wikipedia.org/wiki?curid=12790", "title": "Andoriano", "text": "No universo de ficci\u00f3n de Star Trek, os andorianos son unha especie de humanoide nativos da l\u00faa Andor. Te\u00f1en a pel azul, d\u00faas antenas craniais e pelo branco. \u00c9 unha especie historicamente violenta e inclinada \u00e1 guerra. O matrimonio andoriano f\u00f3rmase pola uni\u00f3n de catro individuos."}
{"id": "12794", "revid": "55340", "url": "https://gl.wikipedia.org/wiki?curid=12794", "title": "R\u00edo Sella", "text": "O Sella (\"Salia\") \u00e9 un r\u00edo asturiano que desemboca no mar Cant\u00e1brico formando a r\u00eda de Ribadesella.\nNace nos Picos de Europa, na \"fonte do inferno\", en Sajambre (Le\u00f3n). Pasa por Cangas de On\u00eds e desemboca no mar en Ribadesella (Asturias). Ten unha lonxitude de 56 Km. e unha conca de 1246\u00a0km\u00b2. Percorre a cordilleira de Cuera, os picos de Europa, o cordal de Ponga e o Sueve.\nOs seus principais afluentes son os r\u00edos Ponga e Pilo\u00f1a, pola esquerda, e o Dobra e o G\u00fce\u00f1a pola dereita.\nTodos os anos cel\u00e9brase no mes de agosto o chamado Descenso Internacional do Sella, partindo desde Arriondas at\u00e9 o mar e que consiste nunha proba pirag\u00fcista con milleiros de espectadores que remata baixo a ponte do Ribadesella despois de percorrer unha distancia de 19 quil\u00f3metros."}
{"id": "12795", "revid": "5312", "url": "https://gl.wikipedia.org/wiki?curid=12795", "title": "R\u00edo Po", "text": "O Po (, ou ; ou , ; Ligur antigo: ou ) \u00e9 o r\u00edo m\u00e1is longo de Italia. \u00c9 un r\u00edo que discorre cara ao leste polo norte do pa\u00eds a partir dos Alpes Cottianos. O Po fl\u00fae 652 km. ou 682 km., tendo en conta a lonxitude do Maira, un afluente da marxe dereita. As cabeceiras do Po son un manancial que se filtra dunha ladeira pedregosa en Pian del Re, un lugar chairo na cabeceira do Val do Po baixo a cara noroeste do Monviso. O Po est\u00e9ndese ent\u00f3n ao longo do paralelo 45 norte antes de rematar nun delta que se proxecta no Mar Adri\u00e1tico preto de Venecia, a s\u00faa conca hidrogr\u00e1fica ocupa unha \u00e1rea de 71.000 quil\u00f3metros cadrados. \nCaracter\u00edzase polo seu grande caudal (varios r\u00edos de m\u00e1is de 1.000 km te\u00f1en un caudal inferior ou igual ao Po). Como consecuencia das s\u00faas caracter\u00edsticas, o r\u00edo est\u00e1 suxeito a fortes enchentes. En consecuencia, m\u00e1is da metade da s\u00faa lonxitude est\u00e1 controlada con , (diques).\nO r\u00edo atravesa moitas cidades italianas importantes, inclu\u00edndo Tur\u00edn, Piacenza, Cremona e Ferrara. Est\u00e1 conectado a Mil\u00e1n a trav\u00e9s dunha rede de canles chamada \"navigli\", que Leonardo da Vinci axudou a dese\u00f1ar. Cerca do final do seu curso, crea un amplo delta (con centos de pequenas canles e cinco principais, chamadas \"Po di Maestra\", \"Po della Pila\", \"Po delle Tolle\", \"Po di Gnocca\" e \"Po di Goro\") na parte sur da cal est\u00e1 Comacchio, unha zona famosa polas angu\u00edas. O val do Po era o territorio da Galia Cisalpina romana, dividida en Galia Cispadana (ao sur do Po) e a Galia Transpadana (ao norte do Po).\nCaracter\u00edsticas.\n\u00c9 o r\u00edo m\u00e1is longo de toda Italia e atravesa varias cidades importantes, inclu\u00edndo Tur\u00edn e indirectamente Mil\u00e1n. Nesta \u00faltima cidade ingresa nunha serie de canais denominados \"navigli\", feito que lle d\u00e1 un aspecto moi caracter\u00edstico \u00e1 zona.\nEn chegando ao final do seu curso, o r\u00edo forma un delta con centos de illas, sendo as m\u00e1is importantes \"Po di Maestra\", \"Po della Pila\", \"Po delle Tolle\", \"Po di Gnocca\" e \"Po di Goro\". Na parte sur do delta est\u00e1 situada Comacchio, unha zona co\u00f1ecida pola existencia de angu\u00edas.\nO largo val que existe ao redor do Po denom\u00ednase chaira Padana (\"Pianura Padana\"), estando tan ben conectado polo r\u00edo que sobre o mesmo se desenvolveu a principal \u00e1rea industrial do pa\u00eds.\nVal do Po.\nO vasto val ao redor do Po ch\u00e1mase Conca do Po ou Val do Po (en italiano \"Pianura Padana\" ou \"Val Padana\"); co tempo converteuse na principal zona industrial do pa\u00eds. En 2002, m\u00e1is de 16 mill\u00f3ns de persoas viv\u00edan al\u00ed, daquela case un terzo da poboaci\u00f3n de Italia.\nOs dous principais usos econ\u00f3micos do val son para a industria e para a agricultura. Os centros industriais, como Tur\u00edn e Mil\u00e1n, est\u00e1n situados en terreos m\u00e1is elevados, lonxe do r\u00edo. Dependen para a enerx\u00eda das numerosas estaci\u00f3ns hidroel\u00e9ctricas dos Alpes ou nos flancos dos Alpes, e das centrais de carb\u00f3n/petr\u00f3leo que utilizan a auga da conca do Po como refrixerante. A drenaxe do norte \u00e9 mediada por varios lagos grandes e pintorescos. Os regatos est\u00e1n agora controlados por tantas presas que ralentizan a sedimentaci\u00f3n do r\u00edo, causando problemas xeol\u00f3xicos. A extensa, h\u00famida e f\u00e9rtil chaira inundable est\u00e1 reservada principalmente para a agricultura e est\u00e1 suxeita a inundaci\u00f3ns repentinas, a\u00ednda que a cantidade total de auga \u00e9 menor que no pasado e menor que a demanda. Os principais produtos das granxas ao redor do r\u00edo son os cereais que incl\u00faen, infrecuentemente para Europa, o arroz, que require un gran rego. Este \u00faltimo m\u00e9todo \u00e9 o principal consumidor de augas superficiais, mentres que o consumo industrial e humano utiliza augas subterr\u00e1ns."}
{"id": "12798", "revid": "98629", "url": "https://gl.wikipedia.org/wiki?curid=12798", "title": "Delf\u00ednidos", "text": "Delf\u00ednidos (\"Delphinidae\") \u00e9 unha familia de mam\u00edferos cet\u00e1ceos odontocetos que incl\u00fae aos golfi\u00f1os ou delf\u00edns, canda outras especies como os arroaces, as toni\u00f1as, os caldeir\u00f3ns ou a candorca.\nNa bibliograf\u00eda internacional co\u00f1\u00e9cense como \"golfi\u00f1os oce\u00e1nicos\", para distinguilos dos golfi\u00f1os de auga doce, que pertencen a outras familias (a\u00ednda que alg\u00fans delf\u00ednidos tam\u00e9n poden vivir en estuarios e r\u00edos).\nDe entre 2 e 9 m de lonxitude, o seu corpo \u00e9 fusiforme, coa cabeza grande, cun foci\u00f1o alongado, e s\u00f3 pos\u00faen un espir\u00e1culo (como todos os odontocetos).\nEst\u00e1n entre as especies m\u00e1is intelixentes que habitan o planeta. Como outros cet\u00e1ceos, os golfi\u00f1os utilizan os sons, a danza e o salto para comunic\u00e1rense entre eles, para orient\u00e1rense e para conseguiren as s\u00faas presas (a\u00ednda que para esta \u00faltima funci\u00f3n v\u00e1lense sobre todo do seu sistema de ecolocalizaci\u00f3n.\nSon carn\u00edvoros estritos, e cada d\u00eda consomen unha cantidade de alimento equivalente a un terzo do seu peso. Alim\u00e9ntanse basicamente de peixes e luras e outros cefal\u00f3podos, que atrapan cos seus dentes c\u00f3nicos. Tam\u00e9n comen crust\u00e1ceos como camar\u00f3ns, gambas e cangrexos.\nMoitas especies vistan as costas e frecuentemente interact\u00faan cos seres humanos. Hoxe en d\u00eda as principais ameazas \u00e1s que est\u00e1n expostos son de natureza antr\u00f3pica.\nEtimolox\u00eda.\nO nome da familia deriva do nome latino do golfi\u00f1o (ou delf\u00edn) com\u00fan, \"delph\u012bnus, -i\", que Linneo empregou para designar ao seu x\u00e9nero tipo, \"Delphinus\". Este nome, \u00e1 s\u00faa vez, deriva do grego \u03b4\u03b5\u03bb\u03c6\u03af\u03c2 (\"delph\u00eds\"), \"delf\u00edn\", ou \u03b4\u03b5\u03bb\u03c6\u03cd\u03c2 (\"delph\u00fds\").\nEvoluci\u00f3n.\nDurante moito tempo creuse que os cet\u00e1ceos eran descendentes dos mesoniquios, orde extinta de ungulados terrestres carn\u00edvoros. Agora crese que derivan doutros mam\u00edferos terrestres, de artiod\u00e1ctilos relacionados cos hipop\u00f3tamos. Durante o Eoceno (hai uns cincuenta mill\u00f3ns anos), os antepasados dos cet\u00e1ceos refuxi\u00e1banse na auga, de forma similar a como fan hoxe os trag\u00falidos. \nUn longo proceso evolutivo levou a un pequeno animal terrestre a vivir no mar at\u00e9 transformarse no actual golfi\u00f1o. Na figura adxunta podemos ver, de arriba a abaixo, o paso das primeira forma enteiramente terrestre at\u00e9 a mari\u00f1a, pasando por algunhas formas intermedias anfibias. A primeira rem\u00f3ntase a hai uns 50 mill\u00f3ns de anos, polo tanto o proceso desenvolveuse no transcurso da Era Terciaria. A forma anfibia alcanzouse logo de cinco mill\u00f3ns de anos, e outros tantos foron necesarios para que se formase a caracter\u00edstica cola con aleta horizontal. As sucesivas transformaci\u00f3ns d\u00e9ronse na direcci\u00f3n de afianzar a s\u00faa especializaci\u00f3n, e ref\u00edrense ao aumento da masa cerebral e ao nacemento dunha forma alargada do morro, cunha dentadura diferente.\nOs esqueletos dos golfi\u00f1os modernos te\u00f1en dous pequenos \u00f3sos na pelve, remanente do que algunha vez foron extremidades posteriores.\nOs rexistros f\u00f3siles demostran que os odontocetos apareceron no Mioceno. Os primeiros golfi\u00f1os co\u00f1ecidos (da extinta familia \"Kentriodontidae\") xa posu\u00edan un desenvolvido sentido da ecolocalizaci\u00f3n e o \u00f3rgano do mel\u00f3n. Os esqueletos dos golfi\u00f1o smodernos presentan dous pequenos \u00f3sos na zona sacra da columna vertebral, que corresponden a vestixios da pelve.\nAnatom\u00eda.\nAs especies pertencentes \u00e1 familia \"Delphinidae\" te\u00f1en un corpo fusiforme, adaptado \u00e1 nataci\u00f3n r\u00e1pida. A aleta caudal util\u00edzase para a propulsi\u00f3n, mentres que as aletas pectorais \u00fasanse para o control da direcci\u00f3n.\nOs patr\u00f3ns b\u00e1sicos de coloraci\u00f3n da piel son tons grises, m\u00e1is claros no ventre e m\u00e1is escuros nas costas. Moitas veces comb\u00ednase con li\u00f1as e manchas de diferente cor.\nAo igual que outros odontocetos, na cabeza te\u00f1en o mel\u00f3n, un \u00f3rgano esf\u00e9rico que utilizan para a ecolocalizaci\u00f3n.\nEn varias especies da familia, as mand\u00edbulas al\u00f3nganse, formando un foci\u00f1o delgado t\u00edpico. Pos\u00faen dentici\u00f3n homodonte, cun n\u00famero de pezas dentarias que oscila entre 20 e 50 en cada mand\u00edbula.\nRespiran a trav\u00e9s dun s\u00f3 orificio na parte superior da cabeza, denominado espir\u00e1culo.\nO seu cerebro \u00e9 grande, co c\u00f3rtex cerebral bastante desenvolvido en comparaci\u00f3n coa media dos mam\u00edferos.\nTaxonom\u00eda.\nA familia dos delf\u00ednidos conta con 17 x\u00e9neros que re\u00fanen m\u00e1is de 30 especies: \nFamilia \"Delphinidae\"\n \n \nHibridaci\u00f3ns.\nNo caso da familia \"Delphinidae\" non se co\u00f1ecen casos de hibridaci\u00f3ns entre especies en estado natural, pero en catividade refer\u00edronse uns poucos, apenas dous, como o cruzamento dunha femia de arroaz (\"Tursiops truncatus\") e un macho de falsa candorca (\"Pseudorca crassidens\"), nun parque acu\u00e1tico das illas Hawai (o Sea Life Park).\nEstes h\u00edbridos (\"Tursiops truncatus\" x \"Pseudorca crassidens\") adoitan co\u00f1ecerse co nome de balf\u00edns adaptaci\u00f3n do ingl\u00e9s \"wholphin\", \u00e9 dicir, un acr\u00f3nimo da uni\u00f3n das palabras 'balena' (\"whale\") e 'delf\u00edn' (\"dolphin\"), nome por demais bastante incorrecto.\nO primeiro \"balf\u00edn\" rexistrado naceu o 15 de maio de 1985.\nComportamento.\nOs golfi\u00f1os son considerados moitas veces como uns dos animais m\u00e1is intelixentes do planeta. A comparaci\u00f3n da intelixencia entre diferentes especies \u00e9 complicada debido, entre outras cousas, \u00e1s diferenzas no aparello sensorial, aos modos de resposta e \u00e1 natureza da cognici\u00f3n. Por\u00e9n, o comportamento dos golfi\u00f1os foi estudado extensamente, tanto en catividade como na natureza.\nConduta social.\nOs golfi\u00f1os son animais sociais que viven en grupos familiares. En lugares con grande abundancia de alimentos, estes grupos poden exceder dos 1 000 individuos. O golfi\u00f1os poden establecer fortes lazos sociais, onde incluso alg\u00fans individuos feridos ou enfermos son coidados por outros, mesmo axudando a respirar ao levalos \u00e1 superficie se fora necesario. Polo menos na especie \"Tursiops truncatus\" demostrouse que cada arroaz pos\u00fae un nome propio ou asub\u00edo caracter\u00edstico, que serve para chamalo \u00e1 manda.\nOs golfi\u00f1os mostran un desenvolvemento da cultura, algo que por moito tempo creuse que era \u00fanico do ser humano (e posiblemente doutras especies de primates). En maio de 2005, descubr\u00edronse en Australia \"Tursiops aduncus\" (golfi\u00f1os do Indopac\u00edfico) que ensinaban \u00e1s s\u00faas cr\u00edas a usar as ferramentas, cubrindo os seus foci\u00f1os con esponxas para protexelos mentres se alimentaban. Este co\u00f1ecemento trasp\u00e1sase polas nais \u00e1s s\u00faas fillas, a diferenza dos primates, onde o co\u00f1ecemento \u00e9 xeralmente transmitido a ambos os sexos.\nOs delf\u00edns tam\u00e9n poden participar en actos de agresi\u00f3n cara a outros delf\u00edns. Un delf\u00edn macho adulto \u00e9 moi probable que presente no seu corpo varias cicatrices produto de trabadas. Os delf\u00edns machos participan nestes actos de agresi\u00f3n, quen sabe se debido a conflitos entre compa\u00f1eiros e \u00e1 competencia polas femias.\nReproduci\u00f3n e sexualidade.\nA c\u00f3pula dos golfi\u00f1os sucede fronte a fronte. O acto real adoita ser breve, pero p\u00f3dese repetir varias veces nun lapso de tempo curto.\nO per\u00edodo de xestaci\u00f3n var\u00eda segundo as especies. O pequeno \"tucuxi\" (\"Sotalia fluviatilis\") ten unha xestaci\u00f3n de 11 a 12 meses, mentres que para a candorca o per\u00edodo de xestaci\u00f3n \u00e9 de ao redor de 17 meses. S\u00f3 te\u00f1en unha cr\u00eda por parto. Polo xeral, a actividade sexual comeza a unha idade temper\u00e1, incluso antes de alcanzar a madurez sexual. A idade desta var\u00eda segundo a especie e o x\u00e9nero.\nOs golfi\u00f1os son co\u00f1ecidos por teren relaci\u00f3ns sexuais por raz\u00f3ns distintas \u00e1 reproduci\u00f3n.\nAlimentaci\u00f3n.\nExisten varios m\u00e9todos de alimentaci\u00f3n entre e dentro das especies pertencentes \u00e1 familia dos \"Delphinidae\". Peixes e luras son o alimento principal, pero a falsa candorca e a candorca tam\u00e9n se alimentan doutros mam\u00edferos mari\u00f1os. Os delf\u00ednidos utilizan moi diversas t\u00e1cticas de caza: moitas veces cazan usando a s\u00faa velocidade, pero tam\u00e9n usan a ecolocalizaci\u00f3n para buscar presas enterradas na area. Os golfi\u00f1os que cazan peixes agrupados en bancos forman mandas e acurralan a estes para que se separen do resto do grupo. Outros golfi\u00f1os acurralan \u00e1s s\u00faas presas na beira dunha praia, e logo aproveitan as ondas para capturalas, a\u00ednda que esta \u00e9 unha t\u00e1ctica arriscada. Candorcas e falsas candorcas te\u00f1en moitas outras t\u00e1cticas de caza, debido \u00e1 ampla gama de presas que consomen. \u00c1 parte das t\u00e1cticas xa mencionadas, tam\u00e9n axexan \u00e1s s\u00faas presas ou golpean bancos de xeo para desequilibralas.\nVocalizaci\u00f3ns.\nOs golfi\u00f1os son capaces de realizaren unha ampla gama de sons utilizando sacos a\u00e9reos nasais situados xusto debaixo do espir\u00e1culo. Existen tres categor\u00edas de sons:\nEcolocalizaci\u00f3n.\nA ecolocalizaci\u00f3n ou ecolocaci\u00f3n ref\u00edrese \u00e1 emisi\u00f3n por parte dos golfi\u00f1os dunha ampla gama de sons en forma de breves series de impulsos sonoros chamados \"clics\" e a obtenci\u00f3n de informaci\u00f3n sobre o contorno mediante a an\u00e1lise dos ecos que reciben de volta. Esta capacidade de utilizar emisi\u00f3ns sonoras tanto de alta como de baixa frecuencia, combinada cunha audici\u00f3n direccional moi sens\u00edbel, facilita unha ecolocalizaci\u00f3n extremadamente precisa e outorga a este animais un sistema sensorial \u00fanico nomar.\nAmeazas.\nAmeazas naturais.\nExceptuando aos seres humanos os golfi\u00f1os te\u00f1en poucos inimigos naturais.\nAs especies m\u00e1is grandes non te\u00f1en depredadores. Para as especies m\u00e1is pequenas, unicamente a candorca, que tam\u00e9n \u00e9 un golfi\u00f1o, pero moi grande, e algunhas poucas especies de tibur\u00f3ns como o tibur\u00f3n touro, o tibur\u00f3n tigre ou o tibur\u00f3n branco, supo\u00f1en un risco potencial, especialmente para as cr\u00edas.\nAmeazas humanas.\nA contaminaci\u00f3n dos oc\u00e9anos, mares e r\u00edos constit\u00fae un grave problema para a supervivencia das poboaci\u00f3ns de golfi\u00f1os. Pesticidas, metais pesados, pl\u00e1sticos e outros contaminantes industriais e agr\u00edcolas, que non se desintegran rapidamente no medio acu\u00e1tico, poden causar a reduci\u00f3n de poboaci\u00f3ns de golfi\u00f1os.\nSon tam\u00e9n moi com\u00fans as mortes e lesi\u00f3ns causadas polas colisi\u00f3ns dos golfi\u00f1os con embarcaci\u00f3ns, especialmente nas h\u00e9lices.\nDiversos m\u00e9todos de pesca, sobre todo a pesca de cerco do at\u00fan, causan a morte a golfi\u00f1os que queden atrapados nas redes.\nNalgunhas partes do mundo, tales como no Xap\u00f3n e nas Illas Feroe, os golfi\u00f1os consider\u00e1ronse tradicionalmente como alimento.\nOs golfi\u00f1os e o home.\nOs golfi\u00f1os sempre tiveron unha estreita relaci\u00f3n co home. A parte das ameazas que sofren estes animais por parte dos humanos, \u00fasanse en espect\u00e1culos e no ex\u00e9rcito. Por outra parte, orixinaron varias lendas en moitas culturas.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Delphinidae| ]]"}
{"id": "12800", "revid": "75439", "url": "https://gl.wikipedia.org/wiki?curid=12800", "title": "Daodejing", "text": "O Daodejing, Tao Te King ou Tao Te Ching (en pinyin Dao De Jing, \u9053\u5fb7\u7ecf,) \u00e9 un libro cl\u00e1sico chin\u00e9s que, segundo a tradici\u00f3n, foi escrito por Lao Zi (o sabio fundador do tao\u00edsmo) contra o s\u00e9culo VI a.C. Esta colecci\u00f3n de aforismos po\u00e9ticos est\u00e1 dividida en 81 cap\u00edtulos que tratan noci\u00f3ns importantes do pensamento chin\u00e9s antigo, como o \u00abNon-facer\u00bb, o \u00abCami\u00f1o\u00bb (Tao), o regreso etc.\nO seu t\u00edtulo p\u00f3dese traducir como \"O Cl\u00e1sico do Cami\u00f1o e da s\u00faa Virtude\".\nEste libro ten o m\u00e9rito de que tivo unha influencia moi consider\u00e1bel na civilizaci\u00f3n oriental e comeza a ser co\u00f1ecido en Occidente, a trav\u00e9s das s\u00faas numerosas traduci\u00f3ns. O Tao Te Ching ten aplicaci\u00f3ns en ramas tan variadas como a filosof\u00eda, a relixi\u00f3n, a arte, a medicina, as artes marciais e as pr\u00e1cticas sexuais.\nOrixes.\nComo a maior parte das figuras mitol\u00f3xicas dos fundadores de relixi\u00f3ns , a vida do escritor do Tao Te Ching , Lao Zi est\u00e1 envolta en lendas. Segundo a tradici\u00f3n, Lao Zi naceu no sur da China arredor de 604 a.C sendo superintendente xudicial dos arquivos imperiais en Loyang, capital do estado de Ch'u. Desgustado polas intrigas da vida na corte, Lao Zi decidiu afastarse da sociedade, indo para as Terras do Oeste. Montado nunha carroza guiada por un boi ,seguiu viaxe, mais ao atravesar a fronteira, un dos seus amigos, o polic\u00eda Yin-hsi, reco\u00f1eceuno e pediulle que escribise os seus ensinos antes de partir. Lao Zi ent\u00f3n escribiu o pequeno libro co\u00f1ecido posteriormente como o Tao Te Ching , e partiu deseguida. Segundo a historia, morreu en 517 a.C.\nOs m\u00e1is recentes estudos apuntan a que o Tao Te Ching foi escrito por Lao Zi entre 460 a.C. e 380 a.C. Algunhas lendas din que o Tao Te Ching estaba gravado nunha serie de regras de bamb\u00fa. O texto \u00eda pasando dunha regra para outra e, como entrementres se barallaron, ningu\u00e9n sabe hoxe a s\u00faa orde exacta.\nEste libro non orixinou o Tao\u00edsmo nin o concepto de Tao pois xa eran de uso corrente antes da escrita do libro. Mais serviu como obra de apoio para as relixi\u00f3ns que adher\u00edan \u00e1 idea do Tao (Cami\u00f1o) como a base da existencia de todas as cousas.\nInterpretaci\u00f3n.\nAs diversas correntes do pensamento relixioso e filos\u00f3fico a trav\u00e9s dos tempos atribu\u00edron millares de interpretaci\u00f3ns diferentes ao sentido do Tao Te Ching. Por\u00e9n, o tema principal do libro local\u00edzase no seu primeiro proverbio: \"O Tao que pode ser dito non \u00e9 o Tao Verdadeiro\". O Tao Te Ching sit\u00faa a orixe de todas as cousas no Tao (cami\u00f1o , carreiro) que, lonxe do concepto de Deus nas relixi\u00f3ns de\u00edstas, \u00e9 un principio inimaxin\u00e1bel, inenarr\u00e1bel, eterno e absoluto, que non pode ser comprendido, xa que calquera tentativa de clasificalo cr\u00eda unha dicotom\u00eda que non pode existir en algo Eterno e Absoluto.\nXa que o Tao non pode ser comprendido, o Tao Te Ching subli\u00f1a que non existen medios de manipulalo. Polo tanto, os seres deben vivir unha vida simple, sen grandes cuestionamentos morais ou filos\u00f3ficos, onde se enfatice o \"non-actuar\" (a \"non-acci\u00f3n\",wu wei,\u7121\u70ba ), isto \u00e9, deixarse guiar polo curso natural e l\u00f3xico dos eventos do universo. O home que seguir este principio acaba liberto das vicisitudes da vida, e t\u00f3rnase o \"Home Santo\" celebrado no Tao\u00edsmo. Varios estudosos tao\u00edstas (Anton Teplyy e Daniel Reid, entre outros) sinalan que a \"non-acci\u00f3n\" ref\u00edrese \u00e1 quietude da mente e do corpo, implicando a detenci\u00f3n do fluxo dos pensamentos, isto \u00e9, equivale a \"meditaci\u00f3n\".\nCosmogon\u00eda no Tao Te Ching.\nAs ideas cosmog\u00f3nicas e metaf\u00edsicas do Tao Te Ching de acordo con algunhas ramificaci\u00f3ns do tao\u00edsmo poden ser definidos da seguinte forma:\nCando vemos unha cor ou ouvimos un son, hai un momento breve inicial en que o noso cerebro a\u00ednda non fixo un xu\u00edzo sobre a nosa percepci\u00f3n; non sabemos a\u00ednda que son ou cor \u00e9, nin sequera temos a\u00ednda unha consciencia clara que estamos a ouvir ou ver algunha cousa. Estamos no dominio \u00abdo sen nome\u00bb, do baleiro indiferenciado que nunca pode ser exhausto ou descrito. Despois, cando emerxe a consciencia e o pensamento, que ten por base a linguaxe, pasamos ao dominio \u00abdo que ten nome\u00bb e vemos ent\u00f3n todas cousas diferenciadas, cada unha co seu nome. Co aparecemento dos nomes, aparecen todas as cousas e o Un transf\u00f3rmase en moitos.\nEn termos mentais, o Cami\u00f1o do Tao \u00e9 o cami\u00f1o de volta a ese breve \u00abestado de graza\u00bb inicial. Un estado en que calquera traballo mental interior elim\u00ednase e en que regresamos \u00e1 nosa espontaneidade natural. As pr\u00e1cticas dos Budismos Chan e Zen, que tiveron a s\u00faa orixe nas ideas tao\u00edstas, te\u00f1en como obxectivo exactamente atinxir ese estado mental primordial de fusi\u00f3n paradoxal co Un.\nTraduci\u00f3ns.\nExisten diversas traduci\u00f3ns deste texto, que difiren moito entre si debido \u00e1s diferentes interpretaci\u00f3ns pos\u00edbeis do texto e a dificultade inherente de se traducir un texto en chin\u00e9s. Alg\u00fans exemplos poden ser encontrados en:\nExiste a\u00ednda unha traduci\u00f3n feita polo Prof. M\u00e1rio Bruno Sproviero, do Departamento de Letras Orientais da USP, intitulada \"Escritos do Curso e Sua Virtude\", \u00fanica feita directamente do chin\u00e9s para o portugu\u00e9s."}
{"id": "12803", "revid": "47401", "url": "https://gl.wikipedia.org/wiki?curid=12803", "title": "R\u00edo Deza", "text": "O r\u00edo Deza \u00e9 un afluente do r\u00edo Ulla pola esquerda. O seu nacente principal est\u00e1 nas proximidades de Candosa, no Irixo. Durante os primeiros catro quil\u00f3metros separa este concello do de Beariz e axi\u00f1a ad\u00e9ntrase na provincia de Pontevedra por entre os Montes do Testeiro. Ten un percorrido de 51 Km e presenta unha conca de 551\u00a0km\u00b2. O caudal absoluto achegado na s\u00faa desembocadura \u00e9 de 18,6 m\u00b3/s.\nPrincipais afluentes.\nPola marxe dereita (de sur a norte):\nPola marxe esquerda (de sur a norte):"}
{"id": "12804", "revid": "98629", "url": "https://gl.wikipedia.org/wiki?curid=12804", "title": "Friqui", "text": "Denom\u00ednase friqui (do ingl\u00e9s \"freak\", que significa monstro, becho raro) \u00e1 persoa obsesionada cun tema ou afecci\u00f3n en concreto, normalmente considerada extravagante, ata o punto de convertelo nunha forma de vida. Normalmente relacionase coa inform\u00e1tica, a banda dese\u00f1ada, o anime xapon\u00e9s, os filmes e series de ciencia ficci\u00f3n e fantas\u00eda, pero o termo pode estenderse a calquera gusto descomedido. Normalmente as\u00f3ciase a un car\u00e1cter introvertido ou dif\u00edcil de relacionarse con persoas alleas \u00e1 s\u00faa afecci\u00f3n e a unha indumentaria non convencional. En casos moi extremos, o afeccionado obsesivo/compulsivo deixa de ser \"friqui\" e evoluciona a \"gosu\" ou \"geek\".\nOrixinalmente, os \"freaks\" eran persoas con algunha malformaci\u00f3n ou anomal\u00eda f\u00edsica (mulleres barbudas, homes elefante ou persoas de estatura anormalmente alta ou baixa) e que eran exhibidas nos circos. Por iso, tam\u00e9n se usa o termo \"friqui\" en sentido pexorativo referido a personaxes extravagantes nalg\u00fan sentido e que chegan a ter sona pola s\u00faa extravagancia a trav\u00e9s da televisi\u00f3n ou internet. A palabra \"\" en ingl\u00e9s conserva este significado.\nOrgullo friqui.\nDesde o ano 2006, o d\u00eda 25 de maio cel\u00e9brase o \"D\u00eda do Orgullo Friqui\", que conmemora a estrea do primeiro filme de Star Wars: Episodio IV - Unha esperanza nova neste d\u00eda de 1977 .\nEquivalente de \"friqui\" noutros idiomas.\nAqu\u00ed util\u00edzase a definici\u00f3n de \"obsesionado por unha afecci\u00f3n concreta\".\nTipos de \"friquis\".\nPolo xeral os \"friquis\" c\u00e9ntranse nunha afecci\u00f3n m\u00e1is ou menos concreta, polo que se pode falar de subtipos, cos seus propios nomes. Segundo o contexto, alg\u00fans destes nomes poden ter connotaci\u00f3ns negativas, ao igual que a propia palabra \"\"friqui\". A seguinte \u00e9 unha lista de tipos que non pretende ser exhaustiva, segundo o tipo de afecci\u00f3n e os temas relacionados."}
{"id": "12805", "revid": "98629", "url": "https://gl.wikipedia.org/wiki?curid=12805", "title": "Kilimanjaro", "text": "O monte Kilimanjaro (\"Kilima Njaro\", que significa 'monta\u00f1a brillante' en kiswahili ou \"Oldoinyo Oibor\", 'monta\u00f1a branca' en masai) localizado no norte de Tanzania, xunto \u00e1 fronteira con Kenya, \u00e9 o punto m\u00e1is alto de \u00c1frica, cunha altitude de 5\u00a0895\u00a0m. Este antigo volc\u00e1n, co cume cuberto de neves eternas, \u00e9rguese no medio dunha planicie de sabana, ofrecendo un espect\u00e1culo \u00fanico.\nO monte e as selvas circundantes, cunha \u00e1rea de 75\u00a0353 ha, pos\u00faen unha fauna rica, inclu\u00edndo moitas especies ameazadas de extinci\u00f3n e constit\u00faen un parque nacional que foi inscrito pola UNESCO en 1987 na lista dos lugares que son Patrimonio da Humanidade.\nO complexo do Monte Kilimanjaro coas s\u00faas forestas, localizado entre 2\u00b050'-3\u00b020'S e 37\u00b000'-37\u00b035'E, xa fora considerado unha reserva de caza polo goberno colonial alem\u00e1n nos principios do s\u00e9culo XX, mais foi considerado unha reserva forestal en 1921, at\u00e9 que, en 1973, foi declarado Parque Nacional.\nToponimia e etimolox\u00eda.\nO nome empregado para designar a monta\u00f1a no seu conxunto escr\u00edbese \u00abKilimanjaro\u00bb, en galego e ingl\u00e9s, e \u00abKilimandjaro\u00bb en franc\u00e9s. Tam\u00e9n \u00e9 denominado, \"Ol Doinyo Oibor\" en maa, que significa 'monta\u00f1a branca' ou 'monta\u00f1a brillante'. O seu nome foi adoptado en 1860, e a s\u00faa orixe estar\u00eda no termo suahili \"Kilima Njaro\". O nome \"Kilimanjaro\" xa foi obxecto de temper\u00e1ns estudos topon\u00edmicos, e o explorador e ling\u00fcista alem\u00e1n Johann Ludwig Krapf consideraba que significaba a 'monta\u00f1a do esplendor', sen m\u00e1is explicaci\u00f3ns. En 1884, Gustav Adolf Fischer, tam\u00e9n explorador e naturalista alem\u00e1n, afirmou que \"njaro\" era un demo do fr\u00edo, unha idea compartida polo xe\u00f3grafo Hans Meyer durante a s\u00faa ascensi\u00f3n en 1889, mais o termo \"njaro\" s\u00f3 era co\u00f1ecido polos habitantes da costa e non polos que viv\u00edan no interior, que ademais s\u00f3 cr\u00edan en esp\u00edritos benfeitores. O explorador Joseph Thomson foi o primeiro en supo\u00f1er, en 1885, que significaba 'monta\u00f1a brillante'. Para a explicaci\u00f3n do significado de kilima hai moitas hip\u00f3teses, ningunha exenta de problemas, nas que se fai derivar de distintas palabras de diversos idiomas locais, \u00e1s veces con interferencias entre eles. Segundo unha hip\u00f3tese, en suahili o diminutivo \"kilima\" significa 'outeiro' ou 'monta\u00f1a pequena', pero esta hip\u00f3tese non explicar\u00eda por que non se empregou no seu lugar a palabra \"mlima\" que significa 'monta\u00f1a' (monta\u00f1a grande, como \u00e9 o Kilimanjaro), a menos que fose unha deformaci\u00f3n ou un uso diminutivo por raz\u00f3ns afectivas. \"Njaro\" ref\u00edrese \u00e1 brancura, o reflexo en suahili. Por outra banda, na lingua maa, \"ngaro\" ou \"ngare\" designa a auga ou as fontes, mais \"jaro\" tam\u00e9n pode designar, en kichagga, unha caravana; e unha teor\u00eda alternativa prop\u00f3n como orixe os termos \"kilmanare\"/\"kilemanjaare\", \"kilelemanjaare\" ou mesmo \"kileajao\"/\"kilemanyaro\", cuxo sentido \u00e9 respectivamente 'que vence o paxaro' ou 'o leopardo' ou 'a caravana'. Non obstante, este nome non ser\u00eda importado ata mediados do s\u00e9culo XIX polos chagga, os cales o que adoitaban facer era nomear separadamente cada un dos cumios que co\u00f1ec\u00edan que compo\u00f1en o conxunto do Kilimanjaro, polo que esta explicaci\u00f3n ser\u00eda anacr\u00f3nica.\nO Kilimanjaro componse de tres cimas ou picos principais: o Shira, o Mawenzi (en kichagga, \"Kimawenze\" ou \"Mavenge\", que significa 'cumio dividido', cuxa aparencia ser\u00eda obxecto dunha lenda local) e Kibo (en kichagga, \"Kipoo\" ou \"Kiboo\", que significa 'manchado', a causa dunha escura rocha que sobresae entre as neves perpetuas, tam\u00e9n chamado \"Kyamwi\", 'o luminoso'). Neste \u00faltimo est\u00e1 o punto culminante do conxunto, o pico Uhuru (en suahili, 'liberdade'). Anteriormente fora bautizado como \"Kaiser-Wilhelm-Spitze\" de 1889 a 1918, en honra a Guillerme II de Alema\u00f1a a consecuencia da colonizaci\u00f3n da \u00c1frica Oriental Alem\u00e1 trala firma de varios tratados entre Carl Peters e os dirixentes locais, ata o traspaso de Tanganica baixo a administraci\u00f3n do Reino Unido.\nXeograf\u00eda.\nSituaci\u00f3n.\nO Kilimanjaro el\u00e9vase no nordeste de Tanzania a 5\u00a0891,8\u00a0m de altitude segundo medidas realizadas en 2008 por posicionamento GPS e gravimetr\u00eda, e que corrixen a cifra de 5\u00a0895\u00a0m obtida en 1952 por un equipo brit\u00e1nico. A s\u00faa altitude, que foi obxecto de distintas medici\u00f3ns dende 1889 (con resultados que variaban ata en cen metros), conv\u00e9rteo no punto m\u00e1is elevado de \u00c1frica, polo que forma parte dos denominados \u00abSete Cumios\u00bb. Enc\u00f3ntrase situado preto da fronteira de Tanzania con Kenya, que pasa ao p\u00e9 das vertentes norte e leste da monta\u00f1a. Emerxe s\u00f3 da sabana que o rodea, sobresa\u00edndo cun desnivel de 4\u00a0800 a 5\u00a0200\u00a0m, o que a converte tam\u00e9n na monta\u00f1a illada m\u00e1is alta do mundo. Cobre unha superficie de 388\u00a0500\u00a0ha.\nA monta\u00f1a \u00e9 un complexo volc\u00e1nico de forma oval de 70\u00a0km de noroeste a sueste, por 50\u00a0km de nordeste a suroeste, e enc\u00f3ntrase a 340\u00a0km ao sur do ecuador. O monte Meru enc\u00f3ntrase a 75\u00a0km ao suroeste e o monte Kenya, o segundo cumio m\u00e1is alto de \u00c1frica, a 300\u00a0km ao norte. A cidade m\u00e1is pr\u00f3xima, Moshi, est\u00e1 situada en Tanzania, ao sur da monta\u00f1a, e constit\u00fae o principal punto de partida para a s\u00faa ascensi\u00f3n. O aeroporto internacional do Kilimanjaro, en servizo dende 1971, est\u00e1 situado a 50\u00a0km ao suroeste da monta\u00f1a, comunica toda a rexi\u00f3n e os seus parques. Dodoma, a capital actual, e Dar es Salaam, a capital antiga, enc\u00f3ntranse a 380\u00a0km ao suroeste e a 450\u00a0km ao sueste respectivamente, mentres que Nairobi, en Kenya, est\u00e1 situada a 200\u00a0km ao nor-noroeste. A costa do oc\u00e9ano \u00cdndico enc\u00f3ntrase a unha distancia de 270\u00a0km ao leste (pero, a pesar da distancia, con condici\u00f3ns clim\u00e1ticas favorables p\u00f3dese ver o oc\u00e9ano dende o cumio).\nAdministrativamente, a monta\u00f1a forma parte da rexi\u00f3n de Kilimanjaro, a cabalo entre os distritos de Hai, Moshi Rural e Rombo, onde se atopa o punto m\u00e1is elevado e a maior parte da monta\u00f1a. Est\u00e1 inclu\u00eddo totalmente no Parque Nacional do Kilimanjaro.\nTopograf\u00eda.\nO Kilimanjaro \u00e9 un estratovolc\u00e1n de forma xeral c\u00f3nica. Componse de tres picos que son tam\u00e9n volc\u00e1ns extintos: o Shira, no oeste, de 3\u00a0962 metros de altitude; o Kibo, no centro, de 5\u00a0891,8\u00a0m; e o Mawenzi, no leste, de 5\u00a0149\u00a0m.\nO Kivo est\u00e1 coroado na cima cunha caldeira el\u00edptica, de 2,4\u00a0km de longo e 3,6\u00a0km de ancho, pechando un cr\u00e1ter chamado cr\u00e1ter Reusch, de 900\u00a0m de di\u00e1metro, en cuxo centro se encontra un cono de cinza, de 200\u00a0m de di\u00e1metro, denominado \"Ash Pit\". O cumio principal, na marxe meridional do seu cr\u00e1ter externo, ch\u00e1mase pico Uhuru; outros puntos notables do Kibo son o Cono Interior, a 5835\u00a0m altitude; o punto Hans Meyer, o punto Gilman, o punto Leopardo e a brecha de Yohanas, bautizada as\u00ed en honra ao gu\u00eda que acompa\u00f1ou a primeira ascensi\u00f3n da monta\u00f1a. No suroeste do cume, un gran corremento de terra deu a luz, hai uns 100\u00a0000 anos, \u00e1 abertura occidental (\"Western Breach\") que domina o val Barranco (\"Barranco Valley\").\nEn ocasi\u00f3ns consid\u00e9rase ao Mawenzi como o terceiro pico m\u00e1is alto do continente africano, despois do monte Kenya. Est\u00e1 moi erosionado e actualmente ten a aparencia dun dique no que destacan o pico Hans Meyer, o pico Purtscheller, o pico Sur e o pico Nordecke. Na s\u00faa base, parten varios barrancos cara ao leste, sobre todo o Gran Barranco (\"Great Barranco\") e o Barranco Menor (\"Lesser Barranco\"). \"The Saddle\" (en galego, a sela), \u00e9 unha meseta de 3\u00a0600\u00a0ha localizada entre o Mawenzi e o Kibo.\nO Shira, no que destaca o punto Johnsell, est\u00e1 constitu\u00eddo por un semicr\u00e1ter deformado do que non quedan m\u00e1is que as marxes sur e oeste. No nordeste do mesmo, sobre unhas 6\u00a0200\u00a0ha, a monta\u00f1a presenta unha superficie en forma de placa. A ambos os lados destes tres picos hai cerca de 250\u00a0conos sat\u00e9lites, situados nun eixe noroeste/sueste.\nHidrolox\u00eda.\nO casquete glaciar do Kilimanjaro enc\u00f3ntrase confinado no Kibo; no ano 2003 cubr\u00eda unha superficie de dous quil\u00f3metros cadrados. Est\u00e1 constitu\u00eddo polo graciar Furtw\u00e4ngler no cumio, os glaciares Drygalski, Great Penck, Little Penck, Pengalski, L\u00f6rtscher Notch e Credner a nivel do campo de xeo norte (en ingl\u00e9s \"Northern Icefield\"), os glaciares Barranco (o \"Little\" e \"Big Breach\"), Arrow e Uhlig ao oeste, Balletto, Diamond, Heim, Kersten, Decken, Rebmann e Ratzel a nivel do campo de xeo sur (\"Southern Icefield\") e finalmente o campo de xeo leste (\"Eastern Icefield\"). A variabilidade xeogr\u00e1fica das precipitaci\u00f3ns e da insolaci\u00f3n explica a diferenza de tama\u00f1o entre os diferentes campos de xeo.\nEste casquete glaciar era claramente visible noutros tempos, mais estase a reducir de xeito dr\u00e1stico. Cubr\u00eda unha superficie de 12,1\u00a0km\u00b2 en 1912, 6,7\u00a0km\u00b2 en 1953, 4,2\u00a0km\u00b2 en 1976 e 3,3\u00a0km\u00b2 en 1996. Durante o s\u00e9culo XX, perdeu o 82% da s\u00faa superficie, uns dezasete metros de espesor de media entre 1962 e 2000. Cada vez \u00e9 m\u00e1is tenue e, de persistir as actuais condici\u00f3ns climatol\u00f3xicas, calc\u00falase que desaparecer\u00e1 totalmente cara ao ano 2020 segundo expertos da NASA e o paleoclimat\u00f3logo Lonnie Thompson, profesor da Universidade Estatal de Ohio, ou 2040 segundo un equipo cient\u00edfico austr\u00edaco da Universidade de Innsbruck, ou ata 2050 segundo a Academia de Ciencias de California. O xeo dalgunhas vertentes poder\u00eda perdurar uns anos m\u00e1is debido a diferentes condici\u00f3ns clim\u00e1ticas locais. A situaci\u00f3n actual ser\u00eda comparable \u00e1 existente hai 11\u00a0000 anos, de acordo cos resultados das extracci\u00f3ns de diversos n\u00facleos de xeo.\nO casquete glacial dimin\u00fae aproximadamente dende 1850 debido a unha baixada natural das precipitaci\u00f3ns da orde de 150\u00a0mm, mais esta tendencia viuse acelerada sensiblemente durante o s\u00e9culo XX. O quecemento global actual \u00e9 citado xeralmente como causa desta r\u00e1pida desaparici\u00f3n,e ind\u00edcase que a acusada decadencia actual da capa de xeo \u00e9 particularmente notable tendo en conta que se mantivo canto menos durante 11\u00a0000\u00a0anos e sobreviviu a unha prolongada seca hai uns 4\u00a0000 anos, que durou m\u00e1is de 300 anos. Deste xeito, a temperatura media diaria aumentou en 3\u00a0\u00b0C durante os trinta \u00faltimos anos en Lyamungu, a 1230\u00a0m de altitude sobre a vertente meridional. Non obstante, a temperatura permanece constantemente por debaixo dos 0\u00a0\u00b0C na altitude onde se encontran os glaciares, polo que Georg Kaser, da Universidade de Innsbruck, e Philip Mote, da Universidade de Washington indicaron que a forte regresi\u00f3n do glaciar era debida sobre todo a unha baixada das precipitaci\u00f3ns. A isto unir\u00edase unha evoluci\u00f3n local provocada pola deforestaci\u00f3n, que se traduce nunha reduci\u00f3n da cuberta vexetal boscosa e unha diminuci\u00f3n da humidade ambiental. Evid\u00e9nciase un paralelismo entre a diminuci\u00f3n do casquete glaciar e a taxa de regresi\u00f3n do bosque, m\u00e1is intensa sobre todo a principios do s\u00e9culo XX e en v\u00eda de estabilizaci\u00f3n. O caracter\u00edstico aspecto con paredes de bordos verticais dos xeos do cumio, mostra que o glaciar \u00e9 sublimado pola radiaci\u00f3n solar, despois dunhas d\u00e9cadas h\u00famidas no s\u00e9culo XIX; este fen\u00f3meno acel\u00e9rase probablemente por unha reducida diminuci\u00f3n do albedo durante o s\u00e9culo XX, particularmente nos anos 1920 e 1930. Outro fen\u00f3meno que favorece a diminuci\u00f3n da capa de xeo est\u00e1 provocado pola absorci\u00f3n de calor da rocha volc\u00e1nica escura sobre a que se sustenta e a difusi\u00f3n desta calor na base dos glaciares, que, como consecuencia, se derreten, t\u00f3rnanse inestables e fract\u00faranse, aumentando a superficie exposta \u00e1 radiaci\u00f3n solar.\nOs cursos de auga resultantes do derretemento dos xeos alimentan de forma significativa dous r\u00edos da rexi\u00f3n, mais o 90% das precipitaci\u00f3ns son absorbidas polos bosques locais. Polo tanto, a desaparici\u00f3n dos glaciares non deber\u00eda ter un impacto directo duradeiro sobre a hidrolox\u00eda local, contrariamente \u00e1 deforestaci\u00f3n e \u00e1 presi\u00f3n antr\u00f3pica que se traduce nunha multiplicaci\u00f3n por catro das desviaci\u00f3ns de auga para a irrigaci\u00f3n dende final do s\u00e9culo XX. Os bosques do Kilimanjaro reciben 1\u00a0600\u00a0mill\u00f3ns de metros c\u00fabicos de auga ao ano, inclu\u00eddo un 5% por precipitaci\u00f3ns producidas por contacto das nubes de n\u00e9boa co bosque. D\u00faas terceiras partes voltan cara \u00e1 atmosfera pola evapotranspiraci\u00f3n. O bosque xoga logo un papel triplo de reserva: no solo, na biomasa e no aire. Dende 1976 as precipitaci\u00f3ns por contacto das nubes de n\u00e9boa diminu\u00edron por termo medio en vinte mill\u00f3ns de metros c\u00fabicos ao ano, isto \u00e9, aproximadamente o volume do casquete glaciar actual cada tres anos, o que sup\u00f3n que achegaron un 25% menos de auga en trinta anos, equivalentes ao consumo anual de auga potable dun mill\u00f3n de chaggas.\nXeolox\u00eda.\nPor se encontrar na marxe oriental do val do Rift, o Monte Kilimanjaro, que mostra ter tido grande actividade volc\u00e1nica no Plistoceno, non se encontra totalmente illado na planicie africana, pois est\u00e1 acompa\u00f1ado por outros tres conos volc\u00e1nicos, orientados nun eixe leste-suroeste: o m\u00e1is antigo, Shira, ao oeste, cunha altitude de 3\u00a0962 m; Mawenzi ao leste, cunha altitude de 5\u00a0149 m, e, entre eles, Kibo, que \u00e9 o m\u00e1is recente e mostra a\u00ednda sinais de actividade, na forma de fumarolas. Entre o Kibo e o Mawenzi hai unha plataforma con preto de 3\u00a0600 ha, chamada a \u201csela\u201d (\u201cthe Saddle\u201d, en ingl\u00e9s), que forma a maior \u00e1rea de tundra de altitude en \u00c1frica.\nTect\u00f3nica.\nDurante o Xur\u00e1sico e o Cret\u00e1ceo tivo lugar unha forte erosi\u00f3n na rexi\u00f3n correspondente ao actual Kilimanjaro e seguidamente formouse unha meseta composta por gneis e granulita que data do Prec\u00e1mbrico. O relevo pouco a pouco foise aplanando a partir do Paleoceno: form\u00e1ronse chairas ao norte e ao leste; apareceron inselbergs no noroeste e sueste; e evacu\u00e1ronse aluvi\u00f3ns cristalinos ao sur.\nO Gran Val do Rift, que discorre a trav\u00e9s da \u00c1frica Oriental de norte a sur, nace no mioceno co inicio da escisi\u00f3n da placa somal\u00ed da placa africana. Na rexi\u00f3n que corresponde a unha rama oriental deste rift, aparecen fallas no Plioceno e acum\u00falanse aluvi\u00f3ns recubrindo a maior parte dos inselbergs. As fallas fomentan a apertura de graben (fosas tect\u00f3nicas) e o aumento do magma. O Kilimanjaro e o monte Meru emerxen ao nivel dun graben que toma unha direcci\u00f3n oeste-norte-oeste/leste-sur-leste, formando o limiar de Amboseli.\nOrox\u00e9nese.\nO vulcanismo do Kilimanjaro in\u00edciase no Plioceno, e a creaci\u00f3n do seu edificio (co\u00f1\u00e9cese como edificio volc\u00e1nico \u00e1 estrutura dun volc\u00e1n) desenvolveuse en catro grandes fases que emitiron un total de 5\u00a0000\u00a0km\u00b3 de rochas volc\u00e1nicas. As tres \u00faltimas formaron os estratovolc\u00e1ns imbricados que constit\u00faen o Shira, o Kibo e o Mawenzi. O rift con orientaci\u00f3n oeste-norte-oeste\u00a0/ leste-sur-leste que os atravesa tam\u00e9n deu orixe a numerosos conos sat\u00e9lites, repartidos en aproximadamente oito zonas. Unhas bocas eruptivas situadas no cumio parecen ter estado activas durante o holoceno.\nEsta fase, probablemente de hai m\u00e1is de 2,5\u00a0mill\u00f3ns de anos, \u00e9 pouco co\u00f1ecida debido ao escaso n\u00famero de dataci\u00f3ns radiom\u00e9tricas efectuadas no volc\u00e1n e do enterramento das coadas baixo outras m\u00e1is recentes, no entanto varios indicios xeomorfol\u00f3xicos soste\u00f1en a s\u00faa existencia.\nEstratos producidos por relevo invertido enc\u00f3ntranse ao nivel das dorsais de Kilema no sur, de Kibongoto no suroeste e de Ol Molog no nord\u00e9s. A modelaxe do edificio que ser\u00eda responsable do anterior, permite determinar que as coadas prove\u00f1en de rifts e colmaron as fallas principais da fosa tect\u00f3nica.\nAo oeste, entre as dorsais de Ol Molog e de Kibongoto, o particular relevo en forma de caldeira esborrallada ou de circo natural acolleu o Shira que o encheu en parte. O produto da erosi\u00f3n foi evacuado cara ao oeste e posteriormente cuberto polo monte Meru. \u00c9 responsable da singular orientaci\u00f3n do rift na rexi\u00f3n.\nUn relevo relativamente similar, marcado pola depresi\u00f3n de Ra p\u00f3dese atopar ao sur, entre as dorsais de Kibongoto e de Kilema. Est\u00e1 colmado en parte polos produtos do Kibo, situado no seu extremo setentrional. No entanto, m\u00e1is ao sur, na beira do encoro Nyumba ya Mungu, diversos dep\u00f3sitos volc\u00e1nicos poder\u00edan confirmar a hip\u00f3tese dun desventramento da vertente meridional do paleovolc\u00e1n.\nO volume emitido por este paleovolc\u00e1n poder\u00eda representar preto dos dous terzos do volume actual.\nEste acontecemento rem\u00f3ntase a entre 2,5 e 2 mill\u00f3ns de anos; estivo caracterizado por importantes emisi\u00f3ns volc\u00e1nicas xunto e ao longo das dorsais de Ol Molog (ou Shira Norte) e de Kibongoto, orientadas aproximadamente norte\u00a0/ sur. Un volc\u00e1n en escudo bas\u00e1ltico (traquibasaltos, ultram\u00e1ficas, nefelina) relativamente alongado in\u00edciase a partir do fluxo pirocl\u00e1stico, tufos e lava. Paralelamente, fisuras do terreo po\u00f1en en evidencia unha inclinaci\u00f3n acentuada das coadas, mostrando que o edificio ascende.\nO Shira caracter\u00edzase por unha caldeira aberta cara ao nord\u00e9s, mais onde os muros monta\u00f1osos est\u00e1n a\u00ednda fortemente marcados no oeste e no sur. Un cento de diques, testemu\u00f1os da \u00faltima actividade do Shira, el\u00e9vanse no seu centro. Talvez foi incrementada por unha caldeira exterior e quedan alg\u00fans rastros. A erosi\u00f3n, principalmente glaciar, e posteriormente as emisi\u00f3ns do Kibo modelaron significativamente o relevo do Shira.\nEste acontecemento rem\u00f3ntase a entre 1,1 e 0,7 mill\u00f3ns de anos, como resultado da migraci\u00f3n cara ao leste dos procesos magm\u00e1ticos ao nivel da antiga dorsal de Kilema. Este proceso produciuse dun xeito relativamente feble pero continuo e desenvolveuse en d\u00faas etapas principais. Ao principio, o Mawenzi recibiu intrusi\u00f3ns bas\u00e1lticas cuxa estrutura co\u00f1\u00e9cese como \"Neumann Tower\" as\u00ed como finas extrusi\u00f3ns de traquibasaltos e de traquiandesita que forman conos e necks erosionados: \"South Peak\", \"Pinnacle Col\" e \"Purtscheller Peak\". A erosi\u00f3n posvolc\u00e1nica \u00e9 moi importante e, debido \u00e1 finura dos materiais (tobas, cinzas), o relevo toma un aspecto ca\u00f3tico e moi despedazado, deixando emerxer as l\u00e1minas. Nun segundo momento, cara a hai 0,6 - 0,5 mill\u00f3ns de anos, un ou varios fluxos pirocl\u00e1sticos xurdiron do bordo nord\u00e9s da caldeira de 65 quil\u00f3metros de di\u00e1metro. In\u00edciase unha erupci\u00f3n peleana con emisi\u00f3ns de piroclastos e lahares dos que se encontran rastros ata Kenya. Ao final destas erupci\u00f3ns, o Mawenzi estivo sometido a unha segunda erosi\u00f3n a causa da glaciaci\u00f3n da monta\u00f1a.\nEste acontecemento \u00e9 o que se co\u00f1ece mellor, rem\u00f3ntase a entre 0,6 e 0,55\u00a0mill\u00f3ns de anos e \u00e9 do que m\u00e1is se sabe, e nel identific\u00e1ronse cinco etapas. Ata hai 0,4 mill\u00f3ns de anos produciuse a formaci\u00f3n dun estratovolc\u00e1n c\u00f3nico, comparable ao Mawenzi, probablemente sobre a dorsal Kibongoto. Nese per\u00edodo as erupci\u00f3ns son irregulares e favorecen a erosi\u00f3n e os dep\u00f3sitos de morena xerados polo primeiro per\u00edodo de glaciaci\u00f3n. Os materiais emitidos comp\u00f3\u00f1ense de traquitas, traquiandesitas de oligoclasios, traquibasaltos e basaltos de olivina, con presenza de fenocristais de feldespato. Concl\u00faen cun evento explosivo chamado \"Weru Weru\", con abundantes piroclastitas e lahares, ao sur e suroeste da caldeira, as\u00ed como as primeiras irrupci\u00f3ns de conos secundarios na zona de Ol Molog. Hai entre 0,4 e 0,25\u00a0mill\u00f3ns de anos, formouse un novo domo de lava de traquitas e fonolitas a 1,6\u00a0km ao nord\u00e9s. Emitiu coadas de lava de p\u00f3rfiro que provocaron o afundimento do edificio e a aparici\u00f3n de intrusi\u00f3ns de sienitas. O segundo per\u00edodo de glaciaci\u00f3n causou unha maior erosi\u00f3n. F\u00f3rmase un lago, como o demostra a presenza de lavas almofadadas. Hai entre 0,25 e 0,1\u00a0mill\u00f3ns de anos, suc\u00e9dense erupci\u00f3ns de tipo pliniano. As repercusi\u00f3ns chegan ata Kenya. A erosi\u00f3n causada polo terceiro per\u00edodo de glaciaci\u00f3n conduce a un afundimento parcial e o baleiramento da caldeira el\u00edptica de 1,9 por 2,3\u00a0km, en particular por lahares e fluxos pirocl\u00e1sticos. Entre hai 100\u00a0000 e 18\u00a0000\u00a0anos, form\u00e1ronse no interior dos restos do anterior a caldeira e o domo actuais. As pegadas de erupci\u00f3ns fre\u00e1ticas e de erosi\u00f3n validan a existencia da cuarta e quinta glaciaci\u00f3ns, intercaladas de episodios m\u00e1is h\u00famidos con existencia de acu\u00edferos no holoceno. Finalmente, entre hai 18\u00a0000 e 5\u00a0000 anos, o Kibo alberga un lago de lava. A s\u00faa drenaxe crea o \"Pit Crater\" cubrindo o cumio de escoura, e a vertente norte de coadas de lava.\nA\u00ednda que non existen rexistros da \u00faltima erupci\u00f3n somital (do cumio), e que actualmente se considera un volc\u00e1n inactivo, o Kilimanjaro a\u00ednda experimenta algunhas sacudidas s\u00edsmicas e emite en ocasi\u00f3ns fumarolas que emanan di\u00f3xido de carbono, di\u00f3xido de xofre e \u00e1cido clorh\u00eddrico no fondo do cr\u00e1ter Reusch, cuxa temperatura en superficie acada os 78\u00a0\u00b0C. En 2003 conclu\u00eduse que exist\u00eda magma a 400\u00a0m de profundidade baixo o cr\u00e1ter do cumio. Por outra banda, no pasado tiveron lugar varios afundimentos e corrementos de terra, un dos cales creou a \"Western Breach\" (brecha occidental). As \u00faltimas erupci\u00f3ns tiveron lugar ao longo da dorsal de Rombo e no maar do lago Chala que med\u00eda 3,2\u00a0km de di\u00e1metro, m\u00e1is de 90\u00a0m de profundidade e estaba situado a sueste do volc\u00e1n. As erupci\u00f3ns que se sucederon foron segundo os casos de tipo estromboliano, vulcaniano ou hawaiano. Isto reflicte a complexidade dos ciclos de apertura dos rifts, a migraci\u00f3n nas dorsais do volc\u00e1n e a diferenciaci\u00f3n do magma. Estas erupci\u00f3ns crearon conos sat\u00e9lites dun centenar de metros de altura.\nComposici\u00f3n dos solos.\nOs cambisois do Paleoceno en altitude testemu\u00f1an a variaci\u00f3n da cuberta forestal. Deste xeito, o Kilimanjaro co\u00f1eceu per\u00edodos favorables ao desenvolvemento da vexetaci\u00f3n entre -30\u00a0000 e -40\u00a0000 e entre -6\u00a0000 e -8\u00a0000 anos. Os per\u00edodos fr\u00edos desfavorables implican pola contra unha forte erosi\u00f3n, principalmente por solifluxi\u00f3n. A\u00ednda se dan estes fen\u00f3menos na marxe dos glaciares actuais. O estudo dos solos tam\u00e9n pon en evidencia unha maior estacionalidade que durante o Plioceno.\nClima.\nO clima no pasado.\nXeneralidades.\nO clima do pasado determ\u00ednase empregando varios m\u00e9todos, coma o estudo dos niveis dos lagos, o caudal dos r\u00edos, os sistemas de dunas, a extensi\u00f3n dos glaciares ou mesmo o estudo do pole. Canto m\u00e1is se retrocede no tempo, m\u00e1is aproximados se volven os sinais. A\u00ednda que o clima pode deducirse para un lugar determinado ata uns 20\u00a0000 anos antes, debe terse en conta o clima de practicamente todo o continente africano e logo axustar os resultados empregando analox\u00edas para rastrexar o clima de ata hai cinco mill\u00f3ns de anos. Entre as dificultades ligadas a retroceder per\u00edodos tan longos figuran a desigual distribuci\u00f3n dos rexistros e a carencia de vexetaci\u00f3n f\u00f3sil debido \u00e1s condici\u00f3ns desfavorables.\nEn grandes escalas de tempo, o clima r\u00e9xese polas variaci\u00f3ns orbitais, que manifestan o cambio na cantidade de radiaci\u00f3n solar que chega \u00e1 Terra e que te\u00f1en un papel importante na debilitaci\u00f3n ou fortalecemento do monz\u00f3n. Alg\u00fans investigadores, como F. Sirocho e o seu equipo, suxiren que a forza dos monz\u00f3ns est\u00e1 relacionada co albedo no Himalaia. As temperaturas m\u00e1is fr\u00edas no inverno do hemisferio norte provocan unha maior reflexi\u00f3n dos raios sobre a neve e o xeo, e monz\u00f3ns de ver\u00e1n m\u00e1is febles e, finalmente, un clima m\u00e1is seco na \u00c1frica Oriental. A forza dos monz\u00f3ns est\u00e1 vinculada \u00e1s variaci\u00f3ns orbitais cun desfasamento de arredor de 8\u00a0000 anos. En xeral, o m\u00e1ximo dos monz\u00f3ns prod\u00facese 2.500 anos despois dun m\u00ednimo glaciar e corresp\u00f3ndese cunha temperatura m\u00ednima da superficie do oc\u00e9ano.\nDende o inicio do Cuaternario, o hemisferio norte tivo 21 glaciaci\u00f3ns importantes, que se fixeron sentir ata na \u00c1frica Oriental. As pegadas destes arrefriamentos do clima na \u00c1frica Oriental enc\u00f3ntranse no Kilimanjaro, no monte Kenya, nas Monta\u00f1as Rwenzori e no monte Elgon. Son todos focos illados de ecosistemas alpinos similares, con fauna e flora id\u00e9nticas. Isto significa que o ecosistema era m\u00e1is amplo, de baixa altura, e que debeu cubrir todas estas monta\u00f1as. Non obstante, ter\u00edan que sobrevivir bolsas do ecosistema actual das chairas, xa que do contrario as especies se extinguir\u00edan neste medio ambiente. Unha explicaci\u00f3n alternativa suxire que nesta escala de tempo de varios mill\u00f3ns de anos, a probabilidade de que os tornados tiveran levado a flora e a fauna \u00e1s monta\u00f1as \u00e9 alta.\nHistoria clim\u00e1tica rexional.\nNo inicio da formaci\u00f3n do volc\u00e1n hai 2,5 mill\u00f3ns de anos, tivo lugar a primeira das 21 glaciaci\u00f3ns importantes do Cuaternario no hemisferio norte, e a \u00c1frica tropical sufriu temperaturas m\u00e1is baixas que as actuais. Seguiulle un per\u00edodo dun mill\u00f3n de anos m\u00e1is seco, unha tendencia que contin\u00faa hoxe a nivel mundial.\nHai 150\u00a0000 anos produciuse o m\u00e1ximo da glaciaci\u00f3n de Riss, a pen\u00faltima glaciaci\u00f3n importante e a maior do Plistoceno. A esta seguiulle a interglaciaci\u00f3n de Eem, m\u00e1is h\u00famida e m\u00e1is c\u00e1lida que o momento actual. A continuaci\u00f3n, unha fase \u00e1rida dende -100\u00a0000 a -90\u00a0000 anos \u00e9 a responsable da formaci\u00f3n das dunas ata a \u00c1frica austral, substitu\u00edda por unha fase curta pero de fr\u00edo intenso dende -75\u00a0000 a -58\u00a0000 anos. No final deste per\u00edodo, produciuse o primeiro dos eventos de Heinrich (H6), liberando unha gran cantidade de xeo no Atl\u00e1ntico Norte, dando como resultado unhas temperaturas m\u00e1is fr\u00edas no hemisferio norte e unha diminuci\u00f3n na intensidade do monz\u00f3n. Outros acontecementos de Heinrich suced\u00e9ronse cunha seca asociada co clima da \u00c1frica Oriental a -50\u00a0000, -35\u00a0000, -30\u00a0000, -24\u00a0000, -16\u00a0000 e finalmente, hai 12\u00a0000 anos, no Dryas recente. Segundo os datos recollidos na conca do r\u00edo Congo, o per\u00edodo de -31\u00a0000 a -21\u00a0000 foi seco e fr\u00edo, cunha estratificaci\u00f3n da vexetaci\u00f3n en diminuci\u00f3n. As especies forestais presentes na alta monta\u00f1a foron cada vez m\u00e1is especies de monta\u00f1a baixa, moi xeneralizadas a altitude baixa. Non obstante, Lowe e Walker suxiren que a \u00c1frica oriental era m\u00e1is h\u00famida que nos nosos d\u00edas. Esta discrepancia pode explicarse pola dificultade de asociar diferentes lugares xeogr\u00e1ficos coas datas.\nA \u00faltima gran glaciaci\u00f3n desenvolveuse de -23\u00a0000 a -14\u00a0000 anos cunha fase moi seca en \u00c1frica, cos desertos estend\u00e9ndose centos de quil\u00f3metros m\u00e1is ao sur que no presente. O monz\u00f3n de ver\u00e1n \u00e9 m\u00e1is feble, as temperaturas son de 5 a 6\u00a0\u00b0C inferiores \u00e1s temperaturas actuais e prod\u00facese unha retirada xeral da selva. As morenas que datan de finais do \u00faltimo m\u00e1ximo glacial en \u00c1frica Oriental mostran que o monz\u00f3n do sueste do per\u00edodo \u00e9 m\u00e1is seco que o monz\u00f3n do nordeste actual, xa relativamente pouco h\u00famido. Os estratos poder\u00edan ter grandes implicaci\u00f3ns nesta tendencia un tanto fr\u00eda e chuviosa.\nHai 13\u00a0800 anos, o clima volveuse h\u00famido e os bosques de monta\u00f1a propag\u00e1ronse de novo. O monz\u00f3n fortaleceuse, os niveis dos lagos e os caudais dos r\u00edos na \u00c1frica Oriental foron en aumento. A vexetaci\u00f3n alpina nesta \u00e9poca est\u00e1 limitada pola temperatura e non pola seca. Antes do Dryas recente, as temperaturas acadaron os seus valores actuais, mais a cuberta forestal segu\u00eda a ser incompleta, e cando este per\u00edodo se iniciou, o monz\u00f3n debilitouse e diminu\u00edu o nivel dos lagos da \u00c1frica Oriental. Por \u00faltimo, os bosques acadaron a s\u00faa cobertura e densidade actuais despois do Dryas recente, cando o clima se volveu h\u00famido. Durante os 5\u00a0000 anos seguintes, a tendencia higrom\u00e9trica continuou globalmente a pesar de novas oscilaci\u00f3ns. Nos \u00faltimos 5\u00a0000 anos e ata a actualidade, o monz\u00f3n debilitouse gradualmente. Despois chegou un m\u00ednimo de temperaturas entre hai 3\u00a0700 e 2\u00a0500 anos durante a Pequena Idade de Xeo, sentidas de novo entre os anos 1300 e 1900, mentres que o permafrost subsiste nas monta\u00f1as.\nGlaciaci\u00f3ns do Kilimanjaro.\nAs glaciaci\u00f3ns na \u00c1frica oriental est\u00e1n asociadas con climas m\u00e1is fr\u00edos e m\u00e1is secos, con menores precipitaci\u00f3ns que subsisten baixo a forma de neve. Os estratos que dominar\u00edan durante estas glaciaci\u00f3ns poder\u00edan ter daquela grandes implicaci\u00f3ns nesta tendencia fr\u00eda e un pouco chuviosa.\nA dataci\u00f3n das glaciaci\u00f3ns do Kilimanjaro \u00e9 posible a trav\u00e9s do estudo da s\u00faa xeomorfolox\u00eda: morenas, vales glaciares, circos glaciares, lagos de orixe glaciar. Deste xeito pux\u00e9ronse en evidencia cinco glaciaci\u00f3ns no Kibo: a m\u00e1is antiga data de -500\u00a0000 anos e foi certificada aos p\u00e9s do sitio chamado \"Lava Tower\", ao oeste do cume; a segunda glaciaci\u00f3n data de -300\u00a0000 anos e \u00e9 claramente visible sobre todo no \"Bastion Stream\", cerca do sitio anterior, e arredor do volc\u00e1n, onde creou vales en forma de U, sobre todo na vertente meridional; a terceira glaciaci\u00f3n data -150\u00a0000 anos e probablemente foi unha das m\u00e1is grandes na historia do volc\u00e1n; seguiulle a cuarta glaciaci\u00f3n entre -70\u00a0000 e -50\u00a0000 que viu un forte avance no val sueste (\"South East Valley\"); a quinta glaciaci\u00f3n, hai aproximadamente 18\u00a0000 anos, est\u00e1 datada no cr\u00e1ter do cume. Un ciclo m\u00e1is quente est\u00e9ndese dende -11\u00a0700 anos, a\u00ednda que as \u00faltimas series de avances glaciais de menor importancia produc\u00edronse probablemente na Pequena Idade do Xeo e deixaron morenas na parte inferior dos glaciares existentes. S\u00f3 as tres \u00faltimas glaciaci\u00f3ns son visibles no Mawenzi e s\u00f3 a terceira no Shira, a\u00ednda que hai indicios de glaciaci\u00f3ns m\u00e1is antigas.\nClima actual.\nTemperatura e precipitaci\u00f3ns.\nAs condici\u00f3ns clim\u00e1ticas var\u00edan en funci\u00f3n das vertentes do Kilimanjaro. As\u00ed, na ladeira sur, caen 850\u00a0mm de precipitaci\u00f3ns por ano en Moshi, a 800 m de altitude; 992\u00a0mm en Kikafu, a 960 m de altitude; 1\u00a0663\u00a0mm en Lyamungu, a 1\u00a0230 m de altitude, e 2\u00a0184\u00a0mm en Kibosho, a 1\u00a0479 m de altitude. Mentres, na vertente oriental caen 1\u00a0484\u00a0mm en Mkuu, a 1\u00a0433m de altitude (estes datos deben tomarse con cautela debido aos diferentes m\u00e9todos empregados). O m\u00e1ximo altitudinal de precipitaci\u00f3ns sit\u00faase entre os 2\u00a0400 e os 2\u00a0500 m de altitude na vertente sur e non se determinou a\u00ednda noutras pendentes. Ademais, o r\u00e9xime de precipitaci\u00f3ns \u00e9 m\u00e1is complexo coa aparici\u00f3n de precipitaci\u00f3ns por contacto das nubes de n\u00e9boa coas \u00e1rbores a nivel do bosque e logo unha forte diminuci\u00f3n con 1\u00a0300\u00a0mm no refuxio Mandara a 2\u00a0740 m, 525\u00a0mm no refuxio de Horombo, a 3\u00a0718 m de altitude e menos de 200\u00a0mm por ano por riba do refuxio Kibo, a 4\u00a0630 m de altitude. Os intercambios por convecci\u00f3n que constit\u00faen o ciclo da auga entre os distintos niveis da vexetaci\u00f3n do Kilimanjaro son moi importantes en termos bioclim\u00e1ticos.\nAos p\u00e9s do Kilimanjaro, a temperatura media anual \u00e9 de 23,4\u00a0\u00b0C se ben \u00e9 de 5\u00a0\u00b0C a 4\u00a0000 m de altitude e de -7,1\u00a0\u00b0C no cumio do Kibo. En consecuencia, o gradiente de temperatura adiab\u00e1tica \u00e9 duns 0,6\u00a0\u00b0C cada cen metros.\nVariaci\u00f3ns diarias.\nEntre os 4\u00a0000 e os 5\u00a0000 m de altitude, p\u00f3dense producir entre a noite e o d\u00eda flutuaci\u00f3ns de temperatura relativas de 40\u00a0\u00b0C.\nDurante as d\u00faas estaci\u00f3ns de chuvias, o Kilimanjaro est\u00e1 case sempre rodeado de nubes e poden caer precipitaci\u00f3ns en calquera momento do d\u00eda. En contraste, durante as d\u00faas estaci\u00f3ns secas, a monta\u00f1a sofre variaci\u00f3ns meteorol\u00f3xicas diarias que seguen un patr\u00f3n regular: a ma\u00f1\u00e1 \u00e9 clara e fresca con pouca humidade; a monta\u00f1a recibe directamente a luz solar e a temperatura aumenta rapidamente ata acadar un pico entre as sete e as dez. A diferenza \u00e9 m\u00e1xima cara aos 2\u00a0800 m de altitude. Ao mesmo tempo, as presi\u00f3ns polo xeral alcanzan o seu pico \u00e1s dez. A baixa altura, comezan a formarse as nubes. Os ventos anab\u00e1ticos causados polo aire quente ascendente provocan que progresivamente estas nubes suban ao cumio no inicio da tarde, causando un descenso gradual da temperatura a media altura. Entre as dez e as quince horas, a humidade \u00e9 menor entre os 4\u00a0000 e os 5\u00a0000 m de altitude e a radiaci\u00f3n solar no solo \u00e9 menos intensa. \u00c1s dezaseis horas, a presi\u00f3n presenta unha crista. As nubes seguen ascendendo, chegando finalmente as correntes de aire seco do leste, deixando un d\u00eda claro a partir das dezaoito horas. Outro pico de temperatura ten lugar entre os 3\u00a0200 e os 3\u00a0600 m de altitude.\nSistema clim\u00e1tico estacional.\nO Kilimanjaro est\u00e1 suxeito a un clima tropical de sabana. Caracter\u00edzase por unha estaci\u00f3n seca pronunciada, con temperaturas temperadas, dende mediados de maio ata mediados de outubro, e unha estaci\u00f3n chuviosa curta, de mediados de outubro ata finais de novembro, que se co\u00f1ece como \u00abchoivas curtas\u00bb (en ingl\u00e9s, \"short rains\"), seguida por un per\u00edodo c\u00e1lido e seco dende principios de decembro ata finais de febreiro e, por \u00faltimo, unha longa tempada de choivas de marzo a mediados de maio, as \u00abchoivas longas\u00bb (\"long rains\").\nO cinto de baixas presi\u00f3ns arredor do ecuador, co\u00f1ecido como a zona de converxencia intertropical (ZCIT) \u00e9 responsable da alternancia de per\u00edodos h\u00famidos e secos. Durante as d\u00faas tempadas secas, a ZCIT enc\u00f3ntrase sobre a pen\u00ednsula de Arabia, en xullo, e entre o sur de Tanzania e o norte de Zambia, en marzo. Cando as baixas presi\u00f3ns se desprazan dun extremo a outro, a rexi\u00f3n ten unha estaci\u00f3n chuviosa. A cantidade de precipitaci\u00f3ns var\u00eda de ano en ano e depende da temperatura da superficie do mar no oc\u00e9ano Atl\u00e1ntico e o oc\u00e9ano \u00cdndico, as\u00ed como do fen\u00f3meno co\u00f1ecido como El Ni\u00f1o. As augas c\u00e1lidas e un Ni\u00f1o forte causan choivas torrenciais.\nDurante todo o ano, excepto en xaneiro, unha baixa presi\u00f3n localizada sobre o T\u00edbet provoca ventos en forma de ferradura dende o oc\u00e9ano \u00cdndico, por debaixo de \u00c1frica oriental e ata a India. A nivel local, no Kilimanjaro, o efecto d\u00e1 lugar a ventos predominantes do sueste. En xaneiro, prod\u00facese unha inversi\u00f3n con ventos do norte-leste. O Kilimanjaro, que se eleva abruptamente, conv\u00e9rtese nun grande obst\u00e1culo para eses ventos dominantes. Durante a tempada de choivas, o monz\u00f3n no oc\u00e9ano \u00cdndico achega aire saturado de auga, completamente estratificado e nubro. A maior parte das veces \u00e9 desviado arredor dos flancos da monta\u00f1a e, finalmente, a circunda, especialmente de xu\u00f1o a outubro.\nA principal diferenza entre o modelo estacional tradicional experimentado polos chagga e a visi\u00f3n moderna \u00e9 a existencia dunha quinta temporada chamada \u00aba tempada das nubes\u00bb, que se deriva do seu co\u00f1ecemento da franxa altitudinal baixa a media nas ladeiras sur e leste do Kilimanjaro. Esta tempada xoga un papel importante para eles no ciclo agr\u00edcola. De feito, as fortes choivas producidas por contacto das nubes nos bosques de nubes e br\u00e9tema non s\u00f3 contrib\u00faen a rexenerar a vexetaci\u00f3n, sen\u00f3n que tam\u00e9n alimentan os r\u00edos que alimentan as canles de rego a continuaci\u00f3n. Na vertente oriental, ao longo da dorsal de Rombo, entre Taraki e Mwika, esta quinta tempada est\u00e1 limitada desde principios de xullo ata mediados de agosto, sen nubes e sometida a un forte vento do leste. Esta particularidade p\u00f3dese apreciar na vexetaci\u00f3n.\nOs nativos senten os cambios bioclim\u00e1ticos a trav\u00e9s dun resecamento persistente, desde finais de 1960, dos r\u00edos existentes no pasado de xeito case continuo na vertente oriental. Este achado est\u00e1 probablemente relacionado coa baixada de precipitaci\u00f3ns causada pola deforestaci\u00f3n, o retroceso dos glaciares e os seus propios arranxos para acaparar a pouca auga que a\u00ednda corre unha ou d\u00faas semanas ao ano. Estes cambios tam\u00e9n provocan unha diminuci\u00f3n do potencial hidroel\u00e9ctrico, da pesca, do cultivo do arroz e da produci\u00f3n de cana de azucre nas rexi\u00f3ns circundantes.\nFlora e fauna.\nChairas.\nAs \"lowlands\" ou terras baixas, asociadas aproximadamente \u00e1s chairas que rodean o Kilimanjaro, sit\u00faanse a entre 800 e 1\u00a0600\u00a0m de altitude. O clima \u00e9 moi c\u00e1lido e seco. \u00c9 unha contorna aberta onde o lume, frecuentemente desencadeado e controlado polos pastores masais, desempe\u00f1a un papel primordial. A vexetaci\u00f3n est\u00e1 formada principalmente por sabanas que contan con numerosas especies de herbas (\"Hyparrhenia dichroa\", \"Hyparrhenia rufa\", \"Pennisetum mezianum\", \"Pennisetum clandestinum\"), e outras anxiospermas (\"Trifolium semipilosum\", \"Trifolium usambarense\", \"Parochetus communis\", \"Streptocarpus glandulossinus\", \"Coleus kilimandscharica\", \"Clematis hirsuta\", \"Pterolobium stellatum\", \"Erlangea tomentosa\", \"Caesalpinia decapetala\"), \u00e1rbores como os baobabs (\"Adansonia digitata\"), arbustos (\"Commiphora acuminata\", \"Stereospermum kunthianum\", \"Sansevieria ehrenbergii\") e plantas espi\u00f1osas (\"Acacia mellifera\", \"Acacia tortilis\", \"Commiphora neglecta\") que se encontran por debaixo dos 1\u00a0400\u00a0m de altitude ao oeste e de 1\u00a0000\u00a0m de altitude ao leste. Estas \u00e1rbores e arbustos son empregados polas poboaci\u00f3ns locais con fins dom\u00e9sticos (alimentaci\u00f3n, medicinas, le\u00f1a, forraxe, elaboraci\u00f3n de peches etc.) ou artesanais (fabricaci\u00f3n de obras de arte), e as parcelas deforestadas son transformadas en campos de cultivo de regad\u00edo: cultivos de horta e cereais (\"Cajanus cajan\", feix\u00f3ns, xirasol, \"Eleusine coracana\", milloetc.), pl\u00e1tanos, cafetos, aguacates ou eucaliptos.\nA vexetaci\u00f3n das chairas alberga numerosas aves, como \"Pycnonotus barbatus\", \"Cossypha heuglini\", \"Colius striatus\" ou \"Nectarinia kilimensis\", e mam\u00edferos como os g\u00e1lagos \"Otolemur monteiri\" e \"Otolemur crassicaudatus\", roedores como \"Rhabdomys pumilio\", o porco formigueiro (\"Orycteropus afer\"), ant\u00edlopes como o dik-dik \"Madoqua kirkii\", e o sitatunga (\"Tragelaphus spekii\"), ou dam\u00e1ns como \"Dendrohyrax arboreus\", perseguido pola xeneta (\"Genetta genetta\").\nMonte.\nO bosque tropical, situado aproximadamente entre os 1\u00a0600 e 2\u00a0700\u00a0m de altitude, div\u00eddese en catro zonas diferenciadas. Os bosques da zona de monte son vulnerables debido \u00e1 actividade humana (deforestaci\u00f3n no l\u00edmite inferior, incendios provocados no l\u00edmite superior) e o cinto que o forma \u00e9 de tama\u00f1o moi desigual; ao norte e ao oeste \u00e9 moi reducido. A fragmentaci\u00f3n do bosque \u00e9 responsable dunha perceptible extinci\u00f3n das especies de grandes mam\u00edferos.\nO bosque alberga distintas especies de primates, como o \"Cercopithecus mitis\", os colobos \"Colobus angolensis\" e \"Colobus guereza\", as\u00ed como o babu\u00edno \"Papio anubis\". Entre os demais mam\u00edferos, o leopardo (\"Panthera pardus pardus\"), a mangosta \"Mungos mungo\", o serval (\"Leptailurus serval\"), o s\u00faido \"Potamochoerus porcus\", o ratel (\"Mellivora capensis\") ou o porco espi\u00f1o \"Hystrix cristata\" son dif\u00edciles de observar a\u00ednda que se aventuran frecuentemente na sabana. Especies de aves ben adaptadas \u00e1 vida no espeso dosel arb\u00f3reo son \"Bycanistes brevis\", \"Tauraco hartlaubi\", \"Tauraco schalowi\", \"Musophaga violacea\", \"Elminia longicauda\", \"Terpsiphone viridis\", \"Colius striatus\" e \"Cossypha semirufa\".\nEsta selva enc\u00f3ntrase ameazada polos seus prolongados per\u00edodos de repouso vexetativo e non existe en realidade m\u00e1is que en estado vestixial; ten sido case completamente substitu\u00edda por cultivos de regad\u00edo de pedemonte. As especies que a compo\u00f1en son \"Terminalia brownii\", \"Stereospermum kunthianum\" e varias do x\u00e9nero \"Combretum\".\nSituada ao sur e leste do volc\u00e1n, forma unha extensa media l\u00faa que vai dende Sanya Juu a Tarakea. \u00c9 moi dependente das precipitaci\u00f3ns producidas por contacto das nubes de n\u00e9boa co bosque, mais tolerante con per\u00edodos m\u00e1is secos. Recibe unha media de 2\u00a0300\u00a0mm de choiva ao ano. A flora var\u00eda en funci\u00f3n das cantidades de auga recibida e a altitude; nesta selva podemos encontrar \"Juniperus procera\", \"Olea europaea\" subsp. \"cuspidata\", \"Olea welwitschii\", \"Albizia schimperiana\", \"Terminalia brownii\", \"Ilex mitis\", \"Ocotea usambarensis\", \"Euclea divinorum\", \"Prunus africana\", \"Agauria salicifolia\", \"Croton macrostachyus\", \"Croton megalocarpus\", \"Macaranga kilimandscharica\", \"Impatiens kilimanjari\", \"Viola eminii\" ou \"Impatiens pseudoviola\", ademais de especies dos x\u00e9neros \"Combretum\", \"Pittosporum\", \"Tabernaemontana\" ou \"Rauvolfia\". Este bosque sofre unha forte presi\u00f3n demogr\u00e1fica, en particular ao sur, onde se introduciron un gran n\u00famero de plantaci\u00f3ns entre as especies silvestres. Algunhas parcelas empr\u00e9ganse para a silvicultura e especies introducidas como o cipr\u00e9s \"Cupressus lusitanica\" vense ameazadas pola aparici\u00f3n dunha especie de \u00e1fidos do x\u00e9nero \"Aphis\". Mentres que as cortas de \u00e1rbores selectivas se recuperan con rapidez, as cortas indiscriminadas tardan cincuenta anos en ver reaparecer a s\u00faa diversidade vexetal. Esta progresi\u00f3n do l\u00edmite agroforestal superior estase estabilizando grazas \u00e1 declaraci\u00f3n como reserva natural do bosque e pola concienciaci\u00f3n dos agricultores locais do problema da escaseza de auga e acidificaci\u00f3n dos solos que a deforestaci\u00f3n provoca. Estes dous factores tam\u00e9n son responsables en ocasi\u00f3ns da ascensi\u00f3n paralela do l\u00edmite inferior das plantaci\u00f3ns que son substitu\u00eddas pola sabana. Plans de recolonizaci\u00f3n favorecidos por un mellor co\u00f1ecemento bioclim\u00e1tico dos chagga permiten encontrar equilibrios biol\u00f3xicos con especies arb\u00f3reas.\nO bosque de Njoro, ao sur de Moshi, \u00e9 un bosque sagrado dende hai varios s\u00e9culos e benef\u00edciase ademais dun estatuto de protecci\u00f3n. Probablemente por estas raz\u00f3ns \u00e9 o \u00faltimo bosque pluvial que subsiste na chaira, a\u00ednda que sofre un lento retroceso. Est\u00e1 formado fundamentalmente por arbustos da especie \"Newtonia buchananii\".\nCaracter\u00edzase pola presenza da especie \"Podocarpus milanjianus\" e de numerosas ep\u00edfitas como musgos e fentos que cobren arredor dun 80% das \u00e1rbores. Este bosque est\u00e1 presente sobre a vertente meridional, entre os 2\u00a0300 e os 2\u00a0500\u00a0m de altitude. A auga \u00e9 achegada case exclusivamente pola circulaci\u00f3n da humidade xerada pola evapotranspiraci\u00f3n do bosque pluvial, que crea frecuentes n\u00e9boas. A estaci\u00f3n seca \u00e9 moi curta e a captaci\u00f3n da auga en suspensi\u00f3n case nula.\nNel encontramos \"Juniperus procera\", as\u00ed como \"Afrocarpus gracilior\", \"Hagenia abyssinica\", uz branca (\"Erica arborea\", sobre todo na s\u00faa fase inicial de desenvolvemento) e alg\u00fans musgos e liques (\"Usnea articulata\"). Este bosque enc\u00f3ntrase nos escarpas cara ao oeste, norte e nord\u00e9s, polo xeral entre os 2\u00a0500 e os 2\u00a0700\u00a0m de altitude. A diferenza do bosque de n\u00e9boa, ten unha longa estaci\u00f3n seca, e a humidade non circula por convecci\u00f3n, sen\u00f3n pola precipitaci\u00f3n producida por contacto das nubes de n\u00e9boa co bosque causada polos fortes ventos do leste en forma de estratos que poden constitu\u00edr o 60% da auga que reciben as plantas. C\u00f3mpre unha boa estruturaci\u00f3n horizontal e vertical do bosque para que poida filtrar ben as part\u00edculas de auga en suspensi\u00f3n.\nZona alpina.\nEnc\u00f3ntranse entre os 2\u00a0800 e os 4\u00a0000\u00a0m sobre o nivel do mar e reciben entre 500 e 1\u00a0300\u00a0mm de precipitaci\u00f3ns ao ano. Presenta unha vexetaci\u00f3n composta de uces, onde a forma arborescente da uz branca (\"Erica arborea\") \u00e9 a m\u00e1is caracter\u00edstica, xunto a \"Erica excelsa\". Estas d\u00faas especies son pir\u00f3filas, e colonizan os terreos incendiados anteriormente ocupados polo bosque nubro. Deste xeito viron descender o seu l\u00edmite inferior de 700 a 900\u00a0m de altitude segundo as zonas baixo o efecto da antropizaci\u00f3n pastoral do pobo ongamo dende hai entre 200 e 400\u00a0anos dependendo da vertente. Cando aumenta a frecuencia dos incendios, unicamente as herbas dos x\u00e9neros \"Hyparrhenia\" e \"Festuca\" logran renovarse. Tam\u00e9n encontramos outras plantas con flor como \"Protea caffra\" subsp. \"kilimandscharica\" e \"Kniphofia thomsonii\". Nalgunhas zonas m\u00e1is protexidas, logran desenvolverse novas especies naturais como \"Pinus patula\", o que debilita o equilibrio do medio ambiente (diminuci\u00f3n da biodiversidade, empobrecemento dos solos), agravado polo seu car\u00e1cter inflamable. A vontade das autoridades do parque de loitar contra os incendios contravindo os pastores e os apicultores ten un efecto perverso: a zona entre o l\u00edmite superior do bosque e as uceiras non \u00e9 administrada de xeito harmonioso e os lumes non se controlan a\u00ednda que son necesarios para a supervivencia de certas especies. As\u00ed, entre 1976 e 2005, a superficie do bosque de \"Erica arborea\" pasou de 187 a 32\u00a0km\u00b2, o que equivale a unha diminuci\u00f3n do 15% da cuberta vexetal total da monta\u00f1a.\nNumerosas especies de aves paseriformes da familia Nectariniidae de vivas cores poboan o l\u00edmite superior do bosque: \"Nectarinia mediocris\", \"N. olivacea\", \"N. verticalis\", \"N. rubescens\", \"N. amethysina\", \"N. senegalensis\", \"N. famosa\", \"Anthreptes fraseri\", \"Nectarinia kilimensis\", \"N. tacazze\" e \"N. reichenowi\". O mesmo ocorre coa aguia \"Lophaetus occipitalis\". Os roedores \"Rhabdomys pumilio\", tam\u00e9n moi presentes na sabana, constit\u00faen unha das s\u00faas presas, ao igual que os tam\u00e9n roedores \"Lophuromys aquilus\", \"Dendromus melanotis\" e a \"Heterocephalus glaber\". Por outra banda, mam\u00edferos como b\u00fafalos cafres, le\u00f3ns, leopardos, elefantes, el\u00e1ns, cefalofos e hienas transitan \u00e1s veces a esta altitude para trasladarse dun punto a outro da chaira.\nOs seus l\u00edmites inferior e superior non est\u00e1n claramente definidos, mais sit\u00faanse xeralmente entre os 4\u00a0000 e os 5\u00a0000\u00a0metros. Caracter\u00edzase por un clima seco, cunha media de 200\u00a0mm de precipitaci\u00f3n anual e con diferenzas significativas na temperatura. As especies vexetais que viven nesta zona est\u00e1n perfectamente adaptadas aos rigores do clima e algunhas son end\u00e9micas. As\u00ed, atopamos \"Lobelia deckenii\", a \u00fanica especie alpina de \"Lobelia\" que vive no Kilimanjaro. O \"Dendrosenecio kilimanjari\" crece principalmente en Barranco, que \u00e9 m\u00e1is h\u00famido e protexido que o resto da monta\u00f1a \u00e1 mesma altura. Outra especie de aster\u00e1cea \u00e9 a \"Helichrysum kilimanjari\". Algunhas matas de herb\u00e1ceas salpican algunhas pradeiras h\u00famidas: \"Pentaschistis borussica\" e especies dos x\u00e9neros \"Koeleria\" e \"Colpodium\".\nS\u00f3 unhas poucas especies de aves rapaces son capaces de alcanzar esta altitude: o mi\u00f1ato \"Buteo rufofuscus\", a aguia \"Aquila nipalensis\", o peneireiro cincento (\"Elanus caeruleus\"), o quebraosos (\"Gypaetus barbatus\") e a aguia coroada (\"Stephanoaetus coronatus\"); tam\u00e9n encontramos d\u00faas especies de paseriformes: o \"Cercomela sordida\" e a escribenta \"Emberiza tahapisi\".\nZona nival.\nPor riba dos 5\u00a0000\u00a0m de altitude practicamente non existe vida. As poucas precipitaci\u00f3ns que se producen f\u00edltranse case de inmediato no solo ou acum\u00falanse nos glaciares. No entanto, encontrouse \"Helichrysum newii\" cerca dunha fumarola do cr\u00e1ter Reusch e alg\u00fans liques de crecemento lento, como \"Xanthoria elegans\", que poden vivir varios centos de anos nesas altitudes. O \u00fanico animal descuberto ata a data no Kibo \u00e9 unha especie de ara\u00f1a.\nHistoria.\nPoboamento progresivo.\nO Kilimanjaro, probablemente, foi o berce dos pastores masais nos inicios do Holoceno, nunha \u00e9poca na que os p\u00e9s das monta\u00f1as estaban h\u00famidos e infestados pola mosca tse-ts\u00e9 e onde as pradeiras e os cursos de auga de altitude pod\u00edan ser un medio ambiente san para os raba\u00f1os. Os primeiros rastros arqueol\u00f3xicos de sedentarismo arredor da monta\u00f1a datan de hai uns 1\u00a0000 anos antes de Cristo, co descubrimento de cuncas de pedra. Os homes que lles deron forma, cazadores-recadadores, poder\u00edan ter atopado al\u00ed unha vantaxe coa presenza de auga doce e moitos outros materiais b\u00e1sicos. O verdadeiro poboamento das vertentes remontar\u00edase aos primeiros s\u00e9culos da nosa era, mais ningunha testemu\u00f1a oral o confirma. Os pobos masais non ter\u00edan migrado finalmente \u00e1 rexi\u00f3n ata o s\u00e9culo XVI. Eles foron probablemente a principal raz\u00f3n que ter\u00eda empurrado os ongamo a retirarse ao nordeste, xa que ocuparon, segundo os seus relatos, a vertente norte da monta\u00f1a durante corenta e catro xeraci\u00f3ns.\nOs chagga tam\u00e9n residiron no norte do Kilimanjaro. A s\u00faa presenza est\u00e1 testemu\u00f1ada no sur dende o comezo do s\u00e9culo XVIII, a\u00ednda que o nacemento do seu pobo rem\u00f3ntase a entre os s\u00e9culos VII e VIII. As s\u00faas tradici\u00f3ns evocan para alg\u00fans terras desocupadas e para outros un reencontro con \"pequenos homes\" chamados \"vakoningo\" ou \"vatarimba\". Estes poder\u00edan terse retirado a grutas no medio do bosque ou ter\u00edan sido asimilados co seu gando e os seus bananeiros formando o clan swai en Kimbushi. A distinci\u00f3n est\u00e1 claramente feita cos \"vasi\" ou \"mwasi\", un pobo de cazadores co\u00f1ecido en \u00c1frica oriental a trav\u00e9s dos recitados en lingua bant\u00fa, e historicamente acreditada co nome de \"Dorobbo\". A unidade entre os chagga era moi limitada; deste xeito, para designar o seu conxunto empregaban o termo \"wandu wa mdenyi\" (as \u00abxentes dos pl\u00e1tanos\u00bb). Isto \u00e9 probablemente debido \u00e1s s\u00faas diferentes orixes: wakamba, taita (dawida), masais (parakuyo, kisongo). A s\u00faa unidade social de base era o clan patrilineal, cuxos l\u00edmites xeogr\u00e1ficos estaban xeralmente establecidos por crebados ou cursos de auga. Puideron identificarse varios centenares. Os clans foron progresivamente ligados a xefaturas ou cacicados (\"uruka\" ou \"oruka\") que viron aumentar a s\u00faa importancia co xurdimento de conflitos, probablemente relacionados co comercio de marfil e a trata de escravos.\nDescubrimento e exploraci\u00f3n.\nDurante a Antig\u00fcidade, alg\u00fans poucos cronistas \u2014como o mercador e explorador grego Di\u00f3xenes, cara ao ano 50 na s\u00faa obra \"Viaxes en \u00c1frica Oriental\", ou como o xe\u00f3grafo exipcio Tolomeo, a metade do s\u00e9culo II nun mapa onde fixo figurar os \"montes da L\u00faa\", segundo a informaci\u00f3n que obtiveran de Marino de Tiro\u2014, mencionan a existencia dunha \"monta\u00f1a branca\" ou \"nevada\" no coraz\u00f3n de \u00c1frica.\nPosteriormente, se ben poder\u00eda servir como punto de referencia para as caravanas de comerciantes \u00e1rabes, non se fai ningunha referencia \u00e1 monta\u00f1a durante s\u00e9culos. S\u00f3 ao final do s\u00e9culo XIII o xe\u00f3grafo \u00e1rabe Abul Fida evoca vagamente unha monta\u00f1a do interior de \"cor branca\". Na mesma \u00e9poca, un cronista chin\u00e9s escribiu que o pa\u00eds ao oeste de Zanz\u00edbar \"est\u00e9ndese ata un monte grande\". En 1519, o navegante e xe\u00f3grafo espa\u00f1ol Mart\u00edn Fern\u00e1ndez de Enciso poder\u00eda ter sido o primeiro en ter evocado realmente o Kilimanjaro na obra \"Suma de Geograf\u00eda\": \"Ao oeste [de Mombasa] enc\u00f3ntrase o Olimpo de Etiop\u00eda que \u00e9 moi alto, e m\u00e1is al\u00e1 est\u00e1n os montes da L\u00faa onde est\u00e1n as fontes do Nilo. En toda a rexi\u00f3n hai unha gran cantidade de ouro e animais salvaxes\u00bb. En 1845, o xe\u00f3grafo brit\u00e1nico William Desborough Cooley, informado alg\u00fans anos antes por emisarios \u00e1rabes en Londres, afirma que a monta\u00f1a m\u00e1is co\u00f1ecida da \u00c1frica Oriental, chamada \"Kirimanjara\", est\u00e1 cuberta de coral vermello.\nEn 1840, a \"Church Mission Society\" decidiu emprender a evanxelizaci\u00f3n de \u00c1frica do Leste. As\u00ed Johannes Rebmann, un misioneiro alem\u00e1n formado en Basilea, foi enviado a Mombasa en 1846 a fin de apoiar a Johann Ludwig Krapf, enfermo de malaria. O 27 de abril de 1848 dirixiuse, acompa\u00f1ado por Bwana Kheri e oito ind\u00edxenas, ao descubrimento do reino chagga de Kilema, do que el e Krapf o\u00edran falar na costa e no que s\u00f3 os escravistas \u00e1rabes ter\u00edan entrado. Descubriu o 11 de maio, de forma inesperada, con tan s\u00f3 28 anos, esta monta\u00f1a formada por unha c\u00fapula branca:\nA s\u00faa atenci\u00f3n estivo totalmente centrada na presenza de neve, que lle sorprendeu nesa latitude. Afirmou que a s\u00faa natureza desco\u00f1ecida era obxecto de moitas crenzas e era atribu\u00edda polos ind\u00edxenas aos esp\u00edritos. Volveu ao Kilimanjaro en novembro e encontrouse cunhas condici\u00f3ns clim\u00e1ticas para a observaci\u00f3n m\u00e1is favorables. A continuaci\u00f3n, describiu os picos principais, un c\u00f3nico e o outro m\u00e1is elevado, que forma unha c\u00fapula, que se elevaban por riba dunha base com\u00fan dunhas 25 millas de longo (40\u00a0km) e que estaban separadas por unha depresi\u00f3n en forma de \u00abcadeira\u00bb de 8 a 10 millas. O descubrimento, do que se informou en Londres en abril de 1849, foi moi discutido. Ningu\u00e9n quer\u00eda crer que exist\u00edan neves perpetuas nesa rexi\u00f3n de \u00c1frica, a pesar de que foron confirmadas seis meses despois por Krapf, que por ent\u00f3n as descubrira tam\u00e9n no monte Kenya. Violentas pol\u00e9micas enfrontaron a Cooley e a Rebmann.\nEn 1856, o Kilimanjaro foi representado por primeira vez na \u00abcarta limace\u00bb, debuxada por Rebmann e Erhardt. A pol\u00e9mica alimentou a curiosidade dos xe\u00f3grafos, e suced\u00e9ronse varias expedici\u00f3ns, como a dos exploradores ingleses John Hanning Speke e Richard Francis Burton en 1858. Este \u00faltimo afirmou que se deber\u00edan buscar as fontes do Nilo preto da monta\u00f1a. Henry Morton Stanley confirmou mesmo o seu descubrimento por Speke en 1862. Por \u00faltimo, foi en 1861 a expedici\u00f3n do bar\u00f3n alem\u00e1n Karl Klaus von der Decken, acompa\u00f1ado polo xove bot\u00e1nico ingl\u00e9s Richard Thornton, a que permitiu confirmar mediante unha observaci\u00f3n a 2\u00a0460\u00a0m de altitude a existencia de neve no cumio. Decken conseguiu ao ano seguinte ascender ata os 4\u00a0260\u00a0m e facer os primeiros mapas topogr\u00e1ficos e hidrogr\u00e1ficos do cumio. Eran s\u00f3 aproximados pero permitiron, por primeira vez, confirmar o car\u00e1cter volc\u00e1nico do Kilimanjaro.\nNo entanto, durante varias d\u00e9cadas, o acceso ao Kilimanjaro seguiu a ser dif\u00edcil. O sendeiro da costa \u00e1 monta\u00f1a era longo e estaba cheo de escollos: animais salvaxes, ladr\u00f3ns e a dureza do clima. Amais, as caravanas eran reticentes a subir polo temor que lles inspiraban os guerreiros masais e as guerras incesantes entre os chagga xeraban inseguridade, como o demostra a ferida mortal que lle causaron a Charles New, un misioneiro ingl\u00e9s enviado por Decken.\nPrimeiras ascensi\u00f3ns.\nEn 1883, o cient\u00edfico e explorador escoc\u00e9s Joseph Thomson observou en 1883 a vertente setentrional desde o territorio masai e abordou a ascensi\u00f3n ao cumio, a\u00ednda que non logrou chegar m\u00e1is que aos 2\u00a0700\u00a0m de altitude. Foi seguido en 1887 polo conde h\u00fangaro S\u00e1muel Teleki e o austr\u00edaco Ludwig von H\u00f6hnel, pero non superaron os 5\u00a0300\u00a0m a causa da dor de t\u00edmpano padecida por Teleki. O 18 de novembro de 1888, Otto Ehrenfried Ehlers alcanzou os 5\u00a0740\u00a0m de altitude, malia ter alegado que lograra chegar ata os 5\u00a0904\u00a0m (m\u00e1is que a altitude real do cumio).\nO xe\u00f3logo alem\u00e1n Hans Meyer, asesorado por Teleki, fracasou en 1887, no seu primeiro intento, aos 5\u00a0400\u00a0m de altitude. Recomezou ao ano seguinte, acompa\u00f1ado do xe\u00f3grafo austr\u00edaco Oscar Baumann, mais ambos foron feitos prisioneiros durante a revolta Abushiri e deberon pagar un rescate de 10\u00a0000 rupias. Despois destes dous fracasos, Meyer decidiu levar o seu amigo Ludwig Purtscheller, un alpinista austr\u00edaco e a Yohan Kinyala Lauwodu, un soldado chagga do ex\u00e9rcito en Marangu. A expedici\u00f3n foi organizada antes da s\u00faa partida por W.\u00a0L. Abbott, un naturalista que xa estudara ben a monta\u00f1a. Preparados de xeito axeitado e sometidos a unha estrita disciplina, o 3 de outubro chegaron finalmente ao cr\u00e1ter do Kibo, a 5\u00a0860\u00a0m de altitude. A experiencia de Meyer foi determinante na elecci\u00f3n de lugares para establecer campos de aprovisionamento que abasteceron os carrexadores ao longo do percorrido, a fin de aliviar a escaseza de alimentos en caso de repetidos intentos. Os homes constataron que para escalar o \"Kaiser-Wilhelm-Spitze\" (agora pico Uhuru), deb\u00edan bordear a crista rochosa. Chegaron ao cumio o 6 de outubro de 1889 despois de pasar varias horas tallando cos piolets pasos no xeo os d\u00edas anteriores. Emprenderon seguidamente a ascensi\u00f3n do Mawenzi e pasaron un total de m\u00e1is de dezaseis d\u00edas a 4\u00a0000\u00a0m de altitude, enfrontados a temperaturas pr\u00f3ximas aos \u201314\u00a0\u00b0C. A ascensi\u00f3n do pico Uhuru non se volveu conseguir ata vinte anos m\u00e1is tarde por M. Lange.\nNos albores do s\u00e9culo XX, os alem\u00e1ns comezaron a constru\u00edr refuxios na monta\u00f1a, como o refuxio de Bismarck, a 2\u00a0550\u00a0m de altitude, e o refuxio Peters, a 3\u00a0450\u00a0m. O refuxio Kibo foi constru\u00eddo en 1932.\nO Mawenzi foi ascendido con \u00e9xito o 29 de xullo de 1912 polos alem\u00e1ns Fritz Klute e Eduard Oehler. A fraxilidade das s\u00faas rochas fai que sexa moi dif\u00edcil a ascensi\u00f3n. Os dous homes aproveitaron a oportunidade para realizar a terceira ascensi\u00f3n do pico Uhuru, o primeiro pola vertente occidental. Unhas semanas m\u00e1is tarde, Walter Furtw\u00e4ngler e Siegfried K\u00f6nig descenderon o Kibo en esqu\u00eds. Frau von Ruckteschell converteuse na primeira muller en alcanzar o \"punto de Gilmann\".\nA primeira guerra mundial fixo que se suspendesen as ascensi\u00f3ns. En 1926 o pastor protestante Richard Reusch descubriu no bordo da caldeira do Kibo un leopardo conxelado, do que tomou unha orella como proba, o que inspirou unha novela de Ernest Hemingway. Ao ano seguinte, descendeu ata o fondo do cr\u00e1ter que logo levar\u00eda o seu nome. Fixo un total de corenta ascensi\u00f3ns. En 1927, un tr\u00edo brit\u00e1nico encadeou o Mawenzi e o Kibo, o que fixo de Sheila MacDonald a primeira muller en escalar o pico Uhuru.\nAs misi\u00f3ns relixiosas.\nA evanxelizaci\u00f3n da rexi\u00f3n comezou a finais do s\u00e9culo XIX nun ambiente de colonizaci\u00f3n e loita perpetua de clans. Os cat\u00f3licos e protestantes esforz\u00e1ronse por explorar, iniciar conversas, adquirir terras, ensinar idiomas, instalar escolas, cl\u00ednicas e orfanatos, cultivar a terra e constru\u00edr lugares de culto. Os chagga parece que eran afeccionados \u00e1 lectura e \u00e1 escritura. A pesar diso, misioneiros de ambas relixi\u00f3ns sufriron moitas perdas humanas e materiais conforme as flutuaci\u00f3ns das tensi\u00f3ns pol\u00edticas coas autoridades tradicionais e coloniais.\nEn 1885, abriuse o primeiro posto protestante en Moshi. Mandara, o rei de Moshi, recibiu, a petici\u00f3n propia, ensinanzas cristi\u00e1s por parte do bispo Hannington da \"Church Mission Society\" e do reverendo Fitch. Ao ano seguinte decidiu permitir a construci\u00f3n dunha escola para nenos. Por\u00e9n, a situaci\u00f3n complicouse para os misioneiros brit\u00e1nicos, situados entre a poboaci\u00f3n local e as forzas coloniais alem\u00e1s, e foron substitu\u00eddos en 1892 por luteranos de Leipzig, que estiveron activos durante o protectorado. Uns disturbios en 1893 provocaron que fora incendiado o posto de Moshi e varios pastores instal\u00e1ronse, alternativamente, en Machame, Mamba, Mwika, Moshi Antigo e, por \u00faltimo, en Masama en 1906. En 1908, dez anos despois dos primeiros bautismos, 53 chaggas adoptaron a relixi\u00f3n protestante. Durante a primeira guerra mundial os misioneiros alem\u00e1ns foron confinados e despois expulsados. O primeiro pastor chagga entrou en funci\u00f3ns en 1932.\nOs protestantes tiveron algunhas rivalidades cos padres espiritanos, chegados de Reuni\u00f3n e instalados a ambos os lados, leste e oeste, da monta\u00f1a, pero mantiveron relaci\u00f3ns respectuosas con eles. Estes \u00faltimos deron pouco a pouco raz\u00f3n, ante a Santa S\u00e9, dos combonianos instalados na rexi\u00f3n do Sud\u00e1n ao longo do Nilo, as\u00ed como aos bieitos b\u00e1varos, que arg\u00fc\u00edan a s\u00faa adaptaci\u00f3n ao medio monta\u00f1oso. Estes tam\u00e9n realizaron fermosos gravados do Kilimanjaro, que publicaron no \"Nassauer Bote\" e no calendario de santa Odilia. Os espiritanos foron asignados primeiro \u00e1 prefectura apost\u00f3lica de Zanz\u00edbar en xu\u00f1o de 1863 e instal\u00e1ronse en Bagamoyo en 1868. Despois de varios intentos infrutuosos, a partir de 1877 dirix\u00edronse cara \u00e1s mesetas do oeste, pulados pola propaganda e despois chamados polo bar\u00f3n von Eltz establecido en Moshi, que desexaba fundar no Kilimanjaro unha colonia de cat\u00f3licos polacos e requiriu os servizos dun sacerdote. Dirixiuse a monse\u00f1or de Courmont, que comezou cos padres Auguste Gommenginger e Le Roy unha viaxe de estudos considerado fundamental para o co\u00f1ecemento da monta\u00f1a e que marcou a implantaci\u00f3n da Igrexa cat\u00f3lica. Este \u00faltimo escribiu en 1893 \"Au Kilima-Ndjaro\". Courmont realizou numerosos bosquexos, sempre que o clima melloraba, e escribiu o 1 de marzo, e despois o 1 de decembro de 1890:\nEn 1891 creouse a primeira misi\u00f3n cat\u00f3lica en Nosa Se\u00f1ora de Lourdes en Kilema, aos p\u00e9s do Kibo, cuxa graza \u00e9 mencionada varias veces nas correspondencias. Pouco a pouco, foise establecendo unha rede de parroquias nas ladeiras do volc\u00e1n, inicialmente cunha maior\u00eda de misioneiros alsacianos. Arredor de cada misi\u00f3n naceron comunidades de pleno dereito, onde se fomentaban a educaci\u00f3n e o comercio \u2014en especial, do caf\u00e9\u2014. Unha segunda misi\u00f3n foi implantada en Nosa Se\u00f1ora da Liberaci\u00f3n de Kibosho, en 1893, nun lugar cobizado polos protestantes, asegurando o seu dominio no coraz\u00f3n da monta\u00f1a. A principios do s\u00e9culo XX, Kibosho acoll\u00eda regularmente a 3\u00a0000 rapaces en 22 escolas. En 1898, a misi\u00f3n de Rombo (\"Fisherstadt\") naceu \u00e1 s\u00faa vez, seguida posteriormente, en 1931, de Nosa Se\u00f1ora das Neves en Huruma. Foron erixidos varios anexos en misi\u00f3ns independentes: en 1912 Uru, e despois Umbwe, confiada a sacerdotes africanos; en 1912, Mashat independizouse de Rombo (a pesar dun peche entre 1922 e 1926); en 1947, Narumu e Kishimundu (filial de Uru) separ\u00e1ronse de Kibosho; tam\u00e9n en 1947, Kirua, Marangu e Maua, a \u00abmisi\u00f3n m\u00e1is alta do Kilimanjaro\u00bb, previamente asignada a Kilema; e en 1950, Mengwe.\nO 13 de setembro de 1910 estableceuse unha nova organizaci\u00f3n. A propaganda, a petici\u00f3n de monse\u00f1or Vogt, erixiu ao norte do vicariato de Bagamoyo un novo vicariato e deulle o nome de vicariato apost\u00f3lico de Kilima-Ndjaro.\nEn 1998, dos 80 padres espiritanos tanzanos formados en Moshi, ning\u00fan quedou na praza. As antigas misi\u00f3ns xa foran cedidas, pero as irm\u00e1s da Congregaci\u00f3n de Nosa Se\u00f1ora do Monte Kilimanjaro, fundada en Huruma, seguiron mantendo unha intensa vida relixiosa. Entre os protestantes, cerca de 200 pastores nacionais a\u00ednda oficiaban na diocese de Moshi. A principios do s\u00e9culo XX, plantadores gregos ortodoxos establec\u00e9ronse cerca da monta\u00f1a e constru\u00edron lugares de culto, mais a s\u00faa presenza foi temporal e o proselitismo limitado. As s\u00faas instalaci\u00f3ns foron cedidas \u00e1 igrexa ortodoxa de Moshi e vendidas aos baptistas con autorizaci\u00f3n dun pope para realizar nelas oficios.\nA presenza de todas estas comunidades relixiosas deixou numerosas obras que describen o Kilimanjaro e contribu\u00edron en gran medida \u00e1 alfabetizaci\u00f3n da rexi\u00f3n. En 1914, s\u00f3 o 5% das escolas eran seculares e cincuenta anos m\u00e1is tarde, despois da independencia, o 75% das escolas primarias e o 50% das escolas secundarias foron fundadas por misioneiros.\nA monta\u00f1a no coraz\u00f3n da xeopol\u00edtica internacional.\nOs descubrimentos de Johannes Rebmann e Johann Ludwig Krapf renovaron o interese do Imperio Alem\u00e1n pola \u00c1frica Oriental, do mesmo xeito que o Imperio Brit\u00e1nico en 1883: o naturalista Harry Johnston foi oficialmente encargado pola Royal Geographical Society para escalar o monte Kilimanjaro e detallar a s\u00faa flora e a s\u00faa fauna; oficiosamente, traballou para os servizos secretos brit\u00e1nicos (MI6). Estableceuse unha gran rivalidade enfrontando primeiro \u00e1 \"Deutsch-Ostafrikanische Gesellschaft\" (Compa\u00f1\u00eda da \u00c1frica Oriental Alem\u00e1) de Carl Peters e \u00e1 \"Imperial British East Africa Company\" (Compa\u00f1\u00eda Brit\u00e1nica da \u00c1frica Oriental). Organiz\u00e1ronse alianzas non sen dificultades cos l\u00edderes locais, constantemente en guerra e aprovisionados de armas polos comerciantes \u00e1rabes. Nos anos 1880, os principados de Kibosho baixo o reinado de Sina, e de Moshi baixo o de Rindi, Mandara e despois Meli, enfront\u00e1ronse violentamente. Os obxectivos implican progresivamente aos Estados de xeito m\u00e1is directo, coa Conferencia de Berl\u00edn en 1884 e a sinatura ao ano seguinte dunha carta imperial de protecci\u00f3n da man de Otto von Bismarck, garantindo as posesi\u00f3ns alem\u00e1s no oeste de Dar es Salaam. O Kilimanjaro correspondeulles a eles polo xogo de alianzas, e os brit\u00e1nicos foron repregados ao norte. Conseguiron Mombasa \u00aben compensaci\u00f3n\u00bb o 1 de novembro de 1886 e a fronteira trazouse en dous segmentos que se conectan contornando ostensiblemente a base da ladeira setentrional do volc\u00e1n. A colonizaci\u00f3n converteuse en oficial o 1 de xaneiro de 1891, data de creaci\u00f3n dun protectorado alem\u00e1n. A \u00c1frica Oriental Alem\u00e1 continuou ata o 25 de novembro de 1918, cando quedou baixo o control brit\u00e1nico. Dividiuse sete meses despois, logo do Tratado de Versalles e foi renomeado como protectorado de Tanganica, que adquiriu o estatuto de mandato da Sociedade de Naci\u00f3ns en 1922.\nO 9 de decembro de 1961 proclamouse a independencia Tanganica. O mesmo d\u00eda, como resposta ao acto similar de Hans Meyer en 1889, quen asinou o inicio da ocupaci\u00f3n alem\u00e1 nese territorio, a bandeira do novo estado foi plantada cun facho no cumio, que foi rebautizado como pico Uhuru, \u00abpico da liberdade\u00bb. Este s\u00edmbolo, requirido polo primeiro ministro e futuro presidente Julius Nyerere, estaba destinado a marcar o final da desigualdade racial e a reapropiaci\u00f3n deste s\u00edmbolo de \u00c1frica. Politicamente, \u00e9 o pano de fondo da Declaraci\u00f3n de Arusha, proclamada ao seu p\u00e9 o 5 de febreiro de 1967 polo partido no poder, a \"Tanganyika African National Union\", e que define as grandes li\u00f1as da Ujamaa. Economicamente, conv\u00e9rtese nun destino de turismo a nivel nacional e est\u00e1 representado en moitos produtos fabricados no pa\u00eds. Mais esta imaxe de marca admin\u00edstrase mal e as divisas escapan aos tanzanos: os gu\u00edas e carrexadores estaban mal pagados, as viaxes organ\u00edzanse desde o pa\u00eds de sa\u00edda por empresas estranxeiras, a clientela \u00e9 relativamente pouco afortunada, os beneficios non responden \u00e1s expectativas. Historicamente, a rexi\u00f3n volveuse cara \u00e1 costa e o Kilimanjaro \u00e9 \u00abesquecido\u00bb a favor das praias de area fina e as grandes chairas dun acceso m\u00e1is sinxelo. O Parque Nacional do Kilimanjaro, creado en 1973, foi dese\u00f1ado para protexer o bosque e os recursos h\u00eddricos m\u00e1is que para fomentar o turismo. As autoridades ven este man\u00e1 escaparse a Kenya, pa\u00eds ao que con frecuencia os cat\u00e1logos tur\u00edsticos atrib\u00faen a posesi\u00f3n do volc\u00e1n. A rivalidade co veci\u00f1o m\u00e1is pr\u00f3spero conduciu en 1977 ao peche das fronteiras e \u00e1 disoluci\u00f3n da Comunidade Africana Oriental.\nPoboaci\u00f3n e tradici\u00f3ns.\nDistribuci\u00f3n e organizaci\u00f3n pol\u00edtica.\nOs chagga rep\u00e1rtense ao longo das ladeiras sur e leste do Kilimanjaro. As primeiras xefaturas xurdiron a finais do s\u00e9culo XVIII obra dos homes m\u00e1is influentes, que federaron os clans en torno do seu proxecto a mi\u00fado con mozos solteiros v\u00e1lidos para a guerra. Unha das primeiras grandes xefaturas, que conquistou toda a vertente oriental mediante alianzas cos kambas, foi a de Orombo, un chagga de Keni, mais derrubouse logo da morte do seu l\u00edder. As xefaturas de Kilema e Machame, na vertente meridional, aproveit\u00e1ronse tanto do comercio cos europeos coma dunha alianza cos masais. Kibosho acadou o seu apoxeo en 1870 baixo o reinado de Sina, que comerciou cos suahili. Moshi, a principios do s\u00e9culo XX recibe o apoio dos misioneiros. Estas alianzas e conquistas sucesivas permitiron aos chaggas mesturarse. No entanto, a unidade das xefaturas tardou en materializarse. S\u00f3 nos anos 1950, co desenvolvemento econ\u00f3mico colectivo e o nomeamento por primeira vez na s\u00faa historia dun \u00fanico xefe, conv\u00e9rtese nunha realidade. O catalizador desta toma de conciencia debe buscarse probablemente no momento en que os occidentais puxeron as s\u00faas miradas \u00abnesa tribo\u00bb. Administrativamente, os l\u00edmites dos pobos (\"kijiji\") son en parte un reflexo dos antigos clans e xefaturas, e foron agrupados en distritos (\"mtaa\" ou \"mitaa\").\nOs ongamo que actualmente se concentran na rexi\u00f3n de Rombo, ao nord\u00e9s, enc\u00f3ntranse en proceso de asimilaci\u00f3n polos chagga. Mante\u00f1en unha tradici\u00f3n ap\u00edcola e pastoral no l\u00edmite superior do bosque. Os masais ocupan os pedemontes ao norte e oeste da monta\u00f1a. Os seus estilos de vida vense cada vez m\u00e1is influenciados polos pobos do arredor e pouco a pouco abandonan as s\u00faas tradici\u00f3ns: sedentarismo, acceso \u00e1 propiedade ou a cristianizaci\u00f3n. O resultado \u00e9 unha marxinaci\u00f3n dos grupos de agro-pastores ou agricultores.\nLing\u00fc\u00edstica.\nA lingua chagga ou kichagga div\u00eddese realmente en tres linguas, o chagga occidental, o chagga central e o chagga oriental ou rombo, compostas \u00e1 s\u00faa vez de varios dialectos. Tan s\u00f3 son relativamente homox\u00e9neos entre eles, ata o punto de que persoas que falen dous dialectos do chagga occidental diferentes ter\u00e1n dificultades para comunicarse, e far\u00e1n fronte a unha incomprensi\u00f3n case total se falan con persoas que empreguen o chagga oriental. O chagga occidental subdiv\u00eddese nos dialectos siha (en Kibong'oto), rwa (monte Meru, vertente occidental do Kilimanjaro), machami (en Machame) e kiwoso (en Kibosho); o chagga central nos dialectos uru, mochi (Old Moshi, Mbokomu), wunjo (Kilema, Kirua, Marangu, Mamba); o chagga oriental nos dialectos nor-rombo (Mashati, Usseri) e sur-rombo (Keni, Mamsera, Mkuu). Por outra banda, as tribos chaggas distribu\u00eddas ao sur e ao leste da monta\u00f1a te\u00f1en relaci\u00f3n cos pobos de linguas bant\u00fas (pare, wataita, wakamba) e nil\u00f3ticas (ongamo, masai), e no pasado con linguas cushitas.\nEducaci\u00f3n.\nAs misi\u00f3ns relixiosas te\u00f1en contribu\u00eddo en boa medida \u00e1 alfabetizaci\u00f3n e modernizaci\u00f3n dos chagga. Ao mesmo tempo, moitos deles adoptaron o cristianismo. As\u00ed, a Igrexa cat\u00f3lica ten cerca de 570\u00a0000 fieis en 39 parroquias e 72 sucursais. A primeira escola para nenos foi inaugurada en 1894 en Machame. Dez anos despois, hab\u00eda trinta instituci\u00f3ns luteranas que reun\u00edan a 3\u00a0000 estudantes, 5\u00a0817 en 1909 e 8\u00a0583 en 1914 nun cento de escolas. Do lado cat\u00f3lico, 2\u00a0300 nenos e nenas asist\u00edan a 22 escolas en 1909 e dous anos despois m\u00e1is de 7\u00a0000, s\u00f3 en Kibosho e Rombo. A hostilidade dos terratenentes occidentais, a competencia entre as confesi\u00f3ns, a chegada do islam, as\u00ed como o inicio da primeira guerra mundial desacelerou o desenvolvemento das escolas. Na d\u00e9cada de 1920 as escolas laicas abren as s\u00faas portas cunha elite chagga \u00e1 fronte. En 1944, o novo consello chagga establece un imposto para financiar o seu incremento. A elecci\u00f3n en 1962 de Julius Nyerere (que fora profesor) \u00e1 presidencia do novo pa\u00eds independente, acelerou a tendencia.\nCrenzas e rituais.\nA\u00ednda que o cristianismo \u00e9 na actualidade a relixi\u00f3n dominante, segue a existir un fondo de crenzas tradicionais nas zonas m\u00e1is rurais. Os anci\u00e1ns chagga cren na existencia de bruxas (\"wusari\") e que te\u00f1en a capacidade de atraer a choiva. Tam\u00e9n ven presaxios nos so\u00f1os, renden culto aos devanceiros e cren que os mortos te\u00f1en influencia no seu destino. O seu deus \u00e9 \"Ruwa\" e a s\u00faa mitolox\u00eda ten moitas similitudes coa Biblia. Reco\u00f1ecen o concepto de pecado e practican unha especie de confesi\u00f3n acompa\u00f1ada de infusi\u00f3ns para evitar a maldici\u00f3n da v\u00edtima. O curandeiro \u00e9 o encargado desta misi\u00f3n, que ademais ten funci\u00f3ns medicinais. Segundo as s\u00faas antigas tradici\u00f3ns, s\u00f3 as parellas casadas se colocan en posici\u00f3n encollida nos ritos funerarios e son enterrados cara ao Kibo. As persoas novas e os que nacen mortos son envoltos en follas da bananeira e depositados ao p\u00e9 dunha \u00e1rbore. L\u00e9vanse a cabo sacrificios de animais durante os nove d\u00edas posteriores ao funeral para acompa\u00f1ar a alma do defunto. Existe un rito de paso relativamente violento chamado \"ngasi\" para marcar o paso dos nenos \u00e1 idade adulta (\"mbora\"). Os matrimonios eran arranxados polas familias.\nResidencia e agricultura tradicionais.\nA propiedade t\u00edpica dos chagga est\u00e1 constitu\u00edda por unha concesi\u00f3n (\"muri\" ou \"mri\") no centro da cal se encontra a choza (\"mmba\"), desprovista de muros e cuxo teito est\u00e1 confeccionado con list\u00f3ns de madeira, de p\u00f3las espi\u00f1osas e de palla que se pousa directamente sobre o chan. A s\u00faa forma \u00e9 alta e c\u00f3nica na zona leste, entre o distrito de Rombo e Moshi, e abovedada no oeste. O espazo da parte posterior comp\u00e1rtese cos animais (cabras, gando vac\u00fan); o interior res\u00e9rvase aos seres humanos para comer, recibir visitas, durmir e gardar artigos de uso dom\u00e9stico. O leito est\u00e1 confeccionado de follas de pl\u00e1tano cubertas dunha pel de animal. Os dous espazos est\u00e1n separados por estacas e polo fogar (\"iriko\"), sobre o que se secan os froitos e a le\u00f1a. Estas chozas tradicionais foron substitu\u00eddas por casas rectangulares (\"nshelu\", \"mtshalo\" ou \"mshalo\") de ladrillos ou bloques de formig\u00f3n, enxesadas e pintadas, con fiestras con vidro e co teito cuberto cunha chapa met\u00e1lica. A concesi\u00f3n est\u00e1 rodeada por unha sebe (\"ndaala\" ou \"waatha\") de \"Dracaena steudneri\" para garantir a s\u00faa seguridade. A casa est\u00e1 rodeada de dous patios: un exterior (\"mboo\" ou \"nja\") ao que se accede a trav\u00e9s dun portal (\"ngiri\", \"kichumi\" ou \"ksingoni\") para que os nenos xoguen, e un interior (\"kari\", \"kadi\", \"mbelyamba\" ou \"kandeni\") na parte posterior para extraer sementes de todo tipo (cereais, caf\u00e9). Tam\u00e9n se poden constru\u00edr anexos sobre a concesi\u00f3n: celeiro, soportal, ou unha choza auxiliar. Esta \u00faltima empreg\u00e1base como casa do marido despois de moitos anos de convivencia, mais a pr\u00e1ctica desapareceu.\nDende a perspectiva tradicional dos chagga, as zonas cultivadas sit\u00faanse por un lado entre a sabana (\"kasa\", \"nuka\", \"mwai\") \u00e1rida, ins\u00e1, vector de febres e percorrida polos guerreiros masais, e o bosque de monta\u00f1a (\"nturu\", \"mtsudu\", \"msuthu\") por outro. Dende o per\u00edodo precolonial, a agricultura enc\u00f3ntrase marcada por un sistema produtivo relativamente intensivo, caracterizada polo emprego de esterco do gando en solos xa f\u00e9rtiles. Entre as principais produci\u00f3ns figuran en primeiro lugar os bananeiros introducidos dende o Sueste Asi\u00e1tico, probablemente polos comerciantes \u00e1rabes no s\u00e9culo VIII; ademais do froito desta planta, chamada \"iruu\" ou \"irubu\", as s\u00faas follas e fibras te\u00f1en m\u00faltiples usos. Os pl\u00e1tanos prep\u00e1ranse de distintas formas, e p\u00f3dense comer \u00absobre a \u00e1rbore\u00bb, cocidos ou con cervexa, cada unha coa s\u00faa propia denominaci\u00f3n, o que indica a s\u00faa importancia. As \u00e1rbores e os seus froitos est\u00e1n no centro de moitas tradici\u00f3ns e est\u00e1n no centro de acontecementos como vodas, embarazos, nacementos e defunci\u00f3ns. Os bananeiros transm\u00edtense por herdanza de pais a fillos. Os tub\u00e9rculos como o i\u00f1ame (\"kikwa\", a especie local resultante de cruzamentos de \"Dioscorea cayenensis\", \"Dioscorea abyssinica\" e \"Dioscorea alata\"), ou taro (\"Colocasia esculenta\", chamada \"iruma\", \"duma\" ou \"ithuma\") e m\u00e1is recentemente a pataca doce (\"Ipomoea batatas\" co\u00f1ecida co nome de \"kisoiya\") te\u00f1en tam\u00e9n un papel esencial na alimentaci\u00f3n chagga. Tam\u00e9n se cultivan dous cereais: o \"Eleusine coracana\" (\"vumbi\" ou \"mbeke\"), orixinario dunha rexi\u00f3n entre Uganda e Etiop\u00eda, o millo (\"maimba\" ou \"mahemba\", termos inicialmente asociados noutras linguas ao sorgo) introducido polos portugueses desde as Antillas e posteriormente substitu\u00eddo por unha variedade de Sur\u00e1frica a principios do s\u00e9culo XX e que ve aumentar o seu consumo, a\u00ednda que durante moito tempo estivo ausente da alimentaci\u00f3n chagga. As parcelas onde se cultivan os cereais e a maior\u00eda dos tub\u00e9rculos son irrigadas por verdadeiras redes de canais (\"mfongo\") e deixadas en barbeito xeralmente durante dous ou tres anos. As ferramentas b\u00e1sicas para traballar o solo son a aixada e a machada para rozar, xunto coa fouce. Ao sur, a agricultura modernizouse (uso de fertilizantes, tractores, emprego de man de obra contratada) mentres que segue sendo m\u00e1is tradicional e principalmente feminina ao leste. O calendario est\u00e1 ditado polas estaci\u00f3ns \u00e1s cales est\u00e1 sometido o Kilimanjaro. A explotaci\u00f3n dun espazo de recolecci\u00f3n pr\u00f3ximo \u00e1s zonas habitadas, no linde superior do bosque, desapareceu.\nA introduci\u00f3n do cultivo do caf\u00e9 data de finais do s\u00e9culo XIX, mais o seu desenvolvemento s\u00f3 ten lugar a partir da d\u00e9cada de 1920. O n\u00famero de agricultores, uns 600 en 1922, multiplicouse por vinte no espazo de dez anos baixo o impulso dunha cooperativa de pequenos produtores locais. Na d\u00e9cada de 1950, a subida do prezo do caf\u00e9 permitiulles enriquecerse e investir de xeito substancial na construci\u00f3n de novas infraestruturas e adquirir un maior peso pol\u00edtico. Estes campesi\u00f1os convert\u00e9ronse nun dos piares da independencia de Tanganica e sufriron paradoxalmente prexu\u00edzos polo esforzo de modernizaci\u00f3n da econom\u00eda do pa\u00eds.\nA gander\u00eda \u00e9 tam\u00e9n esencial para os chagga. O gando bovino (ceb\u00fas chamados \"ng'umbe\"), caprino (\"mburu\") e ovino (\"yaanri\", \"ichondi\" ou \"irohima\") proporciona carne, leite e sangue fresco. As aves de curral ignor\u00e1ronse tradicionalmente na cultura da \u00c1frica Oriental.\nActividades.\nProtecci\u00f3n do medio ambiente.\nA protecci\u00f3n da contorna natural do Kilimanjaro levouse a cabo en varias etapas: en 1910, Alema\u00f1a creou unha primeira reserva de caza, que en 1921 se transformou nunha reserva forestal; en 1973, a \u00e1rea por riba dos 2\u00a0700\u00a0m de altitude declarouse Parque Nacional do Kilimanjaro, un parque que foi aberto ao p\u00fablico catro anos despois; en 1987, os l\u00edmites do parque ampli\u00e1ronse ata os 1\u00a0830\u00a0m de altitude e acadouse unha superficie protexida de 75\u00a0353\u00a0hect\u00e1reas. Finalmente, foi inscrito na lista do Patrimonio da Humanidade da Unesco, coa xustificaci\u00f3n de que \u00abo Kilimanjaro, co seu cumio nevado que domina a chaira de case 5\u00a0000 m, \u00e9 o macizo monta\u00f1oso illado m\u00e1is grande que existe\u00bb e que o parque ten \u00abunha gran diversidade de especies animais e vexetais raras ou end\u00e9micas\u00bb. A reserva forestal que o rodea incrementouse gradualmente desde as 89\u00a0000\u00a0hect\u00e1reas, primeiro a 92\u00a0906 e despois a 107\u00a0828\u00a0ha. O conxunto protexe unhas 3\u00a0000 especies vexetais.\nEn paralelo ao labor do parque nacional, pux\u00e9ronse en marcha varios proxectos a pequena escala a fin de mellorar a xesti\u00f3n da selva coa axuda da poboaci\u00f3n local e para iniciar programas de reforestaci\u00f3n. Pero as imaxes de sat\u00e9lite mostran que a fragmentaci\u00f3n contin\u00faa debido \u00e1 falla de experiencia dos operadores silv\u00edcolas e aos poucos recursos investidos na loita contra os incendios.\nUn corredor biol\u00f3xico de oito quil\u00f3metros de ancho mant\u00edvose no noroeste do monte Kilimanjaro, en territorio masai, para vincular o parque co Parque Nacional de Amboseli, ao outro lado da fronteira con Kenya, un corredor que facilita a circulaci\u00f3n de vinte especies com\u00fans de grandes mam\u00edferos das vinte e cinco presentes nos bosques da monta\u00f1a.\nSendeirismo e alpinismo.\nA ascensi\u00f3n ao Kilimanjaro \u00e9 moi popular entre moitos sendeiristas, especialmente aqueles que inician o asalto aos \u00abSete Cumios\u00bb. Aproximadamente 20\u00a0000 persoas cada ano cruzan a entrada ao Parque Nacional do Kilimanjaro e realizan a ascensi\u00f3n. O mellor momento \u00e9 dende xullo ata outubro ou en xaneiro e febreiro para evitar a tempada de choivas. A regulamentaci\u00f3n do parque imp\u00f3n as rutas de sendeirismo, os medios para empregar na ascensi\u00f3n (garda, etc.) e as taxas de entrada. Recom\u00e9ndase ir acompa\u00f1ado de carrexadores e eventualmente dun coci\u00f1eiro, mais a lei obriga a ir acompa\u00f1ados por un gu\u00eda autorizado. Todas as subidas requiren unha boa condici\u00f3n f\u00edsica, sobre todo para previr o chamado \u00abmal de altura\u00bb. A\u00ednda que os riscos son escasos, alg\u00fans turistas perderon a vida na ascensi\u00f3n, por accidente ou por falta de preparaci\u00f3n; \u00e9 conveniente pois ser prudente e informarse antes de tentar a ascensi\u00f3n, xa que s\u00f3 finalizan con \u00e9xito o 40% das mesmas. Os gardas est\u00e1n apostados na monta\u00f1a para permitir unha evacuaci\u00f3n r\u00e1pida en caso de emerxencia.\nRutas de sendeirismo.\nT\u00e1rdase entre seis e dez d\u00edas en chegar ao cumio e volver. As rutas ao cumio do Kilimanjaro empregan sobre todo as ladeiras sur do volc\u00e1n, e algunhas son moi populares. As rutas do lado norte est\u00e1n reservadas para monta\u00f1eiros experimentados. Hai sete puntos de partida (portas) en torno da monta\u00f1a e diversas variantes.\nAlpinismo.\nO tipo de rocha que predomina nestas monta\u00f1as non \u00e9 moi favorable para a escalada. No entanto, os picos do Mawenzi ofrecen algunhas boas rutas e o retroceso dos glaciares do Kibo contrib\u00fae \u00e1 aparici\u00f3n dalgunhas paredes verticais nalg\u00fans tramos da ruta Umbwe. \u00c9 necesario obter permisos especiais antes de iniciar unha escalada.\nRefuxios.\nAs rutas est\u00e1n equipadas con refuxios de monta\u00f1a repartidos de xeito desigual. A ruta Marangu disp\u00f3n dos m\u00e1is confortables (roupa de cama, auga, duchas, electricidade, coci\u00f1as). Cando non dispo\u00f1en de refuxio, existen lugares de acampada situados ao final de cada d\u00eda de marcha; moitos destes campamentos est\u00e1n situados en covas. Est\u00e1 prohibido acampar f\u00f3ra destas zonas por cuesti\u00f3ns de seguridade. Alg\u00fans campamentos levan o nome de \"hut\", que significa \u00abrefuxio\u00bb (\"Machame Hut\", \"Barranco Hut\") e est\u00e1n equipados con alg\u00fans servizos, mais non ofrecen a posibilidade de comer ou durmir.\nR\u00e9cords.\nO 28 de setembro de 2010, K\u00edlian Jornet i Burgada bateu o dobre r\u00e9cord de ascensi\u00f3n m\u00e1is r\u00e1pida en 5\u00a0h\u00a023\u00a0min\u00a050\u00a0s pola v\u00eda \"Great Western Breach\", e o de ascensi\u00f3n/descenso cun tempo de 7\u00a0h 14\u00a0min, descendendo por unha v\u00eda diferente. Este segundo tempo foi mellorado o 15 de agosto de 2014 polo su\u00edzo-ecuatoriano Karl Egloff en 6\u00a0h 42\u00a0min 24\u00a0s. Antes os r\u00e9cords estaban en posesi\u00f3n do italiano Bruno Brunod cun tempo de 5\u00a0h 38\u00a0min 40\u00a0s, pola \"Marangu Route\", en 2001, e polo tanzano Simon Mtuy, que o 26 de decembro de 2004 realizou a ascensi\u00f3n e descenso m\u00e1is r\u00e1pido ata aquela cun rexistro de 8\u00a0h 27\u00a0min, ascendendo pola \"Umbwe Route\" e descendendo pola \"Mweka Route\". Este \u00faltimo realizou a ascensi\u00f3n m\u00e1is r\u00e1pido sen asistencia alimentaria en 9\u00a0h 19\u00a0min o 22 de febreiro de 2006. Entre as mulleres, a brit\u00e1nica Rebecca Rees-Evans coroou a monta\u00f1a en 13\u00a0h 16\u00a0min 37\u00a0min polo mesmo itinerario. A persoa m\u00e1is nova en acadar o pico Uhuru foi o estadounidense Keats Boyd aos sete anos o 21 de xaneiro de 2008, a\u00ednda que normalmente non est\u00e1 permitido facelo tendo menos de dez anos de idade. Por outra banda, a persoa de maior idade, segundo o \"Libro Guinness dos R\u00e9cords\", foi o estadounidense Carl Haupt, que realizou a ascensi\u00f3n en 2004 aos 79 anos; a\u00ednda que hai constancia de que o franc\u00e9s Daniel Valt\u00e9e o conseguiu antes ca el, aos 87 anos.\nO Kilimanjaro na cultura popular.\nO status do Kilimanjaro evolucionou dende unha dimensi\u00f3n m\u00edtica a metade do s\u00e9culo XIX \u2014debida aos relatos on\u00edricos da Antig\u00fcidade, \u00e1s fantas\u00edas de El Dorado do Renacemento e, finalmente, \u00e1s historias sagradas da suposta presenza de neve na s\u00faa cima, a imaxe emblem\u00e1tica a medida que os misioneiros e exploradores foron capaces de demostrar a realidade da existencia dos glaciares e estudar a xeograf\u00eda da monta\u00f1a. No entanto, a\u00ednda permanece no imaxinario iconogr\u00e1fico e textual un lugar que evoca os relatos b\u00edblicos (os grandes animais, a imaxe do \u00abbo salvaxe\u00bb) e o berce da Humanidade (descubrimentos arqueol\u00f3xicos).\nA literatura evocou moitas veces o aspecto fant\u00e1stico do Kilimanjaro:\nEntre as novelas relacionadas coa monta\u00f1a incl\u00faense \"Under Kilimanjaro\", unha novela non ficticia de Ernest Hemingway sobre as s\u00faas viaxes pola rexi\u00f3n. Por outra banda, a \"Sia lives on Kilimanjaro\" \u00e9 un libro infantil escrito por Astrid Lindgren. En \"Le Lion\", de Joseph Kessel (1958), mentres que o narrador e a s\u00faa filla Patricia permanecen nunha reserva de Kenya entre os masais, a monta\u00f1a \u00e9 o pano de fondo. As s\u00faas impo\u00f1entes dimensi\u00f3ns menci\u00f3nanse ao longo da novela e adoitan evocar as s\u00faas neves: \u00abos \u00faltimos raios de sol sobre a neve do Kilimanjaro\u00bb (\u00ab\"les derniers feux du soleil sur la neige du Kilimandjaro\"\u00bb). \u00c9 tam\u00e9n tema, por exemplo, en \"Cinco semanas en globo\" de Xulio Verne (1863).\nEn m\u00fasica, Pascal Danel sacou en 1966 a canci\u00f3n \"Kilimanjaro\", cuxa letra parece inspirada pola novela de Hemingway; foi un \u00e9xito internacional que se adaptou en seis idiomas diferentes e que tivo m\u00e1is de 180 versi\u00f3ns:\nJean Ferrat evoca nestas palabras o Kilimanjaro, nun texto do mesmo t\u00edtulo, en 1985:\nPola s\u00faa banda, Pierre Perret consola o seu amigo por levalo \u00aba un picnic no alto do Kilimanjaro\u00bb (\u00ab\"faire un pique-nique en haut du Kilimandjaro\"\u00bb, en \"Mon p'tit loup\") mentres Michel Sardou fai rimar \u00abo teito do Kilimanjaro e a monta\u00f1a Eldorado\u00bb (\u00ab\"le toit du Kilimandjaro et la montagne Eldorado\"\u00bb, en \"Dans ma m\u00e9moire, elle \u00e9tait bleue\"). En 1981, Carlos Santana compuxo unha peza instrumental titulada \"Tales of Kilimanjaro\" (Contos do Kilimanjaro).\nNo cinema, pola s\u00faa banda, en 1952 o filme \"The Snows of Kilimanjaro\" adaptou o relato hom\u00f3nimo de Hemingway que fai referencia ao Kilimanjaro.Mino Guerrini realizou en 1986 \"Le miniere del Kilimangiaro\", unha pel\u00edcula italiana que conta a historia dun estudante americano buscando diamantes cerca da monta\u00f1a en 1930, e que debe facer fronte aos nazis, aos g\u00e1nsteres chineses e \u00e1s tribos locais. Noutro \u00e1mbito, o volc\u00e1n tam\u00e9n aparece na pel\u00edcula de debuxos animados \"\". No filme \"An Inconvenient Truth\", o antigo vicepresidente dos Estados Unidos Al Gore afirmou:\nA imaxe cambiante do Kilimanjaro no imaxinario colectivo acompa\u00f1a o \u00e9xito que a monta\u00f1a adquire nas artes despois do S\u00e9culo das Luces e o desenvolvemento do turismo \u00e9 probablemente responsable da s\u00faa popularidade, a medida que os soportes se diversifican: tecidos (\"batik\"), estampas, litograf\u00edas, gravados en cobre e aceiro, fotograf\u00edas, etc. No entanto, as s\u00faas dimensi\u00f3ns e as trabas impostas polas pr\u00e1cticas art\u00edsticas te\u00f1en sido durante moito tempo un obst\u00e1culo para a diversificaci\u00f3n da s\u00faa representaci\u00f3n. Frecuentemente aparece como pano de fondo de vistas compostas con animais salvaxes, flora ex\u00f3tica ou guerreiros masais en primeiro plano. Estas representaci\u00f3ns son principalmente un reflexo dos prexu\u00edzos culturais e estereotipos occidentais sobre \u00c1frica. Nos primeiros tempos, ti\u00f1an un aspecto inquietante; despois, son m\u00e1is rom\u00e1nticas. Unha constante \u00e9 o c\u00edrculo de nubes, en primeiro lugar para falar do seu lado misterioso, despois, da s\u00faa dimensi\u00f3n espiritual e, finalmente, da s\u00faa altura.\nMonse\u00f1or Le Roy \u00e9 un dos que produciu a maior\u00eda dos gravados sobre o Kilimanjaro (unha obra notable \u00e9 \"Le Kilima-Njaro, vue prise du Matcham\u00e9\", de 1893). Tam\u00e9n \u00e9 un dos primeiros, con J. Chanel, que tomou fotograf\u00edas da monta\u00f1a nos anos 1890. A fraxilidade das primeiras placas fotogr\u00e1ficas crea problemas de sobreexposici\u00f3n. As\u00ed, as dificultades inherentes a esta t\u00e9cnica m\u00e1is aut\u00e9ntica son unha das s\u00faas debilidades, mais axudar\u00e1 a diversificar os puntos de vista do cume.\nTam\u00e9n a publicidade apr\u00f3piase do s\u00edmbolo: conv\u00e9rtese en logotipo de marcas de auga mineral, de cervexa, de caf\u00e9, de t\u00e9, de cigarros, de axencias de viaxe, ou de cadeas hoteleiras. Inclu\u00eduse o seu nome en slogans: \u00ab\"Air Tanzania, les ailes du Kilimandjaro\"\u00bb (Air Tanzania, as \u00e1s do Kilimanjaro) ou \u00ab\"la Tanzanie, terre du Kilimandjaro et de Zanzibar\"\u00bb (Tanzania, a terra do Kilimanjaro e de Zanz\u00edbar) (\"State Travel Service\"). \u00c9 compartido por tanzanos e kenyatas dependendo de se a parella Kibo-Mawenzi \u00e9 representada nun sentido ou outro. Tampouco \u00e9 inmune a ser un motivo representado en moedas e selos. Finalmente, co turismo de masas, a tarxeta postal parece recobrar o conformismo das primeiras representaci\u00f3ns art\u00edsticas de dous xeitos: debe enxalzar os recursos naturais e a identidade da rexi\u00f3n.\nDe acordo coa Tanzania National Parks Authority, a primeira voda celebrada na monta\u00f1a baixo o cumio tivo lugar o 21 de setembro de 2014, cando unha parella americana intercambiou os seus votos no campamento Shira 2. En 2011, unha parella intercambiara os seus votos no cumio. Por outra banda, a monta\u00f1a ostenta o r\u00e9cord de ter acollido o partido de cr\u00edcket disputado a maior altitude, cando un grupo de xogadores internacionais xogaron nun cr\u00e1ter da monta\u00f1a situado a 5\u00a0730 msnm.."}
{"id": "12807", "revid": "132", "url": "https://gl.wikipedia.org/wiki?curid=12807", "title": "Texo", "text": ""}
{"id": "12808", "revid": "98629", "url": "https://gl.wikipedia.org/wiki?curid=12808", "title": "S\u00e1nscrito (fonolox\u00eda)", "text": "A importancia relixiosa desta disciplina.\n\"Nota : o s\u00e1nscrito c\u00edtase na s\u00faa transcrici\u00f3n tradicional (en it\u00e1lica), as\u00ed como na transcrici\u00f3n fonol\u00f3xica (entre barras oblicuas) ou fon\u00e9tica (entre par\u00e9nteses cadrados), ambas as d\u00faas no alfabeto fon\u00e9tico internacional.\"\nA fonolox\u00eda do s\u00e1nscrito \u00e9 especialmente ben co\u00f1ecida, grazas especialmente ar\u00e2ce, P\u0101\u1e47ini e os seus comentaristas , que practicaron unha descrici\u00f3n fonol\u00f3xica e fon\u00e9tica detallada da lingua (\u00e9 de remarcar que a descrici\u00f3n dos fonemas que dela prop\u00f3n P\u0101\u1e47ini no seu \"A\u1e63\u1e6dadh\u0101y\u012b\" \u00e9 puramente fonol\u00f3xica; non est\u00e1 interesado na fon\u00e9tica articulatoria, (disciplina tratada por\u00e9n noutros textos, sobre todo relixiosos), e, doutra banda, no respecto relixioso da prononciaci\u00f3n dos textos sacros, as\u00ed como nas escrituras empregadas para os notar: a cultura india \u00e9 ante todo oral; o son pos\u00fae nela un valor importante aos ollos dos indios, e os textos relixiosos non son unha excepci\u00f3n; a \"f\u00f3rmula eficaz\", primeiro senso de \"brahman\", que pasa deseguido a designar o Principio supremo do hindu\u00edsmo, s\u00f3 pode selo se \u00e9 correctamente pronunciada. Un feixe de textos relixiosos explican a importancia dunha pronunciaci\u00f3n exacta e as consecuencias desagrad\u00e1beis que un erro de dici\u00f3n pode provocar na recitaci\u00f3n dunha pregaria, dunha f\u00f3rmula. Igualmente, pronunciar correctamente unha f\u00f3rmula \u00e9 asegurarse de que ha funcionar: un ser animado de malvadas atenci\u00f3ns (como un demo) pode dese xeito obter poderes m\u00e1xicos por medio de f\u00f3rmulas eficaces. Por isto a ensinanza dos catro \"Veda\", puramente oral, se fai de maneira sistem\u00e1tica pola aprendizaxe de frases enteiras, logo s\u00edlaba a s\u00edlaba e logo por inversi\u00f3ns de s\u00edlabas segundo un conxunto de permutaci\u00f3ns cada vez m\u00e1is complexa; ademais, a aprendizaxe dos Veda permaneceu moito tempo como algo exot\u00e9rico e reservado \u00e1 casta dos br\u0101hma\u1e47a (brahm\u00e1ns); \u00f3 pod\u00edan seren recitados ante outros br\u0101hma\u1e47a ou k\u1e63atriya, membros da segunda casta, a dos guerreiros-arist\u00f3cratas. Deste xeito, xa antes do estudo fonol\u00f3xico de P\u0101\u1e47ini, os sacerdotes estudaban de preto a fon\u00e9tica da lingua sagrada; O estudo dos textos revelados (os chamados co voc\u00e1bulo \"smr\u0325ti\", \u00ab revelaci\u00f3n \u00bb) fac\u00edase segundo seis aproximaci\u00f3ns ou \"ved\u0101\u1e45ga\", \u00ab membros dos \"Veda\" \u00bb, entre os cales a aproximaci\u00f3n fon\u00e9tica, \"\u015bik\u1e63\u0101\", fixo xurdir unha importante literatura anal\u00edtica, que \u00e9 designada co nome de \"Pr\u0101ti\u015b\u0101khya\". (A t\u00edtulo t\u00edtulo indicativo, as outras aproximaci\u00f3ns son: a m\u00e9trica, \"chanda\", a gram\u00e1tica, \"vy\u0101kara\u1e47a\", a etimolox\u00eda, \"nirukta\", as cerimonias, \"kalpa\", e a astronom\u00eda, \"jyoti\u1e63a\".)\n\u00c9 tam\u00e9n destac\u00e1bel que un deus, \u015aiva, sexa considerado o creador dos fonemas s\u00e1nscritos e que se te\u00f1a polo tanto desenvolvido unha m\u00edstica do fonema, que atrib\u00fae a cada un un senso profundo as\u00ed como un poder preciso; \u00e9 nesa m\u00edstica na que se basean os mantra. De feito, unha importancia tal outorgada aos sons da lingua sagrada ten exercido unha grande influencia na escritura: a\u00ednda que foron por moito tempo reticentes a notar os seus textos sagrados (as primeiras tentativas sit\u00faanse tras a Idade Media occidental e os primeiros textos sagrados imprentados no s\u00e9culo XIX, os indios crearon moitos alfasilabarios, todos herdeiros dun mesmo modelo, o br\u0101hm\u012b, que notaba os textos cunha grande precisi\u00f3n.\nCaracter\u00edsticas principais da fonolox\u00eda s\u00e1nscrita.\nO s\u00e1nscrito conservou integramente - \u00e9 a \u00fanica lingua indoeuropea que o fixo - as consoantes aspiradas sonoras do indoeuropeo e enriqueceu o stock dispo\u00f1\u00edbel con novas ordes, como as retroflexas ou cacuminais, as xordas aspiradas e outras fricativas f\u00f3ra do *\"s\" indoeuropeo. As vogais puras do indoeuropeo (e dicir \"*e\" e \"*o\") son afectadas globalmente por un fen\u00f3meno de neutralizaci\u00f3n: mentres que a cantidade voc\u00e1lica (vogais breves - longas) se conserva, os timbres \"*e\" e \"*o\" confund\u00edronse en /a/ (sen d\u00fabida realizado [\u0250]). Os ditongos con primeiro elemento breve monotongaron (\"*ei\" e \"*oi\" dan /ai/ e logo /e\u02d0/ mentres que \"*eu\" e \"*ou\" se converten en /au/ e logo en /o\u02d0/). Os ditongos con primeiro elemento longo conv\u00e9rtense en ditongos simples: \"*\u0113i\" e \"*\u014di\" dan /ai/, \"*\u0113u\" e \"*\u014du\" c\u00e1mbianse en /au/. O s\u00e1nscrito gardou as l\u00edquidas vocalizadas do indoeuropeo, \u00e9 dicir \"*r\" e \"*l\" vogais, que permaneceron /r\u0325/ e /l\u0325/. Finalmente, a oposici\u00f3n entre os dous fonemas indoeuropeos \"*r\" e \"*l\" neutral\u00edzase en beneficio de /r/.\nAo final, o sistema fonol\u00f3xico \u00e9 o seguinte:\nAcentuaci\u00f3n.\nComo o indoeuropeo, o s\u00e1nscrito orixinal usaba un acento de altura e non un acento t\u00f3nico. Tal foi tam\u00e9n o caso en lat\u00edn, grego, lituano e let\u00f3n, polo menos nas linguas indoeuropeas para as que \u00e9 pos\u00edbel restitu\u00edr o acento. O acento v\u00e9dico permit\u00eda opo\u00f1er pares m\u00ednimos: as\u00ed \"s\u00fakr\u0325ta\", \u00ab ben feito \u00bb ~ \"sukr\u0325t\u00e1\", \u00ab beneficio \u00bb (o acento n\u00f3tase xeralmente por un til agudo sobre a vogal t\u00f3nica). Non todas as palabras estaban necesariamente acentuadas (o verbo, por exemplo, \u00e9 a mi\u00fado \u00e1tono; todo depende de feito do seu modo, o seu tempo e a s\u00faa situaci\u00f3n na frase).\nEste acento, notado con precisi\u00f3n nos textos v\u00e9dicos antigos, parece haber desaparecido na \u00e9poca de Pata\u00f1jali; \u00e9 de remarcar ademais que as linguas neoindias, coa excepci\u00f3n do pa\u00f1j\u0101b\u012b, non gardaron pegada ningunha dun acento tal, e non desenvolveron acento t\u00f3nico (mentres que o lat\u00edn, o grego e as linguas b\u00e1lticas transformaron, ao se vulgarizaren, o seu acento). En pa\u00f1j\u0101b\u012b, por\u00e9n, o desenvolvemento dos tons \u00e9 secundario: estes non ve\u00f1en sen d\u00fabida do s\u00e1nscrito e son probabelmente m\u00e1is recentes.\nO acento de altura deb\u00eda consistir simplemente nunha elevaci\u00f3n da voz sobre unha das s\u00edlabas da palabra. P\u0101\u1e47ini describe en detalle un sistema do que non se pode asegurar que corresponde ao das orixes, utilizando tres rexistros e modulaci\u00f3ns; xa non se corresponde sempre aos utilizados hoxe, que son moi vari\u00e1beis e dependen dos textos recitados as\u00ed como das escolas de recitaci\u00f3n. C\u00f3mpre tam\u00e9n saber que non todas as recitaci\u00f3ns dos Veda son entoadas.\nExplicaci\u00f3ns detalladas.\nPara o funcionamento completo da acentuaci\u00f3n v\u00e9dica segundo P\u0101\u1e47ini consultar o artigo \u00ab acentuaci\u00f3n v\u00e9dica \u00bb.\nConsoantes.\nComo xa se dixo, o s\u00e1nscrito preservou as oclusivas sonoras aspiradas do indoeuropeo. Innovou por\u00e9n pola creaci\u00f3n de silbantes orixinais: que poden provir, entre outras posibilidades, das antigas oclusivas palatais, sendo o s\u00e1nscrito unha lingua \"satem\". Doutra banda, probabelmente ao contacto do adstrato drav\u00eddico d\u00e9bese a aparici\u00f3n no sistema fonol\u00f3xico dunha orde completa de retroflexas.\nMentres que as vogais non est\u00e1n realmente clasificadas nunha serie precisa, as consoantes si que o est\u00e1n; esta disposici\u00f3n, ben diferente do sistema levantino, \u00e9 fonol\u00f3xica: as consoantes clasif\u00edcanse por ordes, primeiro os fonemas emitidos desde o fondo da gorxa ata aqueles que precisan da acci\u00f3n dos labios, remontando as\u00ed ao longo da cavidade bucal. Dentro de cada orde, as consoantes seguen unha mesma disposici\u00f3n: oclusiva xorda, xorda aspirada, sonora, sonora aspirada, nasal. Esta clasificaci\u00f3n india de orixe s\u00e1nscrita imp\u00faxose \u00e1s diversas escrituras de Asia meridional e do Sur-leste, chegando mesmo a linguas sen relaci\u00f3n de filiaci\u00f3n co s\u00e1nscrito. At\u00f3pase, \"mutatis mutandis\", na dos silabarios kana xaponeses."}
{"id": "12809", "revid": "98629", "url": "https://gl.wikipedia.org/wiki?curid=12809", "title": "The 5.6.7.8's", "text": "The 5.6.7.8\u2019s \u00e9 un tr\u00edo de mulleres xaponesas que tocan Garage rock, e a s\u00faa m\u00fasica ten reminiscencias da m\u00fasica surf americana. Todos os membro do grupo son de Toquio, no Xap\u00f3n. O grupo ch\u00e1mase as\u00ed porque elas tocan m\u00fasica con reminiscencias do rock dos anos 50, 60, 70 e 80. Frecuentemente interpretan canci\u00f3ns do rock and roll americano.\nThe 5.6.7.8\u2019s comezaron actuando como un cuarteto en Tok\u00edo e foron recrutando moitos int\u00e9rpretes invitados durante a s\u00faa xira por Australia, onde incluso recrutaron a un membro home, \"Eddie\". Convert\u00e9ronse oficialmente nun tr\u00edo en 1992.\nThe 5.6.7.8\u2019s fixeron unha breve aparici\u00f3n no filme de 2003 de Quentin Tarantino \"Kill Bill Volume 1\", onde se lles ve tocando descalzas nunha izakaya.\nMembros.\nThe 5.6.7.8\u2019s foi formada en 1986 por Sachiko e Yoshiko \u201cRonnie\u201d Fujiyama, d\u00faas irm\u00e1s de Toquio que compart\u00edan a paix\u00f3n polo rock and roll e outros dous membros. Orixinalmente, a banda consist\u00eda en Yoshiko como cantante e guitarra, \"Rico\" na segunda guitarra, \"Yoshie\" no baixo e Sachiko na bater\u00eda. Despois de varios cambios na formaci\u00f3n (inclu\u00edndo o baixista Yoshiko Yamaguchi, quen aparece no filme \"Kill Bill\"), a banda converteuse nun tr\u00edo trala sa\u00edda de Rico e Yoshie. Yoshiko e Sachiko son a\u00ednda os principais compo\u00f1entes da banda, e agora Akiko Omo reincorporase a banda como baixista (orixinalmente uniuse a The 5.6.7.8\u2019s a principios de 1990).\nA\u00ednda que o grupo canta a maior\u00eda das s\u00faas canci\u00f3n en xapon\u00e9s, fan moitas versi\u00f3ns de canci\u00f3ns de rock and roll americano. Por\u00e9n, a s\u00faa p\u00e1xina oficial e a maior\u00eda das p\u00e1xinas de fans son en xapon\u00e9s, xa que te\u00f1en un gran n\u00famero de seguidores no Xap\u00f3n e te\u00f1en incontables concertos no seu pa\u00eds de orixe."}
{"id": "12810", "revid": "114944", "url": "https://gl.wikipedia.org/wiki?curid=12810", "title": "Aesop Rock", "text": "Ian Mathias Bavitz, nado en Syosset (Estado de Nova York) o 5 de xu\u00f1o de 1976, \u00e9 un vocalista de rap estadounidense, m\u00e1is co\u00f1ecido como Aesop Rock.\nTraxectoria.\nComezou a s\u00faa carreira en 1997 ao editar\" EP Music for the Earthworms\", en 2000 f\u00edxose co\u00f1ecido con \"Float\". Co\u00f1ecido polas s\u00faas rimas cheas de referencias \u00e1 xente traballadora, centradas en Nova York."}
{"id": "12812", "revid": "5863", "url": "https://gl.wikipedia.org/wiki?curid=12812", "title": "Kathy Acker", "text": "Kathy Acker, nada en Nova York o 18 de abril de 1947 e finada en Tijuana (M\u00e9xico) o 30 de novembro de 1997, foi unha escritora estadounidense.\nTraxectoria.\nPermaneceu \u00e1 marxe do mundo literario norteamericano, s\u00f3 publicando en pequenas editoriais ata mediados dos anos 80. En 1984 publicou a s\u00faa primeira publicaci\u00f3n brit\u00e1nica, unha novela chamada \"Blood and Guts in High School\", que foi o comezo dunha considerable n\u00famero de novelas, case todas publicadas na editora Grove Press. Contra o final da s\u00faa vida co\u00f1eceu un certo \u00e9xito na prensa, \"The Guardian\" publicou artigos seus."}
{"id": "12814", "revid": "56817", "url": "https://gl.wikipedia.org/wiki?curid=12814", "title": "Batalla de Athens", "text": "A batalla de Athens foi unha batalla disputada durante a guerra civil estadounidense o 26 de xaneiro de 1864. Comandaba as forzas da Uni\u00f3n o capit\u00e1n Emil Adams fronte \u00e1s forzas confederadas dirixidas por Moses W. Hannon. A batalla tivo lugar no Condado de Limestone, Alabama. \n\u00c1rredor das 4:00 am do 26 de xaneiro de 1864, a cabaler\u00eda confederada (600 homes) atacou Athens, Alabama defendida por s\u00f3 100 soldados da Uni\u00f3n, a pesar da falta de fortificaci\u00f3n das forzas defensoras e do seu menor n\u00famero conseguiron rexeitar o ataque despois de d\u00faas horas de batalla, morreron 50 militares (30 confederados e 20 unionistas)"}
{"id": "12815", "revid": "5863", "url": "https://gl.wikipedia.org/wiki?curid=12815", "title": "Branco", "text": "O branco ou albo \u00e9 unha cor cuxo espectro luminoso \u00e9 mestura aditiva de distintos espectros puros, dando unha sensaci\u00f3n de claridade. P\u00f3dese definir a partir da composici\u00f3n de cores, coas porcentaxes de cada unha precisas, se ben non hai unha \u00fanica definici\u00f3n de branco.\nO branco \u00e9 a cor do fondo desta p\u00e1xina. O c\u00f3digo HTML para a cor branca pura \u00e9 #FFFFFF.\nBranco tam\u00e9n \u00e9 usado para referirse a persoas de pel clara.\nSimbolox\u00eda da cor branca.\nA cor branca simboliza pureza, modestia, inocencia, limpeza, paz (ou rendici\u00f3n), verdade... e transmite sensaci\u00f3ns de calma e ledicia .\nV\u00e9xase tam\u00e9n.\nOutros artigos.\nLista de cores"}
{"id": "12816", "revid": "1576", "url": "https://gl.wikipedia.org/wiki?curid=12816", "title": "Espectro", "text": "Espectro pode referirse a:"}
{"id": "12819", "revid": "98629", "url": "https://gl.wikipedia.org/wiki?curid=12819", "title": "Arroz", "text": "O arroz ([a\u02c8r\u0254\u03b8]; en gran parte do territorio pronunciado con seseo como [a\u02c8r\u0254s] (\"arr\u00f3s\")) \u00e9 o gran da planta do arroz (\"Oryza sativa\"), unha planta da familia das gram\u00edneas que alimenta m\u00e1is da metade da poboaci\u00f3n humana do mundo.\nO arroz necesita de auga en abundancia e man de obra intensiva. D\u00e1se ben mesmo en terreos moi inclinados e \u00e9 costume, nos pa\u00edses do sueste asi\u00e1tico encontr\u00e1rense socalcos onde se cultiva.\n\u00c9 o terceiro maior cultivo cerealista do mundo, s\u00f3 superado polo millo e o trigo.\nHistoria do cultivo.\nComezou a cultivarse simultaneamente en varios pa\u00edses hai m\u00e1is de 6 milenios. D\u00faas especies do x\u00e9nero foron domesticadas, esta, o arroz asi\u00e1tico (\"Oryza sativa\") e o arroz africano (\"Oryza glaberrima\").\nO cultivo de seca\u00f1o introduciuse no Xap\u00f3n e Corea aproximadamente no 1000\u00a0a.\u00a0C. O posterior arroz de alagamento en agricultura intensiva foi en Corea entre 850 a 500\u00a0a.\u00a0C., e pasou ao Xap\u00f3n polos Yayoi arredor do 300.\n\"O. sativa\" adaptouse no medio-leste europeo e o Mediterr\u00e1neo contra o 800. Os \u00e1rabes lev\u00e1rono \u00e1 Pen\u00ednsula Ib\u00e9rica cando a conquistaron no 711. Despois da metade do s\u00e9culo XV, o arroz chega a toda Italia e despois a Francia, espall\u00e1ndose a todo o continente durante as grandes exploraci\u00f3ns europeas. En 1694, o arroz arribou a Carolina do Sur, probabelmente orixinario de Madagascar. Os espa\u00f1ois levaron o arroz a Am\u00e9rica do Sur a principios do s\u00e9culo XVIII. Nunca foi un cultivo moi com\u00fan en Galiza, por\u00e9n como alimento \u00e9 esencial na gastronom\u00eda galega.\nNa \u00e9poca colonial dos Estados Unidos, especialmente en Carolina do Sur e Xeorxia medrou moito o cultivo de arroz en parte pola man de obra dos escravos vidos de Senegambia (\u00c1frica occidental). Polo porto de Charleston entraron o 40% de todos os escravos norteamericanos. Os escravos desa rexi\u00f3n de \u00c1frica ti\u00f1an o prezo m\u00e1is alto, xa que co\u00f1ec\u00edan ben o cultivo do arroz; traballaron en plantaci\u00f3ns de Georgetown, Charleston, e Savannah. Os escravos aprend\u00e9ronlles aos donos dos campos a choer e alagar as leiras. Ao principio, o arroz apa\u00f1\u00e1base a man con fouci\u00f1os de madeira e deit\u00e1base en queipos. A invenci\u00f3n da colleitadora e a nova hidr\u00e1ulica dos mu\u00ed\u00f1os (inventada en 1787 por Jonathan Lucas) incrementaron a produtividade da cultura e supuxeron un grande avance. O cultivo de arroz no suroeste dos Estados Unidos f\u00edxose menos rend\u00edbel coa ilegalizaci\u00f3n da escravitude despois da Guerra Civil Norteamericana.\nProduci\u00f3n mundial e mercado.\nA produci\u00f3n mundial de arroz foi subindo nas \u00faltimas d\u00e9cadas, dende os 200 mill\u00f3ns de Tm. en 1960 at\u00e9 os 600 mill\u00f3ns de Tm. en 2004. O arroz refinado (branco) sup\u00f3n o 68 % do arroz moreno en peso. En 2004, os tres produtores m\u00e1is importantes foron China (31 % da produci\u00f3n mundial), India (20 %), e Indonesia (9 %). Por\u00e9n s\u00f3 o 6 % do arroz \u00e9 comercializado internacionalmente; os tres principais pa\u00edses exportadores son Tailandia (26 %), Vietnam (15 %), e os Estados Unidos (11 %), mentres que os tres importadores m\u00e1is importantes son: Indonesia (14 %), Bangladesh (4 %), e o Brasil (3 %).\nO 2006 produc\u00edronse 420 mill\u00f3ns de toneladas de arroz a nivel mundial, mais s\u00f3 25 mill\u00f3ns foron exportados.\nNutrici\u00f3n humana.\nO arroz aporta 360 kcal (1510 kJ) cada 100 g, 79% de gl\u00edcidos, 7% de prote\u00ednas e 1% de graxas. A\u00ednda que se est\u00e1n a realizar novo sistemas de procesamento industrial do arroz com\u00fan sen casca que preservan gran parte dos nutrientes mediante un tratamento previo con vapor de auga, e tam\u00e9n novas especies transx\u00e9nicas que engaden nutrientes (por exemplo desde 2000 existe arroz transx\u00e9nico amarelo, arroz dourado, chamado as\u00ed por posu\u00edr caroteno nos seus grans). E \u00e9 que a meirande parte das vitaminas do arroz ad\u00f3itanse perder en gran proporci\u00f3n (at\u00e9 un -85% das vitaminas) cos procesos de refinado e pu\u00eddo. O consumo do arroz convencional branco (non enriquecido), provoca un d\u00e9ficit de gran parte do complexo vitam\u00ednico B que pode dar lugar \u00e1 doenza chamada beriberi. Por outra banda o consumo moi frecuente de arroz refinado ou branco (sen casca) adoite comportar o estrinximento pola falla de contido en fibras se esta non se subministra con outros alimentos. O arroz \u00e9, logo, moi \u00fatil en caso de diarreas porque, formando parte de axeitadas formulaci\u00f3ns con auga e electr\u00f3litos, axuda a que se reduza esta e mellora a absorci\u00f3n de l\u00edquido.\nPropiedades.\nPrincipios activos: Amid\u00f3n (75%): composto basicamente por amilopectina (alfa-milosa) e beta-amilosa, albuminoides, vitaminas (B1 na casca), prote\u00ednas (0,7%), graxas, glutina, celulosa.\nIndicaci\u00f3ns antidiarreico, demulcente, antiinflamatorio. En uso t\u00f3pico empregado como veh\u00edculo de calor, \u00e9 antiinflox\u00edstico, analx\u00e9sico e facilita a drenaxe de fur\u00fanculos e abscesos. O arroz moreno, pola s\u00faa riqueza en fibra, comp\u00f3rtase como laxante e hipolipemiante. Arroz branco, fari\u00f1a: Gastrite, diarreas, s\u00edndrome do intestino irrit\u00e1bel, \u00falceras gastroduodenais, colite ulcerosas, enfermidade de Crohn. Afecci\u00f3ns cut\u00e1neas, inflamaci\u00f3ns osteoarticulares, contracturas musculares, traumatismos, fur\u00fanculos, abscesos. Arroz moreno: estrinximento, hiperlipidemias, prevenci\u00f3n da arteriosclerose.\n\u00dasanse os froitos (grans de arroz). Uso t\u00f3pico: aplicado en forma de emplastos quentes.\nPratos de arroz.\nO arroz \u00e9 un ingrediente fundamental da coci\u00f1a de moit\u00edsimas culturas inclu\u00eddas a mediterr\u00e1nea e a atl\u00e1ntica (galega). No Pa\u00eds Valenciano, as Illas Baleares e Murcia existen numerosas variantes deste prato, popularmente co\u00f1ecidos como paella. As\u00ed temos o arroz de lagosta, o arroz negro, o arroz a banda, o \"arr\u00f2s brut' (arroz con codia), \"arr\u00f2s amb fesols i naps\", arroz no forno, \"arrossejat\", \"arroz huertano\", \"arroz en caldero\" (t\u00edpico do Mar Menor) etc. O arroz con lebre \u00e9 t\u00edpico da coci\u00f1a castel\u00e1.\nNoutras coci\u00f1as mediterr\u00e1neas o arroz \u00e9 moi importante: o \"rissotto\" italiano (feito con arroz arborio ou carnaroli), o arroz turco, e os arroces con carnes do C\u00e1ucaso; tam\u00e9n son de salientar as variantes hispanoamericanas de pratos de arroz como o arroz \u00e1 cubana ou o arroz con polo.\nInevitabelmente presente na coci\u00f1a asi\u00e1tica (innumer\u00e1beis receitas de arroz orientais: arroz fritido (tres delicias), arroz glutinoso) e \u00e1rabe. Son co\u00f1ecidos os arroces pilaf da India, ou o arroz fervido coma acompa\u00f1ante b\u00e1sico nos xantares chineses. No Xap\u00f3n fanse con arroz os diferentes rolos e coma soporte do suxi (arroz fervido adubado con vinagre de arroz, sal e azucre).\nO arroz doce \u00e9 tam\u00e9n unha sobremesa com\u00fan en Europa (arroz con leite) e Asia.\nO arroz en Galiza.\nA\u00ednda que o arroz non se cultiva en Galiza, o seu consumo no pa\u00eds \u00e9 grande, pois constit\u00fae unha base da alimentaci\u00f3n, o mesmo que en gran parte do globo, polos suculentos e variad\u00edsimos pratos que con el se fan, alg\u00fans dos cales son cl\u00e1sicos nas festas das aldeas (arroz caldoso, arroz con ch\u00edcharos, arroz con lumbrigante, arroces con carnes...). A coci\u00f1a galega utiliza o arroz nos diversos guisos e condimentaci\u00f3ns que son com\u00fans na vida ordinaria, pero ademais constit\u00fae unha sobremesa de obriga e nutritiva, coma as papas de arroz (arroz con leite) e outros, nas datas m\u00e1is sinaladas."}
{"id": "12820", "revid": "624", "url": "https://gl.wikipedia.org/wiki?curid=12820", "title": "Bruce Andrews", "text": "Bruce Andrews, nado en Chicago en 1948, \u00e9 un poeta norteamericano, un dos creadores do movemento L=A=N=G=U=A=G=E.\nTraxectoria.\nEstudou relaci\u00f3ns internacionais na Universidade Johns Hopkins e ciencia pol\u00edtica en Harvard. En 1973 publica o seu primeiro libro, \"Edge\". En 1978 con Charles Bernstein edita a revista cultural \"L=A=N=G=U=A=G=E\", os seus 13 n\u00fameros publicados foron fundamentais para o novo movemento de avangarda que tomou o nome da revista. En 1984 el e Bernstein publicaron a maior\u00eda do contido dos 13 n\u00fameros en \"The L=A=N=G=U=A=G=E Book\".\nA s\u00faa poes\u00eda fundam\u00e9ntase no sistem\u00e1tico rachamento das normas da linguaxe, ata agora publicou corenta poemarios, entre os que destacan \"I Don't Have Any Paper So Shut Up (Or, Social Romanticism)\" (1992) e \"Ex Why Zee: Performance Texts, Collaborations with Sally Silvers, Word Maps, Bricolage &amp; Improvisation\" (1995). Boa parte da s\u00faa obra \u00faltima publicouna online."}
{"id": "12821", "revid": "22570", "url": "https://gl.wikipedia.org/wiki?curid=12821", "title": "Sitio de Veracruz", "text": "A batalla de Veracruz foi o sitio durante 20 d\u00edas de Veracruz, M\u00e9xico durante a Guerra Mexicano-Americana, o sitio durou entre o 9 e o 29 de marzo de 1847, comeza co asalto anfibio dirixido polas forzas militares norteamericanas, e finalizou coa rendici\u00f3n e ocupaci\u00f3n da cidade. As tropas norteamericanas marcharon logo sobre a cidade de M\u00e9xico.\nO xeneral Winfield Scott desembarcou con 12.000 soldados na praia de Collada, a tres millas ao suroeste de Veracruz, o factor sorpresa tivo \u00e9xito e o 15 de marzo a cidade estaba completamente sitiada, defendida por 3.360 soldados, doce d\u00edas de bombardeos remataron na rendici\u00f3n o 27 de marzo e na ocupaci\u00f3n da cidade dous d\u00edas m\u00e1is tarde, abrendo a costa leste de M\u00e9xico \u00e1s forzas americanas.\nNos enfrontamentos morreron 180 mexicanos e 82 norteamericanos."}
{"id": "12823", "revid": "1131", "url": "https://gl.wikipedia.org/wiki?curid=12823", "title": "Stunts", "text": "Stunts \u00e9 un videoxogo de carreiras de coches, creado por Distinctive Software en 1990 e editado por Br\u00f8derbund para DOS. Fortemente influ\u00eddo nos seus gr\u00e1ficos e na propia estrutura do xogo por Test Drive.\nA finais da d\u00e9cada de 1990 os creadores declararon o xogo freeware.\nV\u00e9xase tam\u00e9n.\nLigaz\u00f3ns externas.\nThe Stunts Racing Portal"}
{"id": "12825", "revid": "98629", "url": "https://gl.wikipedia.org/wiki?curid=12825", "title": "Zheng He", "text": "Zheng He (chin\u00e9s tradicional: \u912d\u548c, chin\u00e9s simplificado: \u90d1\u548c , Hanyu Pinyin: \"Zh\u00e8ng H\u00e9\", Wade-Giles: Cheng Ho) tam\u00e9n co\u00f1ecido coma Ma Sambao, nado en 1371 e finado en 1435, foi un famoso militar, diplom\u00e1tico, mari\u00f1eiro, explorador chin\u00e9s que realizou unhas viaxes colectivamente chamadas \"O eunuco Sanbao ao oc\u00e9ano occidental\" (\u4e09\u4fdd\u592a\u76e3\u4e0b\u897f\u6d0b) ou \"Zheng He ao oc\u00e9ano occidental\", de 1405 a 1433.\nDurante as s\u00faas expedici\u00f3ns, que todas comezaron en Nanjing, Zheng He explorou o Sueste asi\u00e1tico, Indonesia, Ceil\u00e1n, a India, o golfo P\u00e9rsico, a pen\u00ednsula ar\u00e1biga, o leste de \u00c1frica at\u00e9 a canle de Mozambique e Am\u00e9rica.\nO n\u00famero das s\u00faas viaxes var\u00eda dependendo do m\u00e9todo de divisi\u00f3n, pero xeralmente consid\u00e9rase que navegou e explorou sete veces \"o oc\u00e9ano occidental\". As s\u00faas escuadras resultan impresionantes se se comparan coas s\u00faas contempor\u00e1neas europeas: ao redor de 30.000 homes e un n\u00famero variable de naves, entre cincuenta e trescentas.\nAs s\u00faas viaxes produciron un importante intercambio diplom\u00e1tico, comercial e cultural co estranxeiro. A pesar de contribu\u00edr a demostrar a capacidade organizativa e poder tecnol\u00f3xico chineses, non produciron anexi\u00f3ns territoriais debido \u00e1 falta de tradici\u00f3n de colonialismo e imperialismo na China.\nTrala s\u00faa morte, os confucionistas impuxeron de novo a s\u00faa visi\u00f3n do mundo, polo que nos s\u00e9culos seguintes impulsouse o isolacionismo. No entanto Zheng He deixou unha profunda pegada na sociedade chinesa e, en xeral, en todo o sueste asi\u00e1tico.\nTraxectoria.\nZheng He foi un eunuco musulm\u00e1n do pobo hui que serviu como confidente do emperador da China Yongle (gobernante de 1403 a 1424), o terceiro emperador da dinast\u00eda Ming. Chamado orixinalmente Ma Sanbao (\u99ac \u4e09\u4fdd), proced\u00eda da provincia de Yunnan. Pertenceu \u00e1 minor\u00eda Semur, orixinarios de Asia Central e practicantes do islam. Tanto seu pai como seu av\u00f3 viaxaran en peregrinaci\u00f3n \u00e1 Meca e Zheng He ter\u00eda escoitado os relatos das s\u00faas viaxes a terras afastadas. Despois de que o ex\u00e9rcito Ming conquistara Yunnan foi cativado e castrado, convert\u00e9ndose as\u00ed nun eunuco. O nome \"Zheng He\" p\u00faxollo o emperador. Estudou en Nanjing Taixue (Colexio Central Imperial). As s\u00faas misi\u00f3ns exhibiron impresionantes demostraci\u00f3ns da s\u00faa capacidade organizativa e poder tecnol\u00f3xico, pero non produciron grandes comercios xa que Zheng He foi un almirante e un oficial, non un mercador.\nZheng He navegou at\u00e9 Malaca no s\u00e9culo XV e trouxo consigo unha princesa da China, a Princesa Hang Li Po. Ela ter\u00eda que desposar o rei de Malaca. A princesa foi cos seus 1.500 servintes, os cales se asentaron eventualmente en Bukit Cina en Malaca. Os descendentes desta xente son co\u00f1ecidos na actualidade como \"Baba\" (o t\u00edtulo masculino) e \"Nyonya\" (o t\u00edtulo feminino).\nEn 1424 o emperador Yongle faleceu. O seu sucesor, Hongxi (gobernante de 1424 a 1425), decidiu reprimir a influencia dos eunucos na corte. Zheng He realizou unha \u00faltima viaxe baixo o goberno do emperador Xuande (gobernante de 1426 a 1435), pero despois diso as frotas de tesouro chinesas acabaron. A s\u00faa tumba est\u00e1 en Nanjing (outeiro de Niushou), e en 1985 foi restaurada. Tam\u00e9n constru\u00edu os estaleiros de Nanjing, que a\u00ednda funcionan actualmente.\nViaxes.\nO \"Oc\u00e9ano Occidental\" ref\u00edrese aos lugares en Asia e \u00c1frica que Zheng He explorou, inclu\u00edndo:\nO n\u00famero das s\u00faas viaxes var\u00eda dependendo do m\u00e9todo de divisi\u00f3n, pero explorou como m\u00ednimo sete veces cara ao \"oc\u00e9ano occidental\" coa s\u00faa frota. A s\u00faa escuadra consist\u00eda nuns 30\u00a0000 homes e setenta naves. Levou a China moitos trofeos e embaixadores de m\u00e1is de trinta reinos, inclu\u00edndo Alagonakkara de Ceil\u00e1n, quen foi a China a se desculpar co emperador. A revista \"Life\" situou a Zheng He no posto 14 das persoas m\u00e1is importantes do \u00faltimo milenio.\nPrimeira viaxe.\nA s\u00faa primeira expedici\u00f3n levantou \u00e1ncora no outono do ano 1405 con aproximadamente 317 barcos. Recalaron en Fujian, na desembocadura do r\u00edo Min, onde realizaron reparaci\u00f3ns e partiron cara Champa (actual Vietnam) e, posteriormente, Palenbang (Sumatra). Tam\u00e9n visitaron Xava e Ceil\u00e1n, onde segundo as cr\u00f3nicas chinesas non recibiron boa acollida. Finalmente chegaron ao seu destino, Calicut, cidade estado da India co\u00f1ecida como a \"Cidade das especias\".\nTras intercambiar mercador\u00edas, a frota iniciou o regreso a China en abril de 1407. No estreito de Malaca enfrontouse ao pirata Chen Zuyi e capturouno. Xa de novo no Mar da China a frota viuse no medio dun tif\u00f3n. A tripulaci\u00f3n, espantada, solicitou axuda \u00e1 deusa Tianfei. Apareceu unha \"lanterna m\u00e1xica\" no mastro (probablemente un Lume de San Telmo) e, pouco despois, o mar acougou. Para Zheng He o fen\u00f3meno foi un milagre da deusa. Pouco despois chegaron a China.\nSegunda viaxe.\nAo pouco do regreso da primeira viaxe o emperador Yongle ordenou que se organizase outra nova expedici\u00f3n, co fin de devolver aos seus respectivos lugares de orixe os diplom\u00e1ticos estranxeiros que chegaran a China na anterior expedici\u00f3n. Nesta viaxe non se sabe con seguridade se participou Zheng He ou se permaneceu supervisando a reparaci\u00f3n do templo de Tianfei en Meizhou. No caso da s\u00faa ausencia a expedici\u00f3n debeu ser comandada polos eunucos Wang Jinghong e Hou Xian.\nA frota formada por 68 barcos levou \u00e1ncora a finais de 1407 ou comezos de 1408 e o reducido tama\u00f1o comparada coa primeira viaxe debeuse a que se valorou que non era preciso levar tantos nav\u00edos de guerra. A ruta foi similar \u00e1 anterior, visitando Siam, Xava, Delhi, Ahceh, Cochin e Calicut. Tivo sobre todo car\u00e1cter diplom\u00e1tico m\u00e1is que comercial, intervindo nas disputas entre siameses e Khemeres e na elecci\u00f3n do novo \"Zamurin\" (Rei) de Calicut: Mana Vikrana.\nTerceira viaxe.\nA terceira viaxe comezou en 1409 con 48 barcos. Os principais oficiais da Frota (ademais de Zheng He) foron Wang Jinghong e Hou Xian. A bordo viaxa o cronista Fei Xin (que tam\u00e9n o fixo na quinta e a s\u00e9tima viaxe.\nFixeron unha breve parada en Taiping e logo seguiron at\u00e9 Champa (actual Vietnam) e Temasek (actual Singapur).\nPosteriormente chegaron a Malaca. Os chineses, que desexaban manter un equilibrio de poder entre Malaca, Siam e Xava que garantise a estabilidade na rexi\u00f3n, entregaron un novo selo ao rei Parameswara de Malaka, que simbolizaba o reco\u00f1ecemento chin\u00e9s da s\u00faa soberan\u00eda (o anterior fora roubado por siameses).\nProseguiron at\u00e9 Semudera (Sumatra) e chegaron despois at\u00e9 Sri Lanka. A Frota levaba unha l\u00e1pida conmemorativa de Buda, Al\u00e1 e unha deidade hind\u00fa, que quer\u00edan erixir na illa como mostra de respecto aos costumes locais. Ademais, ofreceron cuantiosos donativos \u00e1s tres relixi\u00f3ns (en partes iguais).\nA illa estaba dividida en catro facci\u00f3ns: ao norte os t\u00e1miles hind\u00fas, un usurpador musulm\u00e1n e o lex\u00edtimo gobernante cingal\u00e9s de Kotte, Vijaya Bahu VI. Nesa \u00e9poca convulsa os cingaleses desconfiaban dos estranxeiros e un dos seus l\u00edderes locais, Nissanka Alagakkonara (ou Alakeswara), ao atoparse cos enviados chineses rexeitou aceptar a soberan\u00eda chinesa na illa e erixir a l\u00e1pida conmemorativa. Alakeswara, que anhelaba ademais facerse co trono de Vijaya Bahu VI, loitou contra eles e, tras unha breve escaramuza, obrigounos a volver aos seus barcos.\nA Frota proseguiu a s\u00faa viaxe at\u00e9 Quilon, Cochin e Calicut. Ao volver decidiron vingar o agravio cometido polos cingaleses. O que sucedeu a continuaci\u00f3n \u00e9 obxecto de discusi\u00f3n:\nCon todo ambas fontes concordan en que o sagrado dente de Buda que se conservaba en Sri Lanka foi levado a China. As fontes chinesas non explican como nin por que chegou al\u00ed. Os cingaleses indican que os chineses desexaban facerse coa reliquia, pero iso non concorda co respecto que mostraran os chineses coas relixi\u00f3ns da illa. \u00c9 posible que fose o rei Vijaya Bahu VI quen levase voluntariamente o dente at\u00e9 China para convencer ao emperador de que era o lex\u00edtimo soberano ou para impedir que caese en mans de Alakeswara. En todo caso, cando o rei volveu \u00e1 illa, o dente retornou con el.\nComo clara constancia da viaxe cons\u00e9rvase a l\u00e1pida chinesa, erixida finalmente preto da cidade de Galle.\nEn 1412, co di\u00f1eiro obtido do comercio, iniciouse a construci\u00f3n da Torre de porcelana en Nank\u00edn, de case 80 metros de alto. Ademais da torre en si, os xard\u00edns que a rodeaban contaban con plantas e animais obtidos grazas \u00e1s expedici\u00f3ns de Zheng He. A torre foi destru\u00edda durante a rebeli\u00f3n Taiping en 1856.\nCuarta viaxe.\nAt\u00e9 ese momento as Frotas cumpriran os seus obxectivos de mellorar as relaci\u00f3ns comerciais co sueste asi\u00e1tico. A partir deste momento Yongle ordena a exploraci\u00f3n de Arabia e \u00c1frica, lugares que, a\u00ednda que non eran desco\u00f1ecidos para os chineses, non foran nunca explorados sistematicamente. Para moitos, \u00e9 o car\u00e1cter megaloman\u00edaco de Yongle o que promove este novo e ambicioso obxectivo.\nA\u00ednda que a orde de partir deuse en decembro de 1412, Zheng He non partiu de Nank\u00edn at\u00e9 xaneiro de 1414. A frota constou de 63 buques e entre os seus tripulantes contou por primeira vez co cronista e tradutor de \u00e1rabe Ma Huan.\nA Frota mantivo o seu rumbo habitual at\u00e9 a India, recalando en Champa, Xava, Sumatra, Malaisia, Maldivas, Sri Lanka e a India. Parte da Frota, comandada polo eunuco Yang Min, separouse da principal e dirixiuse cara ao reino de Bengala.\nNa cidade de Semudera (chamada polos chineses Liuqiu) ,en Sumatra, o caos interno provocou a intervenci\u00f3n de Zheng He. O rei do momento deb\u00eda afrontar un aspirante. O emperador Yongle decidiu que o mellor era deixar no trono ao rei e envioulle a el os agasallos; iso enfadou ao aspirante Sekander, que atacou a Zheng He. Nesta ocasi\u00f3n o mari\u00f1o chin\u00e9s ti\u00f1a unha boa escusa para combater e capturou a Sekander, que foi enviado a China.\nDesde as Maldivas, a frota principal de Zheng He partiu cara a Ormuz, cidade que impresionou aos chineses polas s\u00faas riquezas. Al\u00ed atopou embaixadores de \u00c1frica, aos que convenceu para que se unisen \u00e1 s\u00faa frota e presentasen os seus respectos a Yongle.\nMentres tanto a frota secundaria de Yang Min volvera a China en 1414 levando como convidado o rei de Bengala, Saifu'd-Din. O rei levou consigo un curioso presente ao emperador chin\u00e9s. Trat\u00e1base dunha xirafa, que os chineses creron que se trataba dun \"qilin\", animal mitol\u00f3xico que aparec\u00eda s\u00f3 cando exist\u00eda un bo goberno, por outra banda, foi un \"qilin\" o ser que anunciou a unha muller virxe que ter\u00eda un fillo, o cal segundo a mitolox\u00eda chinesa corresponde a Confucio, polo que o emperador ao ver este animal considerou que definitivamente o ceo e os deuses favorec\u00edan o seu reinado. Na corte, moitos, inclu\u00eddo Yang Min, felicitaron a Yongle por ese bo agoiro pero este, a\u00ednda que compracido, rexeitou as felicitaci\u00f3ns e manifestou que o m\u00e9rito era do anterior emperador. Ademais do \"qilin\" apareceron outros animais fabulosos como \"cabalos celestiais\" (cebras) e \"cervos celestiais\" (ant\u00edlopes).\nNo ver\u00e1n de 1415 Zheng He volveu a China coa frota principal. O rebelde Sekander foi presentado ao emperador, que ordenou a s\u00faa execuci\u00f3n. Os embaixadores de Malindi tam\u00e9n trouxeron unha xirafa, o que produciu unha nova solicitude do Ministro de Ritos para facer un acto cerimonial de felicitaci\u00f3n pola aparici\u00f3n dun novo \"qilin\", pero Yongle tampouco aceptou esta vez.\nQuinta viaxe.\nYongle ordenou a Zheng He preparar unha nova viaxe. Os obxectivos da mesmo ser\u00edan devolver os embaixadores aos seus pa\u00edses de orixe e proseguir at\u00e9 \u00c1frica para establecer relaci\u00f3ns comerciais. Ademais, levaba un selo de reco\u00f1ecemento para o rei de Cochin e as\u00ed manter un equilibrio de poder coa outra cidade india da costa malabar, Calicut.\nA Frota det\u00edvose en Quanzhou para cargar porcelana e, despois, en 1417 comezou a s\u00faa viaxe. Repetiuse aproximadamente a mesma ruta: Champa; Xava; Palembang, Semudera e Atjeh en Sumatra; Pahang e Malaca en Malaisia; Maldivas; Sri Lanka; Cochin e Calicut na India. Volveron a Ormuz e despois visitaron por primeira vez Ad\u00e9n, cuxo reino abarcaba o sur da Pen\u00ednsula Ar\u00e1biga at\u00e9 A Meca. A Frota foi ben recibida polo sult\u00e1n de Ad\u00e9n, que posiblemente viu aos chineses como uns desexables aliados fronte ao expansionismo dos mamelucos de Exipto.\nTras partir de Ad\u00e9n, a Frota encami\u00f1ouse ao sur, visitando por primeira vez as costas africanas. Devolveu aos embaixadores de Mogadiscio, Brawa (en Somalia) e Malindi. Nesas costas habita unha poboaci\u00f3n falante de suahili, produto da mestura de mercadores coa poboaci\u00f3n aut\u00f3ctona. Estes mercadores eran africanos, \u00e1rabes, persas e indios pero os nativos, desconfiados porque sufr\u00edan frecuentes incursi\u00f3ns, non recibiron de bo grado a Zheng He e a s\u00faa frota. De feito Fei Xin cualificounos de \"revoltosos\".\nNa cidade de La-sa (Somalia) produciuse un dos momentos m\u00e1is controvertidos das viaxes de Zheng He. Segundo o novelista Luo Maodeng, Zheng He ordenou atacar a cidade con armas de fogo ata que obtivo a s\u00faa rendici\u00f3n. Con todo esta afirmaci\u00f3n non goza de credibilidade para a maior parte dos historiadores pois, a\u00ednda que a obra de Maodeng bas\u00e9ase nos escritos dun oficial de Zheng He (Gong Zhen) cabe lembrar que se trata dunha novela, ap\u00e1rtase da pol\u00edtica de Zheng He e, ademais, as cidades-estado africanas daquela \u00e9poca carec\u00edan de defensas.\nA Frota volveu a China o 15 de xullo de 1419. Os embaixadores estranxeiros causaron sensaci\u00f3n na corte pola s\u00faa estra\u00f1eza. Ademais, levaron un novo \"qilin\".\nSexta viaxe.\nA orixe da sexta viaxe \u00e9 a orde de Yongle de devolver aos embaixadores aos seus pa\u00edses de orixe na primavera de 1421, a\u00ednda que se comenta que esa viaxe estivo impulsada en gran medida pola exploraci\u00f3n e curiosidade en maior medida que outras viaxes anteriores. Hai que ter en conta que, a\u00ednda que a China mantivera relaci\u00f3ns comerciais con \u00c1frica anteriormente, segu\u00eda sendo para eles unha terra nova. A Frota dividiuse en Semudera. Zhou Man conduciu a frota principal a Ad\u00e9n e \u00c1frica, mentres que Zheng He volveu a China, onde se atopaba xa en novembro dese mesmo ano. O motivo do r\u00e1pido regreso de Zheng He puido ser a asistencia \u00e1 inauguraci\u00f3n da Cidade Prohibida de Beijing (Pequ\u00edn), que xa era capital oficial desde 1420. A frota principal non regresou at\u00e9 un ano despois.\nSuspensi\u00f3n temporal das viaxes.\nA pesar de que neses momentos China controlaba o Mar da China e gran parte do Oc\u00e9ano \u00cdndico, diversos motivos \u00edan actuando para provocar o final das grandes viaxes da Frota do Tesouro:\nO 7 de setembro de 1424 faleceu o emperador Yongle e ascendeu ao trono o seu primox\u00e9nito, Gaozhi, que adoptou o nome de Hongxi. Gobernou de 1424 a 1425 e decidiu reprimir a influencia dos eunucos na corte e restaurar a dos confucianistas. O seu curto reinado caracterizouse polo desexo de diminu\u00edr a presi\u00f3n fiscal sobre a poboaci\u00f3n. O seu primeiro decreto, emitido o mesmo d\u00eda da s\u00faa coroaci\u00f3n, deixou clara a s\u00faa actitude contraria \u00e1 continuaci\u00f3n das viaxes:\nS\u00e9tima viaxe.\nHongxi morreu apenas nove meses despois de subir ao trono e cedeu o trono ao seu fillo m\u00e1is vello Zhu Zhanji, que adoptou o nome de Xuande. O estilo de goberno do novo emperador combinou o do seu pai e o do seu av\u00f3. A\u00ednda que mantivo os conselleiros confucionistas, repuxo no seu cargo a moitos eunucos. Do mesmo xeito que o seu pai, tentou manter os impostos baixos e evitou as aventuras militaristas, pero tam\u00e9n desexou manter intensas relaci\u00f3ns diplom\u00e1ticas e comerciais.\nHongxi estaba preocupado porque o comercio tributario baixara dende a sexta viaxe e a perda de influencia no exterior. As\u00ed o 29 de xu\u00f1o de 1430, ao pouco tempo da morte de Xia Yuanji, un dos m\u00e1is firmes detractores das viaxes, ordenou iniciar os preparativos dunha nova expedici\u00f3n.\nOs preparativos levaron m\u00e1is tempo que en anteriores ocasi\u00f3ns debido ao par\u00f3n de seis anos. Tratouse da maior de todas as expedici\u00f3ns, con m\u00e1is de 300 barcos.\nO obxectivo principal da expedici\u00f3n era restaurar a tranquilidade nos mares. Os nomes dos barcos son unha boa mostra diso: \"Pura Harmon\u00eda\", \"Tranquilidade Duradeira\" ou \"Amable Descanso\".\nAntes de partir Zheng He erixiu d\u00faas t\u00e1boas (unha na desembocadura do Yangts\u00e9 e a outra na desembocadura do Min) nas que se relataban os logros das s\u00faas viaxes.\nA Frota partiu de Nank\u00edn o 19 de xaneiro de 1431, pero det\u00edvose en Jiangsu e Fujian para encher e recrutar tripulantes. Finalmente sa\u00edu da China o 12 de xaneiro do ano seguinte e det\u00edvose en Qui Nhon (Vietnam), Surabaja (Xava), Palembang (Sumatra), Malaka, Semudera (Sumatra) e Sri Lanka. Finalmente chegaron a Calicut (Calcuta, na India) o 10 de decembro de 1432.\nDe al\u00ed divid\u00edronse en dous grupos. Hong Bao levou unha frota a \u00c1frica, chegando tan cara ao sur como Kenya e Mozambique. Dous barcos tentaron descargar mercador\u00edas en Ad\u00e9n, pero foron mal recibidos por tensi\u00f3ns pol\u00edticas locais. Dirix\u00edronse ent\u00f3n a Jidda e Dhurfar, dende onde Ma Huan asegura que foron \u00e1 Meca e Medina a\u00ednda que, dado que as s\u00faas descrici\u00f3ns conte\u00f1en diversos erros, dub\u00eddase de que realmente estivese al\u00ed. Unha vez feito isto reun\u00edronse co resto da Frota en Calcuta e emprenderon o regreso a China.\nParece ser que Zheng He non visitou Arabia xa que iso, como musulm\u00e1n, ser\u00eda escrito nas cr\u00f3nicas. No seu lugar \u00e9 probable que motivos de sa\u00fade fixesen que quedase en Calcuta e que Ma Huan o acompa\u00f1ara. Si que parece claro que morreu na viaxe de regreso a China e o seu corpo lanzado ao mar, xa que iso \u00e9 o que asegura a s\u00faa familia e, ademais, nesas datas celebrouse un funeral de corpo ausente en Semarang. Con todo, os seus zapatos e unha guedella dos seus cabelos foron levados a Nank\u00edn para ser enterrados nunha cova budista. En Nank\u00edn (outeiro de Niushou) erixiuse unha l\u00e1pida funeraria musulm\u00e1, pero non se atopou nela ning\u00fan resto humano ou obxecto. A tumba foi restaurada en 1985.\nA frota chegou a China en xullo de 1433 e os embaixadores foron presentados ao emperador en setembro, portando agasallos (entre eles cinco novos \"qilin\"). Hongxi puido contemplar con satisfacci\u00f3n como se restauraba o comercio tributario, pero morreu en 1435 tras unha breve enfermidade.\nEcos culturais.\nUnha recente teor\u00eda controversial levada a cabo por Gavin Menzies suxire que Zheng He circunnavegou o globo e descubriu Am\u00e9rica no s\u00e9culo XV, anteriormente a Fern\u00e3o de Magalh\u00e3es e Cristovo Col\u00f3n. Esta hip\u00f3tese de 1421 encontrou pouco apoio entre historiadores.\nDescendentes.\nComa eunuco castrado antes da puberdade Zheng He non tivo descendencia biol\u00f3xica, por\u00e9n adoptou a Zheng Haozhao, un dos seus sobri\u00f1os. A pesar de que non puido herdar os t\u00edtulos do seu pai adoptivo si que o puido facer coas propiedades e bens materiais.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Exploradores]]\n[[Categor\u00eda:Nados en 1371]]\n[[Categor\u00eda:Finados en 1433]]\n[[Categor\u00eda:Artigos que toda Wikipedia deber\u00eda ter (Biograf\u00edas)]]\n[[Categor\u00eda:Nados en Yunnan]]"}
{"id": "12826", "revid": "56817", "url": "https://gl.wikipedia.org/wiki?curid=12826", "title": "Michael Albert", "text": "Michael Albert, nado o 8 de abril de 1947, \u00e9 un activista pol\u00edtico e escritor estadounidense.\nCoeditor de ZNet e coeditor e cofundador de \"Z Magazine\". Tam\u00e9n \u00e9 un dos fundadores de South End Press. Desenvolveu con Robin Hahnel a teor\u00eda econ\u00f3mica nomeada econom\u00eda participativa ou \"parecon\"."}
{"id": "12827", "revid": "15490", "url": "https://gl.wikipedia.org/wiki?curid=12827", "title": "AK Press", "text": "AK Press \u00e9 unha editoriaa independente, de propiedade colectiva especializada en literatura radical e anarquista. As obras publicadas por AK Press incl\u00faen reedici\u00f3ns de cl\u00e1sicos do radicalismo e outras obras de autores novos. Opera dende Londres, Edimburgo e Oakland (California).\nEntre os autores que publicaron obras na editorial est\u00e1n Noam Chomsky, Howard Zinn, Jello Biafra, Arundhati Roy e Mumia Abu-Jamal"}
{"id": "12829", "revid": "1131", "url": "https://gl.wikipedia.org/wiki?curid=12829", "title": "Termas de Caracalla", "text": "As Termas de Caracalla foron uns ba\u00f1os p\u00fablicos constru\u00eddos en Roma entre o ano 212 e o 216 durante o reinado do emperador Caracalla. Eran as termas m\u00e1is grandes de Roma, con m\u00e1is de 9 hect\u00e1reas, con capacidade para 1600 persoas, con 64 cisternas de 80\u00a0000 litros cada unha. As ru\u00ednas das termas constit\u00faen unha popular atracci\u00f3n tur\u00edstica."}
{"id": "12831", "revid": "22570", "url": "https://gl.wikipedia.org/wiki?curid=12831", "title": "Arcebispo de Canterbury", "text": " \nO arcebispo de Canterbury \u00e9 o bispo primado da Igrexa de Inglaterra e da Comu\u00f1\u00f3n Anglicana. A s\u00faa s\u00e9 episcopal \u00e9 a diocese de Canterbury. Funciona tam\u00e9n como metropolitano da provincia de Canterbury. Considerado un dos cinco grandes, co arcebispo de York e os bispos de Londres, Durham e Winchester. A s\u00faa diocese cobre o leste de Kent. O arcebispo de Canterbury \u00e9, \"ex officio\", membro da C\u00e1mara dos Lores. O actual arcebispo de Canterbury \u00e9 Justin Welby."}
{"id": "12832", "revid": "25871", "url": "https://gl.wikipedia.org/wiki?curid=12832", "title": "Tu Fu", "text": "Du Fu (chin\u00e9s: \u675c\u752b, pinyin: D\u00f9 F\u01d4), tam\u00e9n co\u00f1ecido como D\u00f9 Sh\u00e0ol\u00edng (\u675c\u5c11\u9675) ou D\u00f9 G\u014dngb\u00f9 (\u675c\u5de5\u90e8), nado en Gongyi no ano 712 e finado en Tanzhou en 770, foi un destacado poeta chin\u00e9s durante a \u00e9poca da dinast\u00eda Tang. O seu nome de cortes\u00eda era Z\u01d0 M\u011bi (\u5b50\u7f8e).\nTraxectoria.\nContempor\u00e1neo e amigo de Li Bai (Li Po), a s\u00faa poes\u00eda tivo, por\u00e9n, un car\u00e1cter m\u00e1is pol\u00edtico e social que a de Li Bai. A pesar de suspender os exames imperiais nunha ocasi\u00f3n, chegou a se converter en funcionario do Estado, traballando na corte do emperador Tang Suzong.\nA s\u00faa vida pasou por moitas vicisitudes, a principal das cales ser\u00eda a rebeli\u00f3n de An Lushan de 755, que desestabilizou todo o pa\u00eds e obrigou a Du Fu a abandonar, xunto \u00e1 corte Tang, a capital Chang'an. Pasar\u00eda o resto da s\u00faa vida en condici\u00f3ns moi precarias.\nDebido \u00e1 orixinalidade da s\u00faa obra, non logrou un gran reco\u00f1ecemento durante a s\u00faa vida. Por\u00e9n, o seu prestixio e fama non cesar\u00edan de crecer tras a s\u00faa morte, chegando a se converter nun dos m\u00e1is grandes escritores da historia chinesa, cuxa influencia pasou a xeraci\u00f3ns posteriores de poetas tanto na China como no Xap\u00f3n."}
{"id": "12833", "revid": "56817", "url": "https://gl.wikipedia.org/wiki?curid=12833", "title": "560-M", "text": "2.500-M &lt; 560-M &lt; 510-M\nAcontecementos.\nData da aparici\u00f3n das primeiros seres acu\u00e1ticos no planeta Terra.\nD\u00e1tase co nome de E\u00f3n Fanerozoico, coa Era Paleozoica e o Per\u00edodo C\u00e1mbrico. Tam\u00e9n nesta ocasi\u00f3n segue sen haber acordo entre os cient\u00edficos para datar estes per\u00edodos cunha idade concreta. As variaci\u00f3ns ocorren entre o 590 - 560 mill\u00f3ns de anos ata os 510 e os 505 mill\u00f3n de anos, polo que nos cinxiremos fielmente a unhas datas orientativas.\nSubdiv\u00eddese en tres eras:"}
{"id": "12835", "revid": "1131", "url": "https://gl.wikipedia.org/wiki?curid=12835", "title": "Herzog &amp; de Meuron", "text": "Herzog &amp; de Meuron Architekten \u00e9 unha firma de arquitectura Su\u00edza de reputaci\u00f3n internacional, fundada no 1978 por Jacques Herzog (nado o 19 de abril en Basilea) e Pierre de Meuron (nado o 8 de maio en Basilea), os cales seguen sendo os dos principais socios do estudo. Os seus primeiros traballos foron pezas reconstruvistas de modernidade, cualificadas \u00f3 mesmo nivel co minimalismo de Donald Judd. Por\u00e9n, os seus traballos m\u00e1is recentes, coma o Prada Epicenter de Toquio, o Edificio do Forum das Culturas de Barcelona e o Estadio Ol\u00edmpico de Pequ\u00edn, suxiren un troco de aptitude.\nA pesar do seu compromiso coa primac\u00eda da materialidade amosada en t\u00f3dolos seu proxectos, a manipulaci\u00f3n da forma foi dende o modernismo c\u00fabico ata os prismas volum\u00e9tricos de maior, ou polo menos, igual presenza. \u00c1mbolos dous arquitectos acostuman facer referencia a Joseph Beuys coma unha fonte duradeira da s\u00faa inspiraci\u00f3n e \u00e9 moi usual a colaboraci\u00f3n con outros artistas nos seus proxectos arquitect\u00f3nicos. O seu \u00e9xito pode ser atribu\u00eddo \u00e1 creaci\u00f3n de relaci\u00f3ns desco\u00f1ecidas, ou pouco usuais, a trav\u00e9s de materiais de moita familiaridade e moi com\u00fans."}
{"id": "12838", "revid": "88215", "url": "https://gl.wikipedia.org/wiki?curid=12838", "title": "Agostinho Neto", "text": "Ant\u00f3nio Agostinho Neto, nado en Catete, Icolo e Bengo, Angola, o 17 de setembro de 1922 e finado en Moscova o 10 de setembro de 1979, foi un pol\u00edtico e escritor angolano e o primeiro presidente de Angola, entre 1975 e 1979.\nTraxectoria.\nConverteuse nunha figura prominente na d\u00e9cada de 1940 dentro dos movementos nacionalistas angolanos, ao tempo que estudaba medicina en Lisboa. \u00c1 s\u00faa volta a Angola, logo de se doutorar, converteuse axi\u00f1a nunha figura problem\u00e1tica pola s\u00faa oposici\u00f3n ao goberno colonial, que o arrestou, a\u00ednda que conseguiu escapar a Marrocos, onde se converteu nun dos l\u00edderes da resistencia angolana no exilio.\nFoi un dos primeiros membros do Movemento Popular de Liberaci\u00f3n de Angola (MPLA) e asumiu a presidencia de Angola o 11 de novembro de 1975 cando Angola obtivo a independencia."}
{"id": "12839", "revid": "8354", "url": "https://gl.wikipedia.org/wiki?curid=12839", "title": "Jonas Savimbi", "text": "Jonas Malheiro Savimbi, nado en Munhango (Bi\u00e9 Province) o 3 de agosto de 1934 e finado o 22 de febreiro de 2002, foi un l\u00edder rebelde angolano que fundou a UNITA en 1966.\nCo apoio do goberno dos Estados Unidos, o goberno de Sur\u00e1frica e l\u00edderes africanos como F\u00e9lix Houphou\u00ebt-Boigny de Costa do Marfil e Mobutu Sese Seko de Zaire, Savimbi organizou unha milicia armada contra o goberno de Angola, que estaba apoiado pola Uni\u00f3n Sovi\u00e9tica e Cuba."}
{"id": "12840", "revid": "66622", "url": "https://gl.wikipedia.org/wiki?curid=12840", "title": "3\u00d73 Eyes", "text": "3\u00d73 Eyes, pronounciado en xapon\u00e9s, foi un manga realizado por Yuzo Takada, probablemente a s\u00faa serie m\u00e1is exitosa, con 40 volumes publicados entre 1987 e 2002 na revista \"Young Magazine\".\nBaseado neste manga realiz\u00e1ronse d\u00faas series anime OVA, en 1991 e 1995 de 4 e 3 episodios respectivamente."}
{"id": "12842", "revid": "197", "url": "https://gl.wikipedia.org/wiki?curid=12842", "title": "Card Captor Sakura", "text": "Cardcaptor Sakura (\u30ab\u30fc\u30c9\u30ad\u30e3\u30d7\u30bf\u30fc\u3055\u304f\u3089 k\u0101do kyaput\u0101 sakura), tam\u00e9n co\u00f1ecido como Card Captor Sakura ou A cazadora de cartas e frecuentemente abreviado en CCS \u00e9 un serie manga do grupo art\u00edstico feminino CLAMP. \u00c9 tam\u00e9n un serie de animaci\u00f3n (1998-2000) baseado no manga, de 70 episodios de media hora e dous filmes.\nArgumento.\nSakura Kinomoto, rapaza de dez anos descobre un d\u00eda, na biblioteca do seu pai, un libro misterioso, do que sae Kerberos, unha pequena criatura con \u00e1s que lle di que el \u00e9 o garda das cartas, creadas por un meigo hai s\u00e9culos, cada carta pos\u00fae un poder propio, pero hai un problema as cartas xa non est\u00e1n no libro. Kerberos conf\u00eda a Sakura a misi\u00f3n de xuntar todas as cartas, antes de que se produza unha cat\u00e1strofe."}
{"id": "12844", "revid": "23204", "url": "https://gl.wikipedia.org/wiki?curid=12844", "title": "Ido", "text": "O ido \u00e9 unha lingua planificada coa premisa de servir como linguaxe universal para os falantes das diversas linguas naturais. O ido desenvolveuse a partir do esperanto, especificamente dese\u00f1ado cunha regularidade gramatical, ortogr\u00e1fica e l\u00e9xica para facilitar a s\u00faa aprendizaxe. O alfabeto \u00e9 fon\u00e9tico, o que significa que a cada son corresponde s\u00f3 unha letra, e viceversa.\nHistoria.\nA petici\u00f3n da Delegaci\u00f3n para a Adopci\u00f3n dunha Lingua Internacional Auxiliar \u00e1 Asociaci\u00f3n Internacional de Academias en Viena para escoller unha lingua internacional foi desestimada en maio de 1907. A delegaci\u00f3n, que fora fundada por Louis Couturat, decidiu reunirse en comit\u00e9 en Par\u00eds en outubro de 1907 para discutir a adopci\u00f3n dunha lingua internacional est\u00e1ndar de entre as competidoras que apareceran nesa \u00e9poca. De acordo coas actas do comit\u00e9, decidiuse que ningunha lingua cumpr\u00eda todas as expectativas, pero que o esperanto poder\u00eda ser aceptada, debido \u00e1 s\u00faa relativa perfecci\u00f3n e polas moitas e diversas aplicaci\u00f3ns que nesa \u00e9poca xa ti\u00f1a, baixo a condici\u00f3n de que se realizasen diversas modificaci\u00f3ns propostas pola comisi\u00f3n permanente na direcci\u00f3n definida polas conclusi\u00f3ns do informe dos secretarios (Couturat e Leopold Leau) e polo Proxecto Ido, que logo foi presentado ao comit\u00e9 como traballo an\u00f3nimo. O Proxecto Ido foi m\u00e1is tarde revisado por Couturat con axuda de representantes do esperanto antes de ser presentado ao comit\u00e9, Louis de Beaufront. Beaufront p\u00faxose a favor do esperanto durante o proceso, pero as melloras adoptadas pola nova lingua provocaron a s\u00faa \"conversi\u00f3n\" ao ido, o que supuxo un reforzo das s\u00faas posici\u00f3ns iniciais e un acto de coherencia.\nOs primeiros promotores do esperanto resist\u00edronse \u00e1s reformas e o propio inventor, L.L. Zamenhof, non as aceptou. Ironicamente, algunhas reformas adoptadas polo ido foran as\u00ed mesmo propostas varias veces por Zamenhof, a\u00ednda que s\u00f3 propuxo varias reformas para contentar a varios esperantistas que o pediron. En 1894, propuxo eliminar as letras acentuadas por seren \"unha barreira na difusi\u00f3n da lingua\", eliminar tam\u00e9n o caso acusativo, cambiar o plural -oj ao italiano -i, e prescindir da concordancia adxectivo-substantivo por considerala un \"lastre superfluo\". O h\u00e1bito de manter inamovibles as regras b\u00e1sicas do esperanto a\u00ednda permanece grazas ao fundamento de que o esperanto sobreviviu \u00e1s guerras mundiais, aos conflitos internos do movemento e a calquera intento de o debilitar. Couturat, que foi o principal impulsor do ido, morreu nun accidente de coche en 1914, o cal, xunto \u00e1 primeira guerra mundial supuxo un serio rev\u00e9s ao movemento. A pesar de que este se recuperou en certo xeito durante o per\u00edodo de entre-guerras todo o movemento para a instauraci\u00f3n dunha lingua internacional sufriu un proceso de fragmentaci\u00f3n tras a morte de Couturat. A publicaci\u00f3n doutra lingua m\u00e1is europeizada, o occidental ou interlingue, en 1922 supuxo o inicio dun proceso de atomizaci\u00f3n da comunidade e o ido perdeu a maior parte das s\u00faas publicaci\u00f3ns peri\u00f3dicas. A \"deserci\u00f3n\" dun dos seus principais promotores, o ling\u00fcista dan\u00e9s Otto Jespersen, en 1928 con ocasi\u00f3n da publicaci\u00f3n da s\u00faa propia linguaxe (o novial), pareceu sentenciar o ido. Despois das guerras mundiais, aos poucos levantouse o movemento idista, pero este comezou a perder membros e case todas as sociedades nacionais desapareceron, inclu\u00edndo a Academia de Ido. Actualmente existe un pu\u00f1ado de sociedades que son m\u00e1is virtuais que reais, a\u00ednda que \u00e9 digna de destacar a sociedade idista de Berl\u00edn, o \u00fanico club idista existente. Este club edita unha revista biling\u00fce alem\u00e1n-ido e participa activamente na feira de idiomas de Berl\u00edn.\nAlg\u00fans observadores achacaron o declive do ido ao seu car\u00e1cter h\u00edbrido (parte proxecto de reforma do Esperanto, parte est\u00e1ndar com\u00fan europeo). Segundo isto, no mesmo instante en que o ido non puido suplantar o esperanto e que non foi adoptado pola comunidade esperantista, moitos viron a convivencia entre ambas as linguas como un peso innecesario e dirix\u00edronse cara a outros proxectos. Moitos tam\u00e9n preferiron retornar \u00e1 comunidade esperantista, moito m\u00e1is numerosa.\nNa d\u00e9cada de 1930 a decadencia do ido viuse retardada e durante a longa xestaci\u00f3n do proxecto da Asociaci\u00f3n da Lingua Auxiliar Internacional (en ingl\u00e9s International Auxiliary Language Association, IALA) o movemento idista mantivo unha importancia significativa na matriz da interling\u00fc\u00edstica.\nComo os occidentalistas, moitos idistas esperaban que o IALA producise unha lingua moi similar \u00e1 da s\u00faa preferencia, pero finalmente, a radicalmente naturalista interlingua resultou ser a\u00ednda m\u00e1is diversa que o ido e do extenso occidental e (en contraste co que sucedeu coa comunidade occidentalista) non houbo unha migraci\u00f3n importante de partidarios do ido cara \u00e1 nova lingua.\nNeste per\u00edodo a supervivencia do idioma sost\u00edvose con recursos financeiros acumulados durante o seu per\u00edodo dourado (por exemplo, o qu\u00edmico Wilhelm Ostwald doou o ga\u00f1ado polo seu Premio Nobel de 1909 a unha fundaci\u00f3n idista).\nJespersen, que estivo presente durante os dez d\u00edas que duraron as deliberaci\u00f3ns do comit\u00e9 en Par\u00eds e que logo formou parte da comisi\u00f3n permanente, escribiu unha historia do ido.\nMoitos promotores do esperanto atacaron o ido durante anos. Un deles, Don Harlow (ver na Wikipedia en esperanto), escribiu unha historia do ido, concretamente no terceiro cap\u00edtulo do seu \"O libro do esperanto\", \"Como constru\u00edr unha linguaxe\". Alg\u00fans criticaron a validez da s\u00faa historia, ao que el respondeu nun cap\u00edtulo, \"Ido: Os inicios\". Sexa como sexa, os partidarios do ido argumentan que a historia de Harlow non conta co testemu\u00f1o de todas as partes, como fixo Jespersen. No entanto, est\u00e1 baseada en material doutros testemu\u00f1os como \u00c9mile Boirac e Gaston Moch e con fontes documentais \u00e1s cales Jespersen non puido ter acceso (como a correspondencia de Zamenhof con Couturat e outros durante ese per\u00edodo).\nA comunidade actual de falantes.\nA gran maior\u00eda de falantes de ido co\u00f1eceron a s\u00faa existencia tras aprender esperanto, polo que a porcentaxe de idistas que saben esperanto \u00e9 moito maior que o caso contrario. O maior n\u00famero de falantes de ido at\u00f3pase en Alema\u00f1a, Francia e Espa\u00f1a, a\u00ednda que en realidade se poden atopar seguidores desta lingua en case trinta pa\u00edses dos cinco continentes, segundo a lista de representantes nacionais que aparece actualizada en cada n\u00famero de \"Progreso\", \u00f3rgano oficial da organizaci\u00f3n mundial idista.\nAo tratarse dunha lingua artificial, \u00e9 extremadamente dif\u00edcil saber o n\u00famero exacto de falantes, pero est\u00edmase que pode haber 100 e 200, e Internet xerou un renovado interese por ela nos \u00faltimos anos. En comparaci\u00f3n, o esperanto ten polo menos uns centos de miles; incluso o psic\u00f3logo retirado Sidney S. Culbert, que liderou un estudo a escala mundial, estima esa cifra en dous mill\u00f3ns. Con todo, moitos esperantistas non cren que esta cifra sexa real, sen\u00f3n que a consideran un pouco esaxerada.\nNo entanto, \u00e9 imprescindible distinguir entre o n\u00famero de falantes de ido e seguidores ou simpatizantes do idioma. Sempre ha ir a remolque do esperanto, e moitos esperantistas aprend\u00e9rono m\u00e1is como curiosidade que para usalo e preferiron apoiar o m\u00e1is co\u00f1ecido esperanto. \u00c9 posible atopar en Internet foros triling\u00fces ido-esperanto-lingua nai (ingl\u00e9s, espa\u00f1ol...), nos cales os diferentes interlocutores se comunican case sen problemas.\nAlg\u00fans esperantistas viron o cisma do ido como unha bendici\u00f3n e un n\u00famero de escritos demostran que hab\u00eda interese en ver como os interesados en crear unha lingua perfecta reform\u00e1ndoa constantemente deixaban o campo preparado para que o resto (os esperantistas) puidese traballar en usar e promover a lingua por si mesma. Con todo, estes \"reformadores constantes\" promoveron outros proxectos de reforma, ning\u00fan dos cales sobreviviu moito m\u00e1is al\u00e1 das mortes dos seus autores, e o ido permaneceu constante desde ent\u00f3n. Pode dicirse que a\u00ednda que a comunidade ido foi nos seus inicios de esp\u00edrito fortemente renovador, os seus d\u00edas de cambios constantes terminaron e afianzouse como unha lingua terminada, estable e f\u00e1cil de aprender.\nComparaci\u00f3ns co esperanto.\nO ido herda moitas das caracter\u00edsticas gramaticais do esperanto, e en moitos casos o vocabulario \u00e9 similar. Ambas as linguas comparten as metas da simplicidade e da consistencia gramaticais, a facilidade de seren aprendidas, e o uso de palabras ra\u00edz de varios idiomas europeos. Os dous idiomas, en gran parte, son mutuamente intelixibles. Con todo, introduc\u00edronse certos cambios para tratar algunhas das preocupaci\u00f3ns que se presentaron sobre o esperanto. Estes incl\u00faen:\nExiste, no entanto, unha corrente do esperanto que utiliza un m\u00e9todo similar: en esperanto o sufixo para o feminino \u00e9 -ino (-nj se \u00e9 nomeado con intenci\u00f3n de agarimo, por exemplo en galego \"nai\" &gt; \"mami\") e o sufixo, non oficial, para masculino \u00e9 -i\u0109o, (porque existe un sufixo, oficial, para nomear algo masculino cari\u00f1osamente: -\u0109j. As\u00ed que se de -nj &gt; -ino, ent\u00f3n loxicamente, de -\u0109j &gt; -i\u0109o).\nLiteratura e publicaci\u00f3ns.\nO ido ten algunhas publicaci\u00f3ns que admiten subscrici\u00f3n ou descarga de Internet de forma gratu\u00edta na maior\u00eda dos casos. Case todas as publicaci\u00f3ns re\u00fanen artigos dos temas m\u00e1is variados e algunhas p\u00e1xinas dedicadas ao estado no que se atopa o movemento, as\u00ed como noticias relacionadas. \"Kuriero Internaciona\" \u00e9 unha revista realizada en Francia cada poucos meses. Adavane! \u00e9 outra publicaci\u00f3n editada cada dous meses en Espa\u00f1a pola Sociedade espa\u00f1ola de ido que cont\u00e9n unha serie de artigos de interese xeral e aproximadamente unha ducia de p\u00e1xinas de obras traducidas doutros idiomas. \"Progreso\" \u00e9 o \u00f3rgano oficial do movemento e a s\u00faa voz oficial desde 1908. Poden acharse tam\u00e9n multitude de libros en ido con historias curtas, f\u00e1bulas ou proverbios as\u00ed como unha edici\u00f3n reducida da Biblia traducida.\u200b A literatura actual en ido \u00e9 moi precaria e s\u00f3 ed\u00edtanse alg\u00fans libros de poucas p\u00e1xinas cada ano."}
{"id": "12845", "revid": "1131", "url": "https://gl.wikipedia.org/wiki?curid=12845", "title": "Beowulf", "text": "Beowulf pode referirse a:\nA historia foi levada ao cinema en varias ocasi\u00f3ns:"}
{"id": "12847", "revid": "1576", "url": "https://gl.wikipedia.org/wiki?curid=12847", "title": "Lugares de Carral", "text": "Galicia \u2192 Parroquias de Galicia \u2192 Lugares de Galicia \u2192 Lugares de Carral"}
{"id": "12849", "revid": "1576", "url": "https://gl.wikipedia.org/wiki?curid=12849", "title": "Lugares de Cedeira", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cedeira"}
{"id": "12851", "revid": "23204", "url": "https://gl.wikipedia.org/wiki?curid=12851", "title": "Lugares de Cee", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cee"}
{"id": "12853", "revid": "1576", "url": "https://gl.wikipedia.org/wiki?curid=12853", "title": "Lugares de Cerceda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cerceda"}
{"id": "12855", "revid": "1131", "url": "https://gl.wikipedia.org/wiki?curid=12855", "title": "Lugares de Cerdido", "text": "Galicia \u2192 Parroquias de Galicia \u2192 Lugares de Galicia \u2192 Lugares de Cerdido"}
{"id": "12857", "revid": "1410", "url": "https://gl.wikipedia.org/wiki?curid=12857", "title": "Lugares de Oza-Cesuras", "text": "Galicia \u2192 Parroquias de Galicia \u2192 Lugares de Galicia \u2192 Lugares de Oza-Cesuras"}
{"id": "12859", "revid": "1576", "url": "https://gl.wikipedia.org/wiki?curid=12859", "title": "Lugares de Coir\u00f3s", "text": "Galicia \u2192 Parroquias de Galicia \u2192 Lugares de Galicia \u2192 Lugares de Coir\u00f3s"}
{"id": "12861", "revid": "1505", "url": "https://gl.wikipedia.org/wiki?curid=12861", "title": "Lugares de Corcubi\u00f3n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Corcubi\u00f3n"}
{"id": "12863", "revid": "1576", "url": "https://gl.wikipedia.org/wiki?curid=12863", "title": "Lugares de Coristanco", "text": "Galicia \u2192 Parroquias de Galicia \u2192 Lugares de Galicia \u2192 Lugares de Coristanco"}
{"id": "12864", "revid": "23204", "url": "https://gl.wikipedia.org/wiki?curid=12864", "title": "Fredrik Barth", "text": "Fredrik Barth, nado en Leipzig o 22 de decembro de 1928 e finado o 24 de xaneiro de 2016 en Oslo, foi un antrop\u00f3logo noruegu\u00e9s.\nTraxectoria.\nEstudou na Universidade de Chicago e na Universidade de Cambridge. \u00c9 autor da antolox\u00eda \"Ethnic Groups and Boundaries\" (1969), na que formula a teor\u00eda relacional da etnicidade, que enfatiza as fronteiras entre grupos \u00e9tnicos que non define unha sociedade ou unha cultura, sen\u00f3n o medio co que os membros dos grupos \u00e9tnicos diferentes definen o \u00e1mbito e o alcance das s\u00faas relaci\u00f3ns rec\u00edprocas en situaci\u00f3ns de contacto."}
{"id": "12865", "revid": "1131", "url": "https://gl.wikipedia.org/wiki?curid=12865", "title": "Casto Sampedro Folgar", "text": "Casto Sampedro Folgar, nado en Redondela o 15 de novembro de 1848 e finado en Pontevedra o 8 de abril de 1937, foi un folclorista e investigador da arqueolox\u00eda galego.\nTraxectoria.\nOs seus pais, Ram\u00f3n Sampedro e Asunci\u00f3n Folgar, tiveron en total nove fillos dos cales Casto era o m\u00e1is pequeno. A s\u00faa familia, era veci\u00f1a desta vila e grazas aos estudos do propio Casto hai datos de abondo sobre a familia paterna, que investigou ansiosamente. Por\u00e9n, s\u00f3 se co\u00f1ece que a familia de s\u00faa nai proced\u00eda de Santiago de Compostela. Por parte do pai hai datos que indican que resid\u00eda en Redondela e que aparec\u00eda moi unida \u00e1 vila desde o s\u00e9culo XVIII. Ademais hai que ter en conta que pola parte paterna xa desde o seu bisav\u00f3 todos os homes da familia estiveron vinculados ao mundo das leis, dato importante e de sumo interese para a s\u00faa biograf\u00eda.\nO autor comezou a carreira eclesi\u00e1stica, como o seu irm\u00e1n Ricardo, primeiro no Seminario de Tui e logo no de Ourense, lugar onde se inicia como m\u00fasico. \u00c1 sa\u00edda do Seminario vai \u00e1 facultade de Dereito da Universidade de Santiago de Compostela, rematando a licenciatura en 1872 e matricul\u00e1ndose como avogado en Redondela. En 1875 op\u00faxose \u00e1s actitudes do xu\u00edz de 1\u00aa instancia e isto fixo que se trasladase \u00e1 cidade de Pontevedra. Nesta cidade abriu o seu bufete e casou con Josefa Mon Landa, filla de Alejandro Mon Landa, coa que tivo sete fillos, ning\u00fan deles con descendencia e todos letrados.\nNa s\u00faa casa ti\u00f1a un despacho onde se atopaba unha das mellores bibliotecas de Galiza con obras sobre arqueolox\u00eda, historia e folclore. Al\u00ed, ademais, suced\u00edan concorridos parladoiros de xente de p\u00e9 que entraba e sa\u00eda continuamente da casa do autor pontevedr\u00e9s.\nFundou a Sociedad Arqueol\u00f3gica de Pontevedra en 1894, lugar onde recuperou e axuntou valios\u00edsimos fondos arqueol\u00f3xicos, epigr\u00e1ficos, her\u00e1ldicos. Foi un grande erudito do seu tempo e un dos mellores formados, xa que ti\u00f1a co\u00f1ecementos das linguas cl\u00e1sicas, dominio da epigraf\u00eda e da paleograf\u00eda, ademais de ser un excelente music\u00f3logo. O \"Cancionero musical de Galicia\" foi un dos seus mellores traballos. Tam\u00e9n foi o mellor heraldista galego da s\u00faa \u00e9poca. Interesouse moito polos distintos gremios, a s\u00faa forma de traballar, os contratos, o l\u00e9xico que empregaban...\nEntre os reco\u00f1ecementos que aceptou, algo estra\u00f1o porque non quer\u00eda ning\u00fan tipo de reco\u00f1ecemento p\u00fablico, destaca ser membro Numerario Fundador da Real Academia Galega, correspondente da de Historia e Belas Artes, presidente da Comisi\u00f3n de Monumentos, Cronista da Provincia e primeiro director do Museo Provincial de Pontevedra, Deputado Provincial e Vicepresidente da Corporaci\u00f3n...\nNa s\u00faa personalidade destaca a s\u00faa modestia, xa que non lle gustaba participar en actos p\u00fablicos, nin asinar as obras que el escrib\u00eda, as\u00ed como artigos. Por este motivo se conservan tan poucas obras del, xa que non se sabe con certeza cales foron as obras que eran propiamente s\u00faas. Si se sabe que son da s\u00faa autor\u00eda o \"Cancionero Musical de Galicia\", alg\u00fans artigos e un poema en galego elaborado na s\u00faa \u00e9poca de mocidade, en 1872, en Vigo. Todo o labor realizado por Casto Sampedro Folgar ti\u00f1a que ver co interese que lle suscitaba todo o que xiraba ao redor do co\u00f1ecemento de tradici\u00f3ns, historia, cultura e antropolox\u00eda en xeral. Por esta raz\u00f3n \u00e9 moi comprens\u00edbel que fose el e non outro a persoa que iniciou a recolleita do \"Cancionero Musical de Galicia\". Todos os seus intereses encami\u00f1\u00e1bano a poder elaborar unha obra de tan grande magnitude.\nManti\u00f1a unha actitude cordial coa xente da que adoitaba estar rodeado e unha especial relaci\u00f3n con V\u00edctor Said Armesto, a persoa que colaborou con el na elaboraci\u00f3n do \"Cancionero Musical de Galicia\". Por outra parte, el foi un dos que impulsou a famosos debuxantes e fot\u00f3grafos que por aquela \u00e9poca colaboraban na Sociedad Arqueol\u00f3gica con Casto Sampedro. Hoxe moitas das obras destes fot\u00f3grafos cons\u00e9rvanse, en certo sentido, grazas \u00e1 figura deste autor.\nA nivel hist\u00f3rico, a figura de Casto Sampedro Folgar foi a continuaci\u00f3n de Manuel Murgu\u00eda, feito que indica a grande importancia que deb\u00eda de ter o autor na \u00e9poca xa que foi considerado o sucesor de Murgu\u00eda tras a s\u00faa morte. Por outra parte, mantivo tam\u00e9n contacto con personaxes como Alfonso Daniel Rodr\u00edguez Castelao, a quen animou a continuar co debuxo e coa arte da caricatura.\nMorreu na casa dos xard\u00edns de Pontevedra que levan o seu nome o 8 de abril de 1937 con m\u00e1is de 90 anos de idade.\nO \"Cancionero Musical de Galicia\".\nO seu cancioneiro ten como caracter\u00edstica principal a conservaci\u00f3n da m\u00fasica e a descrici\u00f3n dalgunhas danzas, feito realmente interesante se se te\u00f1en en conta as datas en que foi realizada a recolleita e a posterior compilaci\u00f3n (fins do XIX) e os escasos medios con que deb\u00edan contar Sampedro e os seus colaboradores para este fin.\nA obra \u00e9 unha boa mostra de diferentes canci\u00f3ns recollidas por unha boa parte de Galiza inclu\u00edndo tanto as letras como a m\u00fasica e, \u00e1s veces, a danza que as acompa\u00f1aban.\nFoi publicado en 1942 por Xos\u00e9 Filgueira Valverde, quen ordenou e transcribiu as fichas que deixara manuscritas Casto Sampedro: \"Cancionero\u00a0musical de Galicia. Colecci\u00f3n de la Sociedad Arqueol\u00f3gica de Pontevedra reunida por Don Casto\u00a0Sampedro\u00a0y Folgar. Reconstituci\u00f3n, introducci\u00f3n y notas bibliogr\u00e1ficas por Jos\u00e9 Filgueira Valverde (\"Madrid: Diputaciones de las cuatro provincias del Antiguo Reino de Galicia. Museo de Pontevedra, 1942; 2 vols).\u00a0En 1982 publicouse unha reedici\u00f3n facsimilar (Fundaci\u00f3n Pedro Barri\u00e9 de la Maza, A Coru\u00f1a)."}
{"id": "12867", "revid": "23204", "url": "https://gl.wikipedia.org/wiki?curid=12867", "title": "Alexandre III de Rusia", "text": "Alexander Alexandrovich Romanov (en ruso: \u0410\u043b\u0435\u043a\u0441\u0430\u043d\u0434\u0440 III \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u0420\u043e\u043c\u0430\u043d\u043e\u0432), nado o 10 de marzo de 1845 e finado o 1 de novembro de 1894, foi tsar\u00a0de Rusia co nome de Alexandre III entre o 14 de marzo de 1881 e o 1 de novembro de 1894. Foi pai de Nicolao II e de Miguel II.\nVida.\nAlexandre foi o segundo fillo de Alexandre II de Rusia e Mar\u00eda de Hesse, e ao non ser o herdeiro ao trono recibe a desaxeitada educaci\u00f3n que ent\u00f3n recib\u00edan os grandes duques, pero logo da morte do seu irm\u00e1n m\u00e1is vello en 1865 baixo a direcci\u00f3n de Pobedonostsef recibe unha educaci\u00f3n tradicionalista e antidemocr\u00e1tica que seguir\u00e1 cando chegue ao trono. En 1866 casa con Dagmar de Dinamarca, a segunda filla do rei de Dinamarca, Cristi\u00e1n IX. Dagmar, unha moza fermosa (a\u00ednda que non posu\u00eda a beleza da s\u00faa irm\u00e1, que casara co Pr\u00edncipe de Gales en 1863), estivera prometida co irm\u00e1n m\u00e1is vello do futuro Alexandre III. Se ben parec\u00eda que a uni\u00f3n non ter\u00eda futuro, resultou ser unha parella unida e feliz, e xuntos tiveron seis fillos. En 1868 naceu o seu primeiro fillo, o futuro tsar Nicolao II. Un ano m\u00e1is tarde naceu outro neno, ao que lle puxeron o nome de Alexandre, pero morreu ao ano seguinte. En 1871 naceu un fillo m\u00e1is, Xurxo, e catro anos m\u00e1is tarde, en 1875, naceu a primeira filla, Xenia (pronunciado Ksenia), que ser\u00eda a favorita de Dagmar. Tres anos despois naceu un fillo m\u00e1is, Miguel, que chegar\u00eda a se-lo sucesor do seu irm\u00e1n m\u00e1is vello durante unhas 24 horas, xusto antes de que se proclamase a rep\u00fablica en Rusia. En 1882 naceu unha derradeira filla, Olga, que sempre estivo m\u00e1is preto do coraz\u00f3n paterno que da emperatriz.\nAlexandre sucedera \u00f3 seu pai en 1881 tralo seu asasinato por unha banda de anarquistas. Como resposta \u00e1 inestabilidade social en Rusia e tam\u00e9n \u00e1 que se estaba a dar dentro da mesma familia real empurrou a Alexandre a tomar serias medidas conservadoras. En 1886 decretou, por exemplo, que o t\u00edtulo de Grande Duque ou Grande Duquesa poder\u00eda ser empregado soamente polos fillos e netos ou netas (por li\u00f1a masculina) dun emperador. Outros parentes emparentados m\u00e1is de lonxe \u00f3 emperador (os seus bisnetos inclu\u00eddos) s\u00f3 levar\u00edan o t\u00edtulo de Pr\u00edncipe ou Princesa do Sangue Real. A\u00ednda que non t\u00f3dolos membros da familia real acataron a medida de boa gana, Alexandre non atopou resistencia algunha, e foi un modelo de Tsar de Rusia. Nunca m\u00e1is poder\u00eda Rusia ter un tsar tan axeitado nin tan tradicional coma Alexandre III. Quizais o seu maior erro foi o de non ensinarlle \u00f3 seu fillo os principios de goberno en Rusia, raz\u00f3n pola cal, cando Nicolao chegou \u00f3 trono en 1894, se atopara pouco preparado para o seu deber como emperador.\nAs relaci\u00f3ns entre Alexandre III e o seu fillo m\u00e1is vello, o herdeiro Nicolao, foron xeralmente boas, a\u00ednda que non ti\u00f1an moitas cosas en com\u00fan, mesmo no f\u00edsico. Onde o tsar era impo\u00f1ente, o herdeiro era feble, e onde Alexandre era grande, Nicolao era m\u00e1is ben pequeno, pois herdara o f\u00edsico da s\u00faa nai.\nO car\u00e1cter de Alexandre III era apracible, e prefer\u00eda quedar na casa no lugar de sa\u00edr coa s\u00faa muller \u00e1s festas da sociedade rusa.\nUn grave accidente de tren en 1888 na vila de Borki, no que morreron varias persoas e no que toda a familia real se viu involucrada, deixou \u00f3 Tsar gravemente enfermo. Unha longa enfermidade renal o levou \u00f3 cadaleito en 1894, en Livadia (Livadia, naquel ent\u00f3n parte do Imperio Ruso e hoxe en Ucra\u00edna), pouco antes da voda do seu fillo m\u00e1is vello cunha curm\u00e1, Alexandra de Hesse-Darmstadt, neta da ra\u00ed\u00f1a Vitoria I do Reino Unido. O reinado de Alexandre III foi o \u00fanico na historia de Rusia no que o pa\u00eds non estivo involucrado nunha guerra, e o seu legado axudou a forma-las relaci\u00f3ns diplom\u00e1ticas entre Rusia e outros pa\u00edses de Europa e que logo se fixeron patentes na primeira guerra mundial.\nDa s\u00faa familia directa, os seus fillos Nicolao e Miguel morreron nas mans dos Sovi\u00e9ticos en 1918 trala Revoluci\u00f3n que destronou \u00e1 dinast\u00eda. Xunto con Nicolao, tam\u00e9n pereceron a s\u00faa muller, a Tsarina Alexandra, e os seus cinco fillos: Olga, Tatiana, Mar\u00eda, Anastasia e Aleksei, de idades entre 22 e 13 anos. O irm\u00e1n m\u00e1is novo de Alexandre, Paulo, tam\u00e9n morreu fusilado en 1919, as\u00ed coma o seu fillo (froito dun matrimonio morgan\u00e1tico), Vladimiro Paley. Da mesma maneira morreron en circunstancias igualmente violentas unha irm\u00e1 pol\u00edtica de Alexandre, a Gran Duquesa Isabel Feodorovna (irm\u00e1 \u00e1 s\u00faa vez da Tsarina Alexandra) e varios curm\u00e1ns de Alexandre. A s\u00faa vi\u00fava tivo m\u00e1is sorte e puido escapar de Rusia polo sur en 1918. Morreu dez anos m\u00e1is tarde na s\u00faa Dinamarca natal."}
{"id": "12868", "revid": "98629", "url": "https://gl.wikipedia.org/wiki?curid=12868", "title": "Illa Antiga", "text": "Antiga tam\u00e9n co\u00f1ecida como Antigua e Waladli ou Wadadli pola poboaci\u00f3n nativa, \u00e9 unha illa das Indias Occidentais no Caribe, e a illa principal do pa\u00eds de Antiga e Barbuda. Antiga e Barbuda convert\u00e9ronse nun estado independente dentro da Commonwealth o 1 de novembro de 1981.\n\"Antiga\" do espa\u00f1ol \"antigua\" e chamada as\u00ed por unha icona na catedral de Sevilla, Santa Mar\u00eda da Antiga. O nome \"Waladli\" prov\u00e9n dos habitantes ind\u00edxenas e significa aproximadamente \"nosa propia\".\nHistoria.\nOs primeiros habitantes de Antiga.\nAntes do colonialismo europeo, os primeiros habitantes foron os Guanaxatabei. Co tempo, os arauacos emigraron desde o continente, seguido polos caribes. Cristovo Col\u00f3n foi o primeiro europeo en visitar Antiga, en 1493.\nOs arauacos foron o primeiro grupo ben documentado das poboaci\u00f3ns ind\u00edxenas asentadas en Antiga. Remaron \u00e1 illa en canoa (\"piragua\") desde a actual Venezuela, empuxados polos caribes, outro pobo ind\u00edxena. Os arauacos introduciron a agricultura en Antiga e Barbuda. Entre outros cultivos, cultivaban a agora notable ananas \"negra\" de Antiga. Tam\u00e9n cultivaron:\nAlg\u00fans dos vexetales mencionados, tales como o millo e as patacas doces, a\u00ednda son alimentos b\u00e1sicos da coci\u00f1a de Antiga. Os colonos lev\u00e1ronos a Europa, e desde al\u00ed, estend\u00e9ronse por todo o mundo. Por exemplo, un prato popular de Antiga, a \"dukuna\", \u00e9 unha b\u00f3la de masa doce, cocida ao vapor a base de patacas doces reladas, fari\u00f1a e especias. Outro elemento b\u00e1sico, os \"fungos\", \u00e9 unha pasta cocida feita de fari\u00f1a de millo e auga.\nA maior\u00eda dos arauacos deixaron Antiga sobre o 110 dC. Os que quedaron foron sometidos polos caribes procedentes de Venezuela. De acordo con \"A Enciclopedia Cat\u00f3lica\" , as armas superiores dos caribes e a s\u00faa destreza mari\u00f1eira permitiulles derrotar \u00e1 maior\u00eda das naci\u00f3ns arauacas nas Indias Occidentais. Escravizaron a alg\u00fans e canibalizaron a outros.\n\"A Enciclopedia Cat\u00f3lica\" fai notar que os invasores europeos tiveron dificultades para identificar e diferenciar entre os distintos pobos orixinarios que se atopaban. Como resultado, o n\u00famero e tipo de grupos \u00e9tnicos/tribais/nacionais do momento eran probablemente m\u00e1is variados e numerosos que os dous mencionados neste artigo.\nOs ind\u00edxenas das Indias Occidentais fixeron excelentes embarcaci\u00f3ns mari\u00f1as, que se utilizan para navegar polo Atl\u00e1ntico e o Caribe. Como resultado, os arauacos e caribes poboaron gran parte de Am\u00e9rica do Sur e as illas do Caribe. Os seus descendentes viven en toda Am\u00e9rica do Sur, especialmente Brasil, Venezuela e Colombia. As poboaci\u00f3ns nativas identificadas nas Indias Occidentais mante\u00f1en o orgullo da s\u00faa herdanza.\nEuropeos.\nCristovo Col\u00f3n chamou a illa \"Antigua\" en 1493 en honor \u00e1 \"Virxe da catedral vella\" () que se atopa na catedral de Sevilla no sur de Espa\u00f1a. Na s\u00faa viaxe de 1493, por un xuramento, nomeou moitas illas con diferentes aspectos de Santa Mar\u00eda, inclu\u00edndo Montserrat e Guadalupe.\nContinuou case deshabitada ata 1632, ano en que chegaron un grupo de colonos brit\u00e1nicos \u00e1 illa, deixaran Saint Kitts a asent\u00e1ronse en Antiga. Sir Christopher Codrington, un ingl\u00e9s, estableceu o primeiro asentamento europeo permanente. A partir dese momento, a historia Antiga deu un xiro dram\u00e1tico. Codrington guiou o desenvolvemento da illa como unha colonia de azucre rendible. Para unha gran parte dos historiadores de Antiga, a illa foi considerada por Gran Breta\u00f1a a \"entrada ao Caribe\". At\u00f3pase nas principais rutas de navegaci\u00f3n entre as colonias ricas en recursos da rexi\u00f3n. Lord Horacio Nelson, unha figura importante na historia Antiga, chegou a finais do s\u00e9culo XVIII para preservar a navegaci\u00f3n comercial da illa.\nEn 1666 os franceses tom\u00e1rona, pero ao pouco tempo os ingleses lograron reconquistala, e logo oficialmente por medio do Tratado de Breda permaneceu baixo control brit\u00e1nico ata que en 1981 Antiga e Barbuda logrou a independencia.\nXeograf\u00eda.\nA illa \u00e9 redonda con aproximadamente 87\u00a0km de per\u00edmetro e unha superficie de 281\u00a0km\u00b2. A s\u00faa poboaci\u00f3n era de 80.161 habitantes (no censo do 2011), dos cales m\u00e1is de 32.000 viven na capital, Saint John's. A superficie \u00e9 maioritariamente plana, e non hai moitas elevaci\u00f3ns no terreo como \u00e9 com\u00fan noutras illas da zona. A econom\u00eda \u00e9 principalmente dependente do turismo, o sector agr\u00edcola serve ao mercado interno. Os hoteis est\u00e1n situados na costa e o seu \u00fanico aeroporto est\u00e1 ao servizo de grandes compa\u00f1\u00edas como Virgin Atlantic e British Airways.\nA capital est\u00e1 situada no noroeste do pa\u00eds e ten un porto profundo que \u00e9 capaz de dar cabida a grandes buques de crucero. Outros asentamentos de poboaci\u00f3n principais son All Saints (3.412) e Liberta (2.239), de acordo co censo de 2001.\nA moeda nacional \u00e9 d\u00f3lar do Caribe Oriental. A pesar diso, a maior\u00eda dos prezos son en d\u00f3lares estadounidenses.\nPorto Ingl\u00e9s na costa sur-oriental \u00e9 famoso por ser un refuxio protexido durante as violentas tormentas. \u00c9 o sitio dunha estaci\u00f3n colonial naval brit\u00e1nica restaurada chamada \"astaleiro de Nelson\" polo capit\u00e1n Horacio Nelson. Hoxe Porto Ingl\u00e9s e veci\u00f1o da vila de Falmouth son famosos internacionalmente como un destino de navegaci\u00f3n de recreo ou deportiva e vela e un centro de aprovisionamento. Durante Antiga Sailing Week, a finais de abril e principios de maio, a regata anual de clase mundial trae moitos barcos de vela e navegantes \u00e1 illa para practicar deportes."}
{"id": "12869", "revid": "56817", "url": "https://gl.wikipedia.org/wiki?curid=12869", "title": "Adetomyrma", "text": "Adetomyrma \u00e9 un x\u00e9nero de formigas, recentemente descuberta en Madagascar. S\u00f3 se co\u00f1ecen d\u00faas familias, unha delas \u00e9 \"Adetomyrma venatrix\" (Formiga Dr\u00e1cula)"}
{"id": "12871", "revid": "1131", "url": "https://gl.wikipedia.org/wiki?curid=12871", "title": "A Mind Forever Voyaging", "text": "A Mind Forever Voyaging (AMFV) \u00e9 un xogo de ordenador interactivo creado por Steve Meretzky e publicado por Infocom en 1985. O nome procede do libro \"O preludio\" de William Wordsworth. O xogo est\u00e1 entre os m\u00e1is respectados de Infocom polo seu ton serio e pola preocupaci\u00f3n pola deriva social e pol\u00edtica da humanidade, a\u00ednda que non tivo \u00e9xito comercial.\nPlataformas:.\nAmiga, Apple II, Atari ST, Commodore 64, MS-DOS, TRS-80, TI-99/4A e Macintosh"}
{"id": "12873", "revid": "98629", "url": "https://gl.wikipedia.org/wiki?curid=12873", "title": "Acuario Kaiyukan, Osaca", "text": "O acuario Kaiyukan (\u6d77\u904a\u9928) \u00e9 un dos maiores acuarios do mundo, localizado no distrito (ward) de Minato, en Osaca, no Xap\u00f3n. Disp\u00f3n de 14 tanques de auga nos que se reproduce a vida mari\u00f1a de diferentes \u00e1reas do Oc\u00e9ano Pac\u00edfico. O tanque m\u00e1is grande cont\u00e9n 5\u00a0400 metros c\u00fabicos."}
{"id": "12874", "revid": "1131", "url": "https://gl.wikipedia.org/wiki?curid=12874", "title": "Al Jazeera", "text": "Al Jazeera ( \u0627\u0644\u062c\u0632\u064a\u0631\u0629, \"a illa\" ou \"a pen\u00ednsula\" en \u00e1rabe) \u00e9 unha canle \u00e1rabe de televisi\u00f3n por sat\u00e9lite radicada en Qatar.\nFundouse en 1996 polo goberno qatar\u00ed, converteuse na principal canle de noticias do mundo \u00e1rabe. En orixe gratu\u00edta e financiada polo goberno, a emisora comezou a cobrar polos seus servizos e independizouse financeiramente. A partir de 1998 emite 24 horas e ten a s\u00faa maior audiencia en Oriente Pr\u00f3ximo e entre os emigrante \u00e1rabes en Europa.\nA canle f\u00edxose co\u00f1ecida internacionalmente logo dos ataques do 11 de setembro de 2001, cando se produciu a intervenci\u00f3n norteamericana en Afganist\u00e1n, ao ser a \u00fanica canle internacional en ter correspondentes no pa\u00eds."}
{"id": "12875", "revid": "15490", "url": "https://gl.wikipedia.org/wiki?curid=12875", "title": "Aureolo", "text": "Marco/Manio Acilio Aureolo (en lat\u00edn, Marcus/Manius Acilius Aureolus) co\u00f1ecido como Aureolus ou Aureolo, nado no 220 e finado no 268, foi un comandante militar e usurpador romano que se rebelou contra o emperador Galieno e apoiou ao emperador galo P\u00f3stumo. \nAureolo \u00e9 co\u00f1ecido como un dos \"Trinta Tiranos\" e aparece referenciado en fontes antigas, inclu\u00edndo a Historia Augusta, o Ep\u00edtome de Zonaras e a \"Historia Nova\" de Z\u00f3simo. \nTraxectoria.\nPrimeiros anos.\nDe orixe humilde, naceu polo 220 en Dacia e aparece na documentaci\u00f3n co nome de M. Acilius Aureolus, da gens Acilia, raz\u00f3n pola que o seu \"praenomen\" foi motivo de discusi\u00f3n sobre se deb\u00eda ser Marco ou Manio que eran \"praenomina\" caracter\u00edsticos desa \"gens\". Por\u00e9n, hai alg\u00fans historiadores como John Platts , William A'Beckett e Angelo Paredi quen defend\u00edan que o \"M\" representaba un segundo \"nomina Manlius.\" \nEra pastor e, axi\u00f1a, decidiu cambiar a s\u00faa vida e alistouse no ex\u00e9rcito, onde ostentou o cargo de Mestre dos cabalos Imperiais (\"'Phronistes\"'). \nAscensos e primeiras batallas.\nBaixo Valeriano (reinado 253-260), distinguiuse na batalla de Mursa no 260 contra os usurpadores Ingenuus e Regaliano (reinou no 260) aos que derrotou. \nLogo serviu ao mando de Galieno (reinado 261\u2013267) en Iliria como comandante de cabaler\u00eda. No 261 participou na supresi\u00f3n dos usurpadores Macriano (reinado 260\u2013261) e Macriano Menor (reinado 260\u2013261) en Iliria, a\u00ednda que non participara el directamente sen\u00f3n que enviara a un subordinado seu, Domiciano. En 262, participou no ataque de Galieno contra o emperador galo P\u00f3stumo (reinado 260-269) e, no 265 Galiano lanzou un novo ataque contra P\u00f3stumo (reinado 260\u2013269), e Aureolo foi enviado para rematar coa revolta na Galia pero debido ao descoido de Aureolo, o usurpador conseguiu fuxir. John Bray propuxo que, nese momento, xa deb\u00eda estar aliado con P\u00f3stumo e, por iso, permitiu a s\u00faa fuxida. Z\u00f3simo narrou que Aureolo e outros dous oficiais conspiraron contra Galieno, pero que foron castigados e sometidos, ag\u00e1s Aureolo, quen gardou para si a s\u00faa c\u00f3lera contra o emperador.\nRebeli\u00f3n contra Galieno e morte.\nA finais de 267 ou principios de 268, segundo Xo\u00e1n Zonaras, escribiu no s\u00e9culo XII, que Aureolo era comandante de toda a cabaler\u00eda, o que semella improbable dada a s\u00faa inacci\u00f3n en batallas relevantes nas que o papel da cabaler\u00eda fora decisivo. Por\u00e9n, Z\u00f3simo afirmou que en realidade estaba ao mando de toda a cabaler\u00eda estacionada arredor de Mediolanum, mentres que Sexto Aurelio V\u00edctor, nun relato m\u00e1is probable, afirmou que estaba ao mando da lexi\u00f3n de Recia. Bray apoia a hip\u00f3tese afirmando que, de confirmarse, explicar\u00eda por que os alamanos volveran invadir o Imperio Romano desde Recia a principios do reinado de Claudio II (reinado 268\u2013270), mesmo despois de ser derrotados por Galiano oito ou nove anos antes. David L. Vagi, pola s\u00faa banda, pensa que foi enviado a Recia para recrutar m\u00e1is tropas para, s\u00f3 nese instante, marchar a Mediolanum.\nNo mesmo 268, e ao mando da lexi\u00f3n de Recia, marchou cara Mediolanum deixando a zona desprotexida e vulnerable a futuros ataques alamanos, e f\u00edxose tam\u00e9n co mando da cabaler\u00eda estacionada nos arredores da cidade, momento no que se rebelou contra Galieno.Durante moito tempo pensouse que reclamara o imperio para si, pero hoxe crese que actuaba como representante de P\u00f3stumo, xa que a ceca de Mediolanum emit\u00eda moedas en nome de P\u00f3stumo. Enviou cartas a P\u00f3stumo preguntando ao emperador galo sobre a idea de invadir Italia, pero P\u00f3stumo rexeitouna e o abandonou \u00e1 s\u00faa sorte. Se, finalmente, reclamou a p\u00farpura para si mesmo, f\u00edxoo cara ao final da s\u00faa ocupaci\u00f3n do norte de Italia, nun intento de reorganizar as s\u00faas forzas esnaquizadas, polo que se emitiron moedas ao seu nome. Michel Polfer suxeriu que se declarar\u00eda emperador, pero que pronto se aliar\u00eda con P\u00f3stumo. \nSextos Aurelio V\u00edtor alegou que Aureolo usurpou o poder porque non lle gustaba a inactividade de Galiano. Pero, tras producirse a rebeli\u00f3n, Galiano, que estaba en campa\u00f1a contra os godos que atacaran os Balc\u00e1ns, entregou o mando da campa\u00f1a a Marciano e inmediatamente partiu cara a Italia co groso do seu ex\u00e9rcito de campa\u00f1a e aopou ao ex\u00e9rcito rebelde en Pontirolo Nuovo (do lat\u00edn \"Pons Aureoli\"; \u00e9 dicir, \"a ponte de Aureolo\") sobre o Ada, a poucas millas de Mediolanum. O ex\u00e9rcito rebelde foi decisivamente derrotado e perseguindo de volta \u00e1 cidade, onde foi asediado. \nNo entanto, durante o asedio, Aureolo intentou renderse pero fracasou polo que decidiu continuar coa loital. Curiosamente, Galiano foi asasinado polos seus propios soldados e, daquela, Aureolo, aproveitou para reclamar a p\u00farpura. Pero, aos poucos foi tam\u00e9n asasinado pola Garda Pretoriana, que a\u00ednda lembraba a s\u00faa traiz\u00f3n anterior e que proclamaron emperador a Claudio II o G\u00f3tico (reinado 268-270).\nJohn Bray, analizando a figura de Aureolo, opina que foi fundamental para o destino de Galiano, un xeneral brillante e de confianza durante moito tempo.\nNumism\u00e1tica.\nOs \u00e1ureos co nome de Aur\u00e9olo consid\u00e9ranse hoxe falsificaci\u00f3ns, mentres que se emitiron \u00e1ureos e dobres denarios en Mediolanum a nome de P\u00f3stumo. As s\u00faas moedas dist\u00ednguense das emitidas por P\u00f3stumo en Lugdunum e Colonia Agripina polo seu gravado final \"compacto\" e as s\u00faas pranchas (placas para facer moedas) grosas e curtas. Tam\u00e9n se distinguen polo uso com\u00fan dun P, S ou T para indicar os obradoiros en uso en Mediolanum (Prima, Secunda e Tercia). \nOutra caracter\u00edstica das moedas \u00e9 a inscrici\u00f3n no reverso, xa que a maior\u00eda delas rematan en \"Aequit\", \"Equit\" ou \"Equitum\", termos que aluden aos \u00e9quites (cabaleiros), o corpo de cabaleiros ao mando de Aureolo."}
{"id": "12877", "revid": "25871", "url": "https://gl.wikipedia.org/wiki?curid=12877", "title": "10-Yard Fight", "text": "10-Yard Fight \u00e9 un videoxogo arcade de f\u00fatbol americano, creado por Irem e publicado por Nintendo en 1983. O xogo ten unha perspectiva de arriba a abaixo, con gr\u00e1ficos un pouco primitivos. En 1985 f\u00edxose unha versi\u00f3n para NES e en 1986 para MSX.\nXogabilidade.\nO xogo vese desde unha perspectiva cenital e \u00e9 de desprazamento vertical. En ataque, o xogador simplemente recibe o bal\u00f3n na li\u00f1a de saque e, ou ben tratar de correr co quarterback coa pelota, ou ben pasa a un compa\u00f1eiro ou fai un pase longo. En defensa, o xogador elixe un dos dous xogadores con control, e o computador manipula os demais.\n\"10-Yard Fight\" ten cinco niveis de dificultade; do o m\u00e1is doado \u00f3 m\u00e1is dif\u00edcil: high school, college, professional, playoff, e Super Bowl.\nElaboraci\u00f3n.\nO xogo de arcade foi adaptado m\u00e1is tarde para a Family Computer por Irem por primeira vez no Xap\u00f3n, e publicado m\u00e1is tarde en Am\u00e9rica do Norte e Europa por Nintendo en 1985 para o Nintendo Entertainment System. O xogo de arcade tam\u00e9n foi portado \u00e1 computadora MSX tam\u00e9n por Irem, pero exclusivamente no Xap\u00f3n.\nDiferenzas entre o acarde e Versi\u00f3ns de Nes/Family.\nA\u00ednda que son gr\u00e1ficamente similares, existen algunhas diferenzas fundamentais entre o arcade e versi\u00f3ns Famicom/NES do xogo. A versi\u00f3n do acarde s\u00f3 simulou a parte ofensiva do xogo, a versi\u00f3n para Nes/Family x\u00f3gase tanto en ataque como en defensa, inclu\u00edndo o modo de dous xogadores."}
{"id": "12879", "revid": "23204", "url": "https://gl.wikipedia.org/wiki?curid=12879", "title": "Budas de Bamiy\u00e1n", "text": "Os Budas de Bamiy\u00e1n (en lingua persa: \u062a\u0646\u062f\u06cc\u0633\u0647\u0627\u06cc \u0628\u0648\u062f\u0627 \u062f\u0631 \u0628\u0627\u0645\u064a\u0627\u0646 \"tandis-ha-ye buda dar bamiyaan\") eran d\u00faas estatuas monumentais de Budas esculpidos no s\u00e9culo VI nos lados dun cantil no val de B\u0101my\u0101n, no centro de Afganist\u00e1n, situado a 230 km ao noroeste de Cabul, a unha altura de 2.500 metros sobre o nivel do mar. As estatuas representaban a conxunci\u00f3n da arte grega e budista.\nEn marzo de 2001 o goberno talib\u00e1n derrubou as estatuas. Existe un proxecto de reconstruci\u00f3n que resulta controvertido."}
{"id": "12881", "revid": "25871", "url": "https://gl.wikipedia.org/wiki?curid=12881", "title": "LBA", "text": "LBA (sigla de \"logical block addressing\", algo as\u00ed como 'enderezamento para bloques l\u00f3xicos') \u00e9 un m\u00e9todo de acceso ao disco r\u00edxido. O acceso ao disco real\u00edzase por medio de unidades chamadas sectores. Para poder ler ou escribir algo no disco, \u00e9 necesario especificar a posici\u00f3n no disco, por exemplo por medio de cadanseu n\u00famero de sector. Se o disco \u00e9 antigo (RLL, MFM ou IDE sen LBA) usar\u00e1 o sistema CHS, e daquela a arquitectura do disco espera unha referencia tripla (ao cilindro, a cabeza e ao sector) para designar o punto desexado no disco. O LBA, usado con discos SCSI e IDE maiores de 504 MB, traduce as especificaci\u00f3ns de cilindro, cabeza e sector do disco para enderezos que unha BIOS mellorada ou estendida pode manexar. A cada sector as\u00edgnase un \u00fanico n\u00famero de sector, para no ter que referirse ao n\u00famero de sector, cabeza e cilindro, como acontece no sistema CHS. Os sectores num\u00e9ranse de 0 a n-1, sendo \"n\" o n\u00famero de sectores do disco."}
{"id": "12882", "revid": "15490", "url": "https://gl.wikipedia.org/wiki?curid=12882", "title": "Stephen Grover Cleveland", "text": "Stephen Grover Cleveland, nado o 18 de marzo de 1837 e finado o 24 de xu\u00f1o de 1908, foi o 22\u00ba e 24\u00ba presidente dos Estados Unidos. \nTraxectoria.\nFoi presidente do Partido Dem\u00f3crata. O seu primeiro mandato foi de 1885 a 1889 e o segundo de 1893 a 1897.\nPrimeiro mandato\nSegundo mandato"}
{"id": "12883", "revid": "1987", "url": "https://gl.wikipedia.org/wiki?curid=12883", "title": "Ruminantes", "text": "A dos ruminantes (Ruminantia) \u00e9 unha suborde de mam\u00edferos artiod\u00e1ctilos que incl\u00fae alg\u00fans animais moi co\u00f1ecidos, como as vacas e touros, cabras, ovellas e cervos.\nOs ruminantes son herb\u00edvoros e dixiren os alimentos en d\u00faas etapas: mastigando e tragando de maneira normal e despois regurxitando o alimento semidixerido para remastigar e volver tragar, para as\u00ed poderen extraer ao m\u00e1ximo o seu valor nutritivo. O est\u00f3mago dos ruminantes caracter\u00edzase por ter catro divisi\u00f3ns.\nDadas estas caracter\u00edsticas, a diferenza dos herb\u00edvoros non ruminantes, son capaces de aproveitar os carbohidratos estruturais presentes nas plantas (celulosa, hemicelulosa e pectina, as d\u00faas primeiras constitu\u00edntes da fibra), tendo as\u00ed unha fonte de enerx\u00eda adicional e baseando a s\u00faa alimentaci\u00f3n no consumo de forraxe.\nNon todos os animais que rumian forman parte da suborde dos \"Ruminantia\": os camelos e as llamas e vicu\u00f1as (da familia dos cam\u00e9lidos) est\u00e1n entre as excepci\u00f3ns. Tampouco pertecen a esta suborde alg\u00fans dos grandes mam\u00edferos que pastan e te\u00f1en adaptaci\u00f3ns similares para sobrevivir con cantidades grandes de alimento de calidade inferior, como os canguros e os cabalos, que te\u00f1en un cego moi desenvolvido para dixerilo ben.\nCaracter\u00edsticas.\nOs ruminantes te\u00f1en un sistema dixestivo que lles permite extraer enerx\u00eda das fibras vexetais grazas \u00e1s transformaci\u00f3ns sufridas no est\u00f3mago, que consta de catro cavidades:\nRet\u00edculo e rume.\nO ret\u00edculo e o rume son os dous primeiros preest\u00f3magos. Te\u00f1en unha elevada densidade de microorganismos (bacterias, protozoos e fungos). O intercambio continuado do ret\u00edculo co rume leva a considerar ambos os est\u00f3magos de xeito unitario \"ret\u00edculo-rume\".\nO rume pode conter, no gando vac\u00fan adulto, de 100 a 120\u00a0kg de alimento en fermentaci\u00f3n durante de 20 a 48 h, xa que o proceso de fermentaci\u00f3n bacteriana \u00e9 lento.\nO ret\u00edculo \u00e9 unha zona de intercambio entre o rume e o terceiro est\u00f3mago. S\u00f3 se produce o paso ao seguinte est\u00f3mago se as part\u00edculas que chegan ao ret\u00edculo son de pequeno tama\u00f1o (&lt;1\u20132\u00a0mm) ou son suficientemente densos (&gt;1-2 g/ml).\nPopularmente, o rume recibe os nomes de \"panza\" ou bandullo, e o ret\u00edculo o de \"barrete\".\nOmaso.\nO omaso \u00e9 o terceiro preest\u00f3mago, con capacidade para uns 10\u00a0kg. \u00c9 un \u00f3rgano pequeno con alta capacidade de absorci\u00f3n. Nel rec\u00edclase a auga e alg\u00fans minerais coma o sodio e o f\u00f3sforo, que son devoltos ao rume mediante a saliva. Inda que este \u00f3rgano non \u00e9 esencial, permite a transici\u00f3n entre o rume e o abomaso, ambos os dous con diferentes modos de dixesti\u00f3n.\nA mucosa g\u00e1strica presenta unhas prolongaci\u00f3ns laminares caracter\u00edsticas cara \u00f3 interior do \u00f3rgano, \u00e1s que se deben as denominaci\u00f3ns populares de \"libro\" e \"cenfollas\".\nAbomaso.\nO abomaso \u00e9 o verdadeiro est\u00f3mago, de mucosa glandular, similar ao dos animais non ruminantes. O seu funcionamento bas\u00e9ase na secreci\u00f3n de \u00e1cidos e gran cantidade de enzimas dixestivos. Ao abomaso chegan part\u00edculas non fermentadas de alimentos, alg\u00fans produtos finais da fermentaci\u00f3n microbiana xunto cos microbios producidos no rume. Popularmente recibe o nome de \"calleiro\", pois del extr\u00e1ese o callo."}
{"id": "12884", "revid": "98629", "url": "https://gl.wikipedia.org/wiki?curid=12884", "title": "Disco r\u00edxido", "text": "En inform\u00e1tica, o disco r\u00edxido ou disco duro (en ingl\u00e9s: \"Hard Disk Drive\", HDD) \u00e9 o dispositivo de almacenamento de datos que emprega un sistema de gravaci\u00f3n magn\u00e9tica para almacenar ficheiros dixitais. Componse dun ou m\u00e1is pratos ou discos r\u00edxidos, unidos por un mesmo eixo que vira a gran velocidade dentro dunha caixa met\u00e1lica selada. Sobre cada prato, e en cada unha das s\u00faas caras, sit\u00faase un cabezallo de lectura/escritura que flota sobre unha delgada l\u00e1mina de aire xerada pola rotaci\u00f3n dos discos. \u00c9 memoria non vol\u00e1til.\nO primeiro disco duro foi inventado por IBM, en 1956. Ao longo dos anos, diminu\u00edron os prezos dos discos duros, ao mesmo tempo que multiplicaron a s\u00faa capacidade, sendo a principal opci\u00f3n de almacenamento secundario para ordenadores persoais, desde a s\u00faa aparici\u00f3n nos anos 1960. Os discos duros mantiveron a s\u00faa posici\u00f3n dominante grazas aos constantes incrementos na densidade de gravaci\u00f3n, que se mantivo \u00f3 par das necesidades de almacenamento secundario.\nOs tama\u00f1os tam\u00e9n variaron moito, desde os primeiros discos IBM ata os formatos estandarizados actualmente: 3,5 polgadas os modelos para PC e servidores, e 2,5 polgadas os modelos para dispositivos port\u00e1tiles. Todos se comunican co ordenador a trav\u00e9s do controlador de disco, empregando unha interface estandarizada. Os m\u00e1is com\u00fans ata os anos 2000 foron IDE (tam\u00e9n chamado ATA ou PATA), SCSI (xeralmente usado en servidores e estaci\u00f3ns de traballo). Desde o 2000 en diante aumentou o uso dos SATA. Existe tam\u00e9n a tecnolox\u00eda FC, empregada exclusivamente en servidores.\nPara poder utilizar un disco duro, un sistema operativo debe aplicar un formato de baixo nivel que defina unha ou m\u00e1is partici\u00f3ns. A operaci\u00f3n de formatado require o uso dunha fracci\u00f3n do espazo dispo\u00f1ible no disco, que depender\u00e1 do sistema de ficheiros ou formato empregado. Ademais, os fabricantes de discos duros, unidades de estado s\u00f3lido e tarxeta flash miden a capacidade dos mesmos usando prefixos do Sistema Internacional, que empregan m\u00faltiplos de potencias de 1000 segundo a normativa IEC e IEEE, en lugar dos prefixos binarios, que empregan m\u00faltiplos de potencias de 1024, e son os usados por sistemas operativos de Microsoft. Isto provoca que nalg\u00fans sistemas operativos sexan representados como m\u00faltiplos de 1024 e noutros como m\u00faltiplos de 1000 e, xa que logo, existan confusi\u00f3ns, por exemplo, un disco duro de 500\u00a0GB, nalg\u00fans sistemas operativos ser\u00e1 representado como 465 GiB (\u00e9 dicir gibibytes; 1\u00a0GiB = 1024\u00a0MiB) e noutros como 500\u00a0GB.\nHistoria.\nAo principio os discos duros eran extra\u00edbles, con todo, hoxe en d\u00eda tipicamente ve\u00f1en todos selados (ag\u00e1s dun oco de ventilaci\u00f3n para filtrar e igualar a presi\u00f3n do aire).\nO primeiro disco duro, aparecido en 1956, foi o Ramac I, presentado coa computadora IBM 350: pesaba unha tonelada e a s\u00faa capacidade era de 5\u00a0MB. Este disco duro traballaba a\u00ednda con v\u00e1lvulas de baleiro e requir\u00eda unha consola separada para o seu manexo.\nO seu gran m\u00e9rito consist\u00eda en que o tempo requirido para o acceso era relativamente constante entre algunhas posici\u00f3ns de memoria, a diferenza das cintas magn\u00e9ticas, onde para atopar unha informaci\u00f3n dada, era necesario enrolar e desenrolar os carretes ata atopar o dato buscado, tendo moi diferentes tempos de acceso para cada posici\u00f3n.\nA tecnolox\u00eda inicial aplicada aos discos duros era relativamente simple. Consist\u00eda en recubrir con material magn\u00e9tico un disco de metal que era formatado en pistas conc\u00e9ntricas, que logo eran divididas en sectores. O cabezallo magn\u00e9tico codificaba informaci\u00f3n ao magnetizar diminutas secci\u00f3ns do disco duro, empregando un c\u00f3digo binario de \u00abceros\u00bb e \u00abuns\u00bb. Os bits ou d\u00edxitos binarios as\u00ed gravados poden permanecer intactos durante anos. Orixinalmente, cada bit ti\u00f1a unha disposici\u00f3n horizontal na superficie magn\u00e9tica do disco, pero logo descubriuse como rexistrar a informaci\u00f3n dunha maneira m\u00e1is compacta.\nO m\u00e9rito do franc\u00e9s Albert Fert e o alem\u00e1n Peter Gr\u00fcnberg (ambos premio Nobel de F\u00edsica polas s\u00faas contribuci\u00f3ns no campo do almacenamento magn\u00e9tico) foi o descubrimento do fen\u00f3meno co\u00f1ecido como magnetorresistencia xigante, que permitiu constru\u00edr cabezallos de lectura e gravaci\u00f3n m\u00e1is sensibles, e compactar m\u00e1is os bits na superficie do disco duro. Destes descubrimentos, realizados en forma independente por estes investigadores, desprendeuse un crecemento espectacular na capacidade de almacenamento nos discos duros, que se elevou un 60\u00a0% anual na d\u00e9cada de 1990.\nEn 1992, os discos duros de 3,5 polgadas aloxaban 250\u00a0MB, mentres que 10 anos despois superaran 40\u00a0GB (40\u00a0000\u00a0MB).\nEn 2001 foi lanzado o iPod, que empregaba un disco duro que ofrec\u00eda unha capacidade alta para a \u00e9poca. Xunto \u00e1 simplicidade, calidade e elegancia do dispositivo, este foi un factor chave para o seu \u00e9xito.\nEn 2005 os primeiros tel\u00e9fonos m\u00f3biles que inclu\u00edan discos duros foron presentados por Samsung e Nokia, a\u00ednda que non tiveron moito \u00e9xito xa que as memorias flash acab\u00e1ronos desprazando, debido ao aumento de capacidade, maior resistencia e menor consumo de enerx\u00eda.\nTecnolox\u00eda.\nO disco duro grava os datos por magnetizaci\u00f3n direccional de materiais ferromagn\u00e9ticos. Para representar os d\u00edxitos binarios (0 e 1) util\u00edzanse cambios secuenciais na direcci\u00f3n da magnetizaci\u00f3n. Os datos lense do disco duro detectando as transici\u00f3ns da direcci\u00f3n da magnetizaci\u00f3n e descodificando os datos escritos orixinalmente. Util\u00edzanse diferentes sistemas de codificaci\u00f3n, por exemplo o \"Modified Frequency Modulation\", o \"Group Code Recording\" ou o \"Run Length Limited\".\nO dese\u00f1o t\u00edpico dun disco duro consiste nun eixo que sost\u00e9n un ou m\u00e1is discos circulares chamados pratos (\"platter\"), onde os datos son gravados. Os pratos est\u00e1n feitos dun material non magn\u00e9tico, normalmente de vidro ou dunha aliaxe de aluminio, e est\u00e1n recubertos cunha fina capa superficial de material magn\u00e9tico, habitualmente dun groso de 10 a 20 nm (o groso dunha folla de papel corrente oscila de 0,07 a 0,18 mil\u00edmetros, de 70.000 a 180.000\u00a0nm) recuberta \u00e1 s\u00faa vez cunha capa de carbono como protecci\u00f3n. Os discos m\u00e1is antigos utilizaban o \u00f3xido de ferro como material magn\u00e9tico.\nEstes pratos est\u00e1n dese\u00f1ados para xirar a grandes velocidades, entre as 3.000 voltas ou revoluci\u00f3ns por minuto (rpm) dos dispositivos port\u00e1tiles de baixo consumo ata as 15.000 rpm no caso dos discos destinados a servidores de alto rendemento. A informaci\u00f3n \u00e9 lida e escrita mentres os pratos est\u00e1n en rotaci\u00f3n, mediante un mecanismo chamado cabezallo de lectura/escritura que opera moi preto da superficie magn\u00e9tica, a unhas decenas de nan\u00f3metros nos dispositivos m\u00e1is novos. O feito de non ter contacto coa superficie permite evitar a calor que se producir\u00eda polo rozamento e aumentar a velocidade de xiro. O cabezallo de lectura e escritura (\"head\" en ingl\u00e9s) util\u00edzase para detectar e modificar a magnetizaci\u00f3n do material que se atopa inmediatamente debaixo da s\u00faa posici\u00f3n. Nun disco moderno hai un cabezallo por cada disco magn\u00e9tico montado sobre un brazo com\u00fan para todos os pratos. O mecanismo de posicionamento do brazo move o cabezallo nun arco radial a trav\u00e9s dos discos, cousa que permite que os cabezallos te\u00f1an acceso a case toda a superficie do disco a medida que vira. O brazo m\u00f3vese utilizando unha bobina m\u00f3bil ou, nos dese\u00f1os m\u00e1is antigos, un motor paso a paso.\nDebido \u00e1 natureza policristalina do material magn\u00e9tico, cada unha destas rexi\u00f3ns magn\u00e9ticas componse duns poucos centenares de grans cristalinos. Estes grans magn\u00e9ticos son dun tama\u00f1o t\u00edpico de 10\u00a0nm e cada un forma un dominio magn\u00e9tico individual. Cada rexi\u00f3n magn\u00e9tica forma en conxunto un dipolo magn\u00e9tico que xera un campo magn\u00e9tico. A capa magn\u00e9tica destes pratos est\u00e1 dividida conceptualmente en moitas rexi\u00f3ns magn\u00e9ticas moi pequenas, de medida inferior ao micr\u00f3metro, denominadas dominios magn\u00e9ticos que se utilizan para codificar a informaci\u00f3n. Nos dispositivos antigos estas rexi\u00f3ns orient\u00e1banse en sentido horizontal e paralelo \u00e1 superficie do disco, pero a partir do 2005 a orientaci\u00f3n cambiouse ao utilizar a gravaci\u00f3n perpendicular para permitir unha menor separaci\u00f3n dos dominios magn\u00e9ticos.\nPara almacenar datos de maneira fiable \u00e9 necesario que o material da superficie de gravaci\u00f3n sexa resistente \u00e1 desmagnetizaci\u00f3n que se produce cando os dominios magn\u00e9ticos se repelen entre si. Antigamente utilizouse \u00f3xido de ferro III como material magn\u00e9tico pero nos discos actuais util\u00edzase unha aliaxe en base de cobalto. A resistencia dun material \u00e1 desmagnetizaci\u00f3n co\u00f1\u00e9cese como a s\u00faa coercitividade magn\u00e9tica (HC) e m\u00eddese en amperios por metro no Sistema Internacional, a m\u00e1is coercitividade do material m\u00e1is estabilidade dos datos gravados, pero necesitar\u00e1 m\u00e1is enerx\u00eda para facelo.\nUn cabezallo de escritura magnetiza unha rexi\u00f3n magn\u00e9tica mediante a xeraci\u00f3n dun forte campo magn\u00e9tico local. Os primeiros discos duros utilizaban un electroim\u00e1n, tanto para magnetizar unha rexi\u00f3n como para ler o seu campo magn\u00e9tico usando a induci\u00f3n electromagn\u00e9tica. As versi\u00f3ns posteriores dos cabezalllos de induci\u00f3n utilizaron a tecnolox\u00eda chamada \"Metal-in-Gap\" (MEDIO) e a de pel\u00edcula delgada. Cando a densidade de datos aumentou empez\u00e1ronse a utilizar cabezalllos de lectura que utilizaban o principio da magnetoresistencia (MR), a resistencia el\u00e9ctrica do cabezallo cambiaba de acordo coa forza magn\u00e9tica do prato.\nNos desenvolvementos posteriores aplicouse a espintr\u00f3nica (electr\u00f3nica do spin) no dese\u00f1o dos cabezallos, a magnetoresistencia era moito m\u00e1is grande que nos dispositivos anteriores e recibiu o nome de magnetoresistencia xigante (GMR do ingl\u00e9s \"Giant MagnetoResistance\"). Nos cabezallos actuais os elementos de lectura e escritura at\u00f3panse separados, a pesar de que est\u00e1n moi pr\u00f3ximos. O elemento de lectura \u00e9 magneto-resistente mentres que o de lectura adoita basearse na pel\u00edcula delgada indutiva.\nOs cabezallos mant\u00e9\u00f1ense sen tocar a superficie do prato grazas ao aire que hai preto da superficie do prato, este aire m\u00f3vese a unha velocidade moi pr\u00f3xima \u00e1 do prato facendo un efecto de almofada que evita o contacto do cabezallo coa superficie. A distancia entre o cabezallo e a superficie foise reducindo co tempo e na actualidade pode chegar a ser menor de 0,1\u00a0\u00b5m. A\u00ednda as\u00ed, durante as operaci\u00f3ns de arranque e parada do disco os cabezallos tocan a superficie porque a separaci\u00f3n depende da velocidade de xiro.\n\u00c1s unidades de disco modernas, o pequeno tama\u00f1o das rexi\u00f3ns magn\u00e9ticas fai que sexa posible que perdan o seu estado magn\u00e9tico debido \u00f3s efectos t\u00e9rmicos. Para contrarrestar este perigo, os pratos est\u00e1n recubertos por d\u00faas capas magn\u00e9ticas paralelas, separadas por unha capa de rutenio, un elemento non magn\u00e9tico, dun groso de 3 \u00e1tomos, mentres que as d\u00faas capas de material magn\u00e9tico son magnetizadas en sentido oposto, para reforzarse mutuamente. Outra tecnolox\u00eda utilizada para superar os efectos t\u00e9rmicos permitindo unha maior densidade \u00e9 a gravaci\u00f3n perpendicular, empregada comercialmente por primeira vez no 2005, e de uso moi xeral a partir do 2007.\nCapacidade.\nOs fabricantes de discos duros ref\u00edrense \u00e1 capacidade dun disco utilizando m\u00faltiplos do SI (en potencias de 1000), as\u00ed un terabyte son 1000 xigabytes e un \"xigabyte\" son 1000 megabytes. Pero hai que facer notar que o software, e os sistemas de ficheiros, indican a capacidade en potencias de 1024, por iso o espazo dispo\u00f1ible \u00e9 un pouco menor que a capacidade da publicidade. A discrepancia entre os dous m\u00e9todos de medida tivo graves consecuencias financeiras para polo menos un fabricante de discos duros (Western Dixital) por mor dun xu\u00edzo promovido polos consumidores argumentado que a utilizaci\u00f3n de diferentes m\u00e9todos de medida era para enganalos.\nOs chips de semicondutores que se utilizan na fabricaci\u00f3n das memorias organ\u00edzanse de forma que a medida da s\u00faa capacidade expr\u00e9sase en m\u00faltiplos de potencias de dous. Pola contra, os discos duros non te\u00f1en unha medida binaria inherente. A capacidade \u00e9 o produto do n\u00famero de cabezallos (que adoita coincidir co n\u00famero de caras), o n\u00famero de cilindros, o n\u00famero de pistas, o n\u00famero de sectores por pista, e a medida de cada sector. A medida do sector foi estandarizada por conveniencia en valores de 256 ou 512 bytes, e m\u00e1is recentemente tam\u00e9n de 4096 bytes, que son potencias de dous.\nDada unha unidade de disco dun terabyte (1\u00a0TB), esperar\u00edase que tivese unha capacidade de ao redor de 1 bill\u00f3n de bytes (1.000.000.000.000) ou 1000\u00a0GB, e de feito, a maior\u00eda de unidades de disco de 1 TB te\u00f1en unha capacidade algo m\u00e1is grande que este n\u00famero. Con todo, algunhas utilidades do sistema operativo informar\u00e1n dunha capacidade de ao redor de 931\u00a0GB ou 953.674\u00a0MB. (O valor real da capacidade as\u00ed que est\u00e1 formatado ser\u00e1 algo m\u00e1is pequeno a\u00ednda, e depender\u00e1 do sistema de ficheiros.) A continuaci\u00f3n m\u00f3stranse varias formas de presentaci\u00f3n dun terabyte.\nTerminolox\u00eda.\nAlg\u00fans dos principais termos para calcular a capacidade dun disco son:\nDiscos de gran capacidade.\nA capacidade dun disco duro p\u00f3dese calcular multiplicando o n\u00famero de cilindros polo n\u00famero de cabezallos, polo n\u00famero de sectores e polo n\u00famero de bytes por sector (habitualmente 512). Este m\u00e9todo recibe o nome de CHS, do ingl\u00e9s \"Cilinder-Head-Sector\" v\u00e1lido para discos ata 8 GB. As unidades de disco con interface ATA e unha capacidade de oito xigabytes ou m\u00e1is comp\u00f3rtanse coma se fosen estruturados en 16.383 cilindros, 16 cabezallos e 63 sectores, para manter a compatibilidade cos sistemas operativos m\u00e1is antigos. A diferenza do que pasaba na d\u00e9cada de 1980, o valor que o sistema CHS informa \u00e1 CPU no caso dunha moderna unidade de disco ATA xa non se corresponde cos par\u00e1metros f\u00edsicos reais, posto que os n\u00fameros informados son limitados polas interfaces dos sistemas operativos e, ademais, a utilizaci\u00f3n do sistema \"zone bit recording\" fai que o n\u00famero real de sectores var\u00ede segundo a zona. Doutra banda nos discos con interface SCSI a direcci\u00f3n de cada sector \u00e9 un n\u00famero enteiro \u00fanico, o sistema operativo ignora a contabilidade do n\u00famero de cabezallos ou de cilindros.\nO antigo sistema CHS foi substitu\u00eddo polo LBA, Logical Block Addressing. Nalg\u00fans casos de unidades de gran capacidade, utilizouse o sistema CHS forz\u00e1ndoo cun n\u00famero de cabezallos igual a 64, cando non hai ningunha unidade moderna que chegase a un n\u00famero de pratos pr\u00f3ximo a 32.\nNon todo o espazo dun disco duro est\u00e1 dispo\u00f1ible para os ficheiros do usuario. O sistema de ficheiros do sistema operativo utiliza unha parte do espazo do disco para organizar os ficheiros, gravando os seus nomes e a secuencia das \u00e1reas do disco que representa o ficheiro. Alg\u00fans exemplos de estruturas de datos almacenados no disco para recuperar ficheiros son a FAT (File Allocation Table) do MS-DOS ou os inodes dos sistemas Unix. Esta sobrecarga xerada polo sistema de ficheiros representa en xeral menos do 1% do espazo en unidades de m\u00e1is de 100 MB.\nNo caso das unidades de tipo RAID, a integridade de datos e os requisitos de tolerancia a fallos tam\u00e9n reducen a capacidade. Un sistema RAID est\u00e1 formado por varias unidades de disco que aparecen como unha \u00fanica unidade para o usuario, pero proporciona unha certa tolerancia a fallos. Por exemplo, unha unidade de disco RAID 1 ser\u00e1 de aproximadamente a metade da capacidade total como resultado da duplicaci\u00f3n de datos. Para os discos RAID 5 con x unidades perder\u00edase 1/x do seu espazo por paridade de almacenamento.\nFormatar un disco.\nA presentaci\u00f3n dun disco duro ao sistema operativo vir\u00e1 determinada polo seu controlador de disco. Os discos duros modernos, como os SAS (\"Serial attached SCSI\") e os SATA, aparecen nas s\u00faas interfaces como un conxunto contiguo de bloques l\u00f3xicos, normalmente de 512 bytes de lonxitude, pero a industria est\u00e1 no proceso de cambio a bloques l\u00f3xicos de 4.096 bytes.\nO proceso de inicializaci\u00f3n destes bloques l\u00f3xicos nos pratos do disco f\u00edsico \u00e9 o que denominamos \"formatado de baixo nivel\", e que xeralmente se fai na f\u00e1brica e non adoita ser cambiado.\nA continuaci\u00f3n o \"formatado de alto nivel\" escribe as estruturas do sistema de ficheiros en determinados bloques l\u00f3xicos para facer que o resto dos bloques l\u00f3xicos estean dispo\u00f1ibles para o sistema operativo e as s\u00faas aplicaci\u00f3ns.\nMemoria cach\u00e9 do disco.\nA maior\u00eda de discos dispo\u00f1en de sistemas de memoria cach\u00e9 para mellorar os tempos de acceso aos sectores. As\u00ed, nestas memorias cach\u00e9, p\u00f3dese almacenar o que se prev\u00e9 que se solicitar\u00e1 nun futuro inmediato, e tam\u00e9n a cola de escrituras pendentes en disco.\nEstas memorias cach\u00e9 poden estar incorporadas no disco duro mesmo, en tarxetas \u00e1 parte, ou poden facer uso da memoria principal para esta finalidade.\nFactor de forma.\nOs discos duros utilizados nos mainframes e os miniordenadores eran de medidas moi variadas, desde o tama\u00f1o dunha lavadora como o modelo RP06 de DEC ou modelos pensados para ser montados en bastidores (\"rack\") de 19 polgadas como o modelo 31 de Diablo Data Systems. En 1962, IBM presentou o seu modelo de disco 1311, que utilizaba pratos de 14 polgadas. Esta dimensi\u00f3n converteuse nunha medida est\u00e1ndar para os computadores centrais (mainframes) e miniordenadores durante moitos anos, pero estas grandes bandexas nunca chegaron a ser utilizadas cos sistemas baseados en microprocesadores.\nCo aumento das vendas de microordenadores con disqueteiras para discos flexibles, dispor de unidades de disco duro da mesma medida converteuse nun obxectivo desexable, e isto conduciu \u00e1 evoluci\u00f3n do mercado cara \u00e1 adopci\u00f3n de certos factores de forma para as unidades de disco, nun principio derivados das medidas das unidades de disco flexible de 8, 5,25 e 3,5\u00a0polgadas. As medidas inferiores a 3,5\u00a0polgadas convert\u00e9ronse nas m\u00e1is populares no mercado e/ou foron adoptadas por varios grupos industriais.\nO nome baseado nun n\u00famero de polgadas, que se utiliza para denominar de maneira xeral os diferentes factores de forma, non indica nada das dimensi\u00f3ns do produto real (que ademais se especifican en mil\u00edmetros en todos os factores de forma m\u00e1is recentes), s\u00f3 indica de maneira aproximada a medida do di\u00e1metro dos pratos, e s\u00f3 se mant\u00e9n por tradici\u00f3n hist\u00f3rica.\nFabricantes principais.\nOs recursos tecnol\u00f3xicos necesarios e os procesos de fabricaci\u00f3n e produci\u00f3n dos discos modernos implican que desde o 2007, m\u00e1is do 98% dos discos duros do mundo sexan fabricados por un pequeno grupo de grandes empresas: Seagate (que actualmente \u00e9 propietaria de Maxtor), Western Digital, Samsung e Hitachi (que \u00e9 propietaria da antiga divisi\u00f3n de fabricaci\u00f3n de discos duros de IBM). Fujitsu segue fabricando discos port\u00e1tiles e discos especiais para servidores, pero deixou de fabricar discos duros para computadores de sobremesa en 2001, e o resto vendeuno a Western Digital. Toshiba \u00e9 un dos principais fabricantes de discos duros para ordenadores port\u00e1tiles (2,5 e 1,8 polgadas). Finalmente, ExcelStor \u00e9 un pequeno fabricante de discos duros que a\u00ednda perdura."}
{"id": "12886", "revid": "23204", "url": "https://gl.wikipedia.org/wiki?curid=12886", "title": "William Albright", "text": "William Foxwell Albright nado en 1891 e finado en 1971, foi un arque\u00f3logo, experto b\u00edblico e ling\u00fcista estadounidense.\nNaceu en Coquimbo, Chile fillo dunha parella de misioneiros metodistas. Licenciouse pola Universidade Johns Hopkins en 1913, onde ensinou entre 1929 e 1959. Unha das s\u00faas achegas m\u00e1is importantes foi a confirmaci\u00f3n da autenticidade dos Manuscritos do Mar Morto"}
{"id": "12887", "revid": "89787", "url": "https://gl.wikipedia.org/wiki?curid=12887", "title": "Ar, Unix", "text": "Archiver, co\u00f1ecido frecuentemente como ar \u00e9 unha utilidade de UNIX que mant\u00e9n grupos de arquivos nun s\u00f3. Polo xeral, ar empr\u00e9gase para crear e manter bibliotecas. Ar est\u00e1 inclu\u00edda nos GNU Binutils.\nLigaz\u00f3ns externas.\nP\u00e1xina de ar"}
{"id": "12888", "revid": "89787", "url": "https://gl.wikipedia.org/wiki?curid=12888", "title": "Cap\u00f3n", "text": "Un cap\u00f3n \u00e9 un polo castrado antes da madurez sexual, que se cr\u00eda para o seu engorde e consumo. Son famosos os de Vilalba, moi apreciados como pratos t\u00edpicos de Nadal. Tam\u00e9n se producen noutros pa\u00edses como Italia (\"cappone\"), Francia (\"chapon\"), Portugal (\"cap\u00e3o\") ou Catalu\u00f1a (\"cap\u00f3\").\nSegundo a lexislaci\u00f3n europea, s\u00f3 se pode vender o cap\u00f3n baixo a etiqueta de \"polo castrado cirurxicamente antes de acadar a s\u00faa madurez sexual e sacrificado a unha idade m\u00ednima de 150 d\u00edas; unha vez castrados, os cap\u00f3ns deber\u00e1n pasar por un per\u00edodo m\u00ednimo de engorde de 77 d\u00edas\". (Regulamento CEE n\u00ba 1538/91).\nHistoria.\nA tradici\u00f3n do cap\u00f3n \u00e9 moi antiga. Os amantes da gastronom\u00eda da antig\u00fcidade, xa co\u00f1ec\u00edan as caracter\u00edsticas da carne de cap\u00f3n, segundo se desprende da que parece ser a m\u00e1is remota menci\u00f3n deste, a que figura no Pentateuco, o m\u00e1is vello texto da colecci\u00f3n b\u00edblica que se co\u00f1ece. E Arist\u00f3teles, gran pensador, fil\u00f3sofo e estudoso das ciencias naturais, xa escrib\u00eda na s\u00faa \"Historia Animalum\" sobre a arte da preparaci\u00f3n do cap\u00f3n.\nHai referencias hist\u00f3ricas \u00f3 cap\u00f3n en libros como \"Libro de buen amor\" de Juan Ruiz, (s\u00e9culo XIV); \"Don Quixote da Mancha\" de Miguel de Cervantes, (ano 1615) e \"La vida del Busc\u00f3n\" de Francisco de Quevedo. Na literatura galega tam\u00e9n podemos atopar referencias, como no xornal \"El Eco de Villalba\" de Manuel Mato Vizoso, 1908 ou \"A coci\u00f1a galega\" de \u00c1lvaro Cunqueiro, 1987.\nEn tempos pasados o cap\u00f3n era moeda de curso legal. O seu uso m\u00e1is estendido era o de pago de favores. Na actualidade a\u00ednda \u00e9 posible atopar zonas onde o pago de rendas con cap\u00f3ns segue vivo.\nCrianza do cap\u00f3n de Vilalba.\nSelecci\u00f3n e castraci\u00f3n.\nTodo comeza coa selecci\u00f3n en orixe dos mellores machos dispo\u00f1ibles para crialos como cap\u00f3ns. Cando te\u00f1en entre 1-1,5\u00a0kg de peso, son castrados cirurxicamente. Unha vez capados, d\u00e9ixanse repousar uns d\u00edas na corte, sen sa\u00edr \u00f3 campo, para que poidan recuperarse da operaci\u00f3n e non se lles infecte a ferida. A castraci\u00f3n e os d\u00edas posteriores son un dos momentos m\u00e1is cr\u00edticos do proceso de cr\u00eda, onde o manexo do xa cap\u00f3n \u00e9 fundamental. M\u00e1is ou menos unha semana despois de castrarse, xa poden sa\u00edr \u00f3 aire libre, e comezar o proceso de engorde.\nAlimentaci\u00f3n e ceba.\nOs cap\u00f3ns cr\u00edanse \u00f3 aire libre, cunha alimentaci\u00f3n natural a base de cereais. Te\u00f1en zonas de campo \u00e1 s\u00faa disposici\u00f3n para que a s\u00faa crianza se leve a cabo da maneira m\u00e1is natural. Nestes prados ten que haber matogueiras, \u00e1rbores... que dan sombra no ver\u00e1n. A cr\u00eda \u00f3 aire libre, ademais de proporcionarlle \u00f3 animal alimento verde, daralles \u00e1s aves a posibilidade de buscar insectos, larvas... actividade que non s\u00f3 \u00e9 importante dende o punto de alimenticio, sen\u00f3n que se considera un anti-estr\u00e9s natural. Pola noite, os cap\u00f3ns rec\u00f3llense nun lugar cerrado. Durante toda a crianza, tanto dentro da corte, coma f\u00f3ra, no campo, te\u00f1en \u00e1 s\u00faa disposici\u00f3n toda a comida (cereais) que desexen, as\u00ed como auga de bebida. \u00c9 importante que as aves te\u00f1an a posibilidade de facer exercicio f\u00edsico, xa que favorece o desenvolvemento da musculatura, co que esta adquire m\u00e1is coloraci\u00f3n e, polo tanto, unha carne m\u00e1is escura e apetecible.\nO proceso de ceba \u00e9 totalmente artesanal, o segredo da s\u00faa calidade est\u00e1 na s\u00faa coidada alimentaci\u00f3n e manexo. A tradici\u00f3n marca que os cap\u00f3ns se encerren nas capoeiras o d\u00eda de San Marti\u00f1o (11 de novembro). As dimensi\u00f3ns m\u00ednimas destas capoeiras individuais ser\u00e1n de 50\u00a0cm x 50\u00a0cm, e est\u00e1n feitas con materiais axeitados, que non afectan o benestar animal. Est\u00e1n dotadas de comedeiros e bebedoiros. Unha vez dentro, d\u00e1selles de comer unha pasta ou amoado feita con millo do pa\u00eds mesturada con auga fervida ou vi\u00f1o branco. A isto tam\u00e9n se lle pode engadir pataca ou casta\u00f1as cocidas e xema de ovo. Estes ingredientes repercuten directamente na calidade final da carne do cap\u00f3n, as\u00ed como tam\u00e9n na cor da s\u00faa pel, que adquire unha tonalidade dourada. A comida d\u00e1selle \u00f3 pito no colo, obrig\u00e1ndoo a comer incluso se non o quere.\nSacrificio.\nO sacrificio e preparaci\u00f3n do animal l\u00e9vase a cabo na casa de cada criador, unha operaci\u00f3n que se segue a realizar co m\u00e1ximo esmero e coidado. Require dunha grande experiencia e habilidade, xa que o m\u00e1is m\u00ednimo fallo no proceso sup\u00f3n unha modificaci\u00f3n na presentaci\u00f3n final da ave e menor valor no mercado. Emp\u00e9zase collendo os animais das capoeiras en penumbra, con moito coidado e evitando movementos bruscos, e sacrif\u00edcanse. Despois despl\u00famanse, tendo coidado de non danar a pel \u00f3 facelo, xa que esta \u00e9 moi delicada, sobre todo \u00e1 altura do peito. Unha vez finalizado o desplume, procederase \u00e1 evisceraci\u00f3n, quitando todos os \u00f3rganos do interior, as\u00ed como a graxa abdominal. Esta graxa, separada das v\u00edsceras, empr\u00e9gase como adorno final no cap\u00f3n, a chamada ensunlla. O resto da ave non se usa, a excepci\u00f3n, \u00e1s veces, do f\u00edgado, coraz\u00f3n e boche para consumo familiar. Este eviscerado aumenta o tempo de conservaci\u00f3n da canal. Despois l\u00e1vase ben por dentro e por f\u00f3ra, cunha dobre finalidade: limpar as canais e evitar que se resequen. Cando est\u00e1 ben limpo, real\u00edzase o recuchido , que non \u00e9 outra cousa que un novo escaldado durante 5 minutos, con auga a 50\u00a0\u00b0C \u00e1 que se lle pode engadir palla de avea, azafr\u00e1n ou sal, segundo o caso, que intensifican a cor da pel ou axudan \u00e1 conservaci\u00f3n da canal.\nPara rematar esta fase, efect\u00faase un repaso ou inspecci\u00f3n final, coa fin de comprobar que no interior non quede ning\u00fan resto (partes de pulm\u00f3n ou outras v\u00edsceras) que poidan, m\u00e1is tarde, estragar a canal.\nComercializaci\u00f3n.\nPara a s\u00faa comercializaci\u00f3n, o cap\u00f3n ad\u00f3rnase dun xeito moi tradicional. Col\u00f3case a ensunlla nas costas do animal e tr\u00e1ese en cestas de vimbio ou madeira, cheas de palla. Os cap\u00f3ns v\u00e9ndense na Feira do cap\u00f3n de Vilalba, que se celebra uns d\u00edas antes da Noiteboa."}
{"id": "12889", "revid": "5863", "url": "https://gl.wikipedia.org/wiki?curid=12889", "title": "Roberto Arlt", "text": "Roberto Arlt, nado en Buenos Aires en 1900 e finado na mesma cidade en 1942, foi un novelista, dramaturgo e xornalista arxentino.\nTraxectoria.\nEscribiu os seus primeiros relatos aos oitos anos, a pesar de ser expulsado da escola.\nA s\u00faa primeira novela \"El juguete rabioso\" (1926) marca o comezo da novela urbana arxentina, pero vai ser con \"Los Siete locos\" (1929) e \"Los Lanzallamas\" (1931) cando rompa coa literatura do momento, cunha historia simple clama con violencia a necesidade da liberaci\u00f3n pola acci\u00f3n"}
{"id": "12890", "revid": "1131", "url": "https://gl.wikipedia.org/wiki?curid=12890", "title": "Ivan Aivazovskii", "text": "Iv\u00e1n Konstantinovich Aivazovsky, en armenio \"\u0540\u0578\u057e\u0570\u0561\u0576\u0576\u0565\u057d \u0531\u0575\u057e\u0561\u0566\u0578\u057e\u057d\u056f\u056b\", en ruso \"\u0418\u0432\u0430\u043d \u041a\u043e\u043d\u0441\u0442\u0430\u043d\u0442\u0438\u043d\u043e\u0432\u0438\u0447 \u0410\u0439\u0432\u0430\u0437\u043e\u0432\u0441\u043a\u0438\u0439\", nado en Teodosia o 29 de xullo de 1817 e finado no mesmo lugar o 5 de maio de 1900, foi un pintor ruso de orixe armenia famoso polas s\u00faas mari\u00f1as. \nNaceu na cidade de Feodosiya, Crimea, viviu a s\u00faa infancia na pobreza, pero grazas ao seu talento art\u00edstico conseguiu entrar no instituto e posteriormente pasar pola Academia de artes de San Petersburgo.\nComezou pintando paisaxes e fixo unha serie de pinturas de cidades costeiras crimeanas antes de facer unha viaxe por toda Europa. No final da s\u00faa vida, pintou escenas navais comisionado pola Mari\u00f1a rusa.\nTraxectoria.\nEn 1833 ingresou na Academia Imperial das Artes de San Petersburgo, recibindo dous anos despois a medalla de prata nun certame art\u00edstico pola s\u00faa obra \"Estudo a\u00e9reo sobre o mar\". Esta pintura foi elixida para decorar o Palacio de Inverno. En 1841 comezou unha viaxe de cinco anos que o levar\u00eda por distintos pa\u00edses, entre eles Italia, Portugal, Espa\u00f1a, Francia, Reino Unido e Holanda. En 1842 co\u00f1eceu ao c\u00e9lebre paisaxista Turner. Ao seu regreso a Rusia, en 1844, recibiu o nomeamento como acad\u00e9mico da Academia Imperial das Artes de San Petersburgo. Dous anos despois foi nomeado profesor na mesma instituci\u00f3n.\nEn 1848 celebrou a s\u00faa primeira exposici\u00f3n en Moscova. En 1853 participou nas escavaci\u00f3ns arqueol\u00f3xicas realizadas en Teodosia, sacando \u00e1 luz numerosos obxectos de arte que pasaron a formar parte das colecci\u00f3ns do Ermitage.\nEn 1857, tras unha brillante exposici\u00f3n das s\u00faas obras celebrada en Par\u00eds, Aivazovski foi condecorado coa Lexi\u00f3n de Honra. En 1869 visitou Exipto."}
{"id": "12891", "revid": "5863", "url": "https://gl.wikipedia.org/wiki?curid=12891", "title": "Schneider CA1", "text": "O Schneider CA1 foi o primeiro carro de combate franc\u00e9s. Inspirouse na necesidade de superar a guerra de trincheiras durante a primeira guerra mundial. Usouse por vez primeira o 16 de abril de 1917."}
{"id": "12893", "revid": "45882", "url": "https://gl.wikipedia.org/wiki?curid=12893", "title": "1876", "text": "Outros.\nHistoria ano a ano"}
{"id": "12896", "revid": "114", "url": "https://gl.wikipedia.org/wiki?curid=12896", "title": "Disco duro", "text": ""}
{"id": "12898", "revid": "1576", "url": "https://gl.wikipedia.org/wiki?curid=12898", "title": "Lugares de Culleredo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Culleredo"}
{"id": "12900", "revid": "1576", "url": "https://gl.wikipedia.org/wiki?curid=12900", "title": "Lugares de Curtis", "text": "Galicia \u2192 Parroquias de Galicia \u2192 Lugares de Galicia \u2192 Lugares de Curtis"}
{"id": "12902", "revid": "1576", "url": "https://gl.wikipedia.org/wiki?curid=12902", "title": "Lugares de Dodro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Dodro"}
{"id": "12904", "revid": "1576", "url": "https://gl.wikipedia.org/wiki?curid=12904", "title": "Lugares de Dumbr\u00eda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Dumbr\u00eda"}
{"id": "12906", "revid": "1576", "url": "https://gl.wikipedia.org/wiki?curid=12906", "title": "Lugares de Fene", "text": "Galicia \u2192 Parroquias de Galicia \u2192 Lugares de Galicia \u2192 Lugares de Fene"}
{"id": "12908", "revid": "1576", "url": "https://gl.wikipedia.org/wiki?curid=12908", "title": "Lugares de Ferrol", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ferrol"}
{"id": "12910", "revid": "1576", "url": "https://gl.wikipedia.org/wiki?curid=12910", "title": "Lugares de Fisterra", "text": "Galicia \u2192 Parroquias de Galicia \u2192 Lugares de Galicia \u2192 Lugares de Fisterra"}
{"id": "12912", "revid": "1576", "url": "https://gl.wikipedia.org/wiki?curid=12912", "title": "Lugares de Frades", "text": "Galicia \u2192 Parroquias de Galicia \u2192 Lugares de Galicia \u2192 Lugares de Frades"}
{"id": "12914", "revid": "1576", "url": "https://gl.wikipedia.org/wiki?curid=12914", "title": "Lugares de Irixoa", "text": "Galicia \u2192 Parroquias de Galicia \u2192 Lugares de Galicia \u2192 Lugares de Irixoa"}
{"id": "12916", "revid": "1576", "url": "https://gl.wikipedia.org/wiki?curid=12916", "title": "Lugares da Laracha", "text": "Galicia \u2192 Parroquias de Galicia \u2192 Lugares de Galicia \u2192 Lugares da Laracha"}
{"id": "12918", "revid": "1576", "url": "https://gl.wikipedia.org/wiki?curid=12918", "title": "Lugares de Laxe", "text": "Galicia \u2192 Parroquias de Galicia \u2192 Lugares de Galicia \u2192 Lugares de Laxe"}
{"id": "12920", "revid": "1576", "url": "https://gl.wikipedia.org/wiki?curid=12920", "title": "Lugares de Lousame", "text": "Galicia \u2192 Parroquias de Galicia \u2192 Lugares de Galicia \u2192 Lugares de Lousame"}
{"id": "12922", "revid": "1576", "url": "https://gl.wikipedia.org/wiki?curid=12922", "title": "Lugares de Malpica de Berganti\u00f1os", "text": "Galicia \u2192 Parroquias de Galicia \u2192 Lugares de Galicia \u2192 Lugares de Malpica de Berganti\u00f1os"}
{"id": "12923", "revid": "23204", "url": "https://gl.wikipedia.org/wiki?curid=12923", "title": "Cidade do Cabo", "text": "Cidade do Cabo (en ; en ; e en ), tam\u00e9n co\u00f1ecida en galego como Capet\u00f3n, adaptaci\u00f3n fon\u00e9tica do top\u00f3nimo ingl\u00e9s realizada polos mari\u00f1eiros galegos que pescaban nesas augas, \u00e9 a cidade m\u00e1is vella de Sur\u00e1frica e a segunda m\u00e1is poboada despois de Xohanesburgo, con 4\u00a0710\u00a0000 hab. (2021). A cidade \u00e9 a capital da provincia do Cabo Occidental, as\u00ed como a capital lexislativa de Sur\u00e1frica (dende 1910), e polo tanto acolle o Parlamento de Sur\u00e1frica e outras sedes gobernamentais.\nA cidade \u00e9 co\u00f1ecida polo seu porto, a s\u00faa contorna Patrimonio da Humanidade co\u00f1ecida como as \u00c1reas protexidas da Rexi\u00f3n Floral do Cabo, e por fitos como a Monta\u00f1a da Mesa e o Cabo Point. En 2014, Cidade do Cabo foi considerada como o mellor lugar do mundo para visitar polo xornal \"The New York Times\" e tam\u00e9n polo \"The Daily Telegraph\" en 2016.\nHistoria.\nOs restos m\u00e1is antigos da presenza humana na rexi\u00f3n at\u00f3panse na Cova Peers, e te\u00f1en uns 12.000 anos. Non existe documentaci\u00f3n sobre os pobos que habitaron a zona at\u00e9 que o navegante portugu\u00e9s Bartolomeu Dias mencionou a rexi\u00f3n en 1486. Vasco da Gama tam\u00e9n rexistrou o avistamento do Cabo de Boa Esperanza en 1497.\nOs san e os khoisas eran os poboadores da zona do Cabo da Boa Esperanza cando a actual cidade foi fundada polo comerciante holand\u00e9s Jan van Riebeeck o 6 de abril de 1652. A misi\u00f3n era que servise como un centro de fornecemento a medio cami\u00f1o da viaxe \u00e1s Indias, ao servizo da Compa\u00f1\u00eda Holandesa das Indias Orientais.\nEn 1688 un\u00edronse aos holandeses 150 hugonotes franceses fuxidos de Francia e algo m\u00e1is tarde chegaron alg\u00fans soldados alem\u00e1ns ata chegar a arredor de 1000 brancos. E xa que os ind\u00edxenas rexeitaban traballar para os holandeses, estes importaron traballadores escravos de Madagascar, India, Malaisia e Indonesia, ao seren poucas as mulleres europeas, os holandeses empregaban as mulleres asi\u00e1ticas como escravas sexuais, co tempo os escravos un\u00edronse cos khoisas, dando orixe \u00e1 actual poboaci\u00f3n de Colorados do Cabo, ao tempo que os malaios do Cabo tam\u00e9n chegaron ata hoxe. Os ingleses ocuparon a cidade no 1795, nese momento a poboaci\u00f3n branca era uns 21.000 persoas con 25.000 escravos.\nDespois dun breve per\u00edodo de dominio holand\u00e9s entre 1803 e 1806, e pasou oficialmente \u00e1 coroa o 13 de agosto de 1814 tornouse a capital da colonia brit\u00e1nica do Cabo. En 1820 chegaron 5.000 colonos brit\u00e1nicos. O descubrimento de ouro e diamantes na \u00e1rea de Highveld entre 1870 e 1880 implicou que a cidade deixara de ser a maior do pa\u00eds, pero como o principal porto do pa\u00eds, converteu a cidade no principal destino dos beneficios do mineral, industrializ\u00e1ndoa.\nA peste de 1901 serviu de escusa para a pol\u00edtica de segregaci\u00f3n racial, trasladando aos africanos a d\u00faas localidades da periferia, agrav\u00e1ndose a situaci\u00f3n coa implantaci\u00f3n do apartheid en 1948.\nClima.\nCidade do Cabo ten un clima mediterr\u00e1neo c\u00e1lido (\"Csb\" segundo a clasificaci\u00f3n clim\u00e1tica de K\u00f6ppen),\ncon invernos suaves e moderadamente chuviosos e invernos quentes e secos. O inverno, que dura dende comezos de xu\u00f1o at\u00e9 finais de agosto, pode ter grandes frontes fr\u00edas que entran dende o oc\u00e9ano Atl\u00e1ntico con precipitaci\u00f3ns abondosas e ventos forte do noroeste. Os meses de inverno na cidade te\u00f1en unha temperatura media m\u00e1xima de 18 \u00b0C e unha m\u00ednima de 8,5 \u00b0C\nA precipitaci\u00f3n total anual da cidade \u00e9 duns 515 mm, a\u00ednda que nos barrios do sur, preto das monta\u00f1as, a chuvia pode ser significativamente maior e achegarse aos 1000 mm. O ver\u00e1n, que dura dende decembro at\u00e9 marzo, \u00e9 c\u00e1lido e seco cunha temperatura media m\u00e1xina de 26 \u00b0C e cunha m\u00ednima de 16 \u00b0C. A rexi\u00f3n pode chegar a ter unha calor abafante cando o \"vento da monta\u00f1a\" sopra dende o interior. A primavera e o ver\u00e1n xeralmente reciben ventos fortes do sueste que elimina a contaminaci\u00f3n do aire da cidade. Este vento est\u00e1 causado por un sistema de altas presi\u00f3ns moi persistente sobre o Al\u00e1ntico sur at\u00e9 o oeste da cidade. Cidade do Cabo ten unhas 3\u00a0100 horas de sol anuais.\nA temperatura da auga pode variar moito, entre os 10\u00a0\u00b0C no litoral atl\u00e1ntico e os 22 \u00b0C na ba\u00eda Falsa. A diferenza doutras partes do pa\u00eds, a cidade non ten moitas tormentas, e a maior\u00eda das que se producen, ocorren entre outubro a decembro e de marzo a abril.\nDemograf\u00eda.\nSegundo datos do Censo Nacional de Sur\u00e1frica de 2011, a poboaci\u00f3n de Cidade do Cabo era de 3\u00a0740\u00a0026 persoas (inclu\u00edndo toda a \u00e1rea metropolitana). Isto representa un aumento dun 2,6% ao comparalo co censo de 2001, no que se contabilizaron 2\u00a0892\u00a0243 habitantes. No censo tam\u00e9n houbo unha pregunta referida \u00e1 lingua materna, sendo o 35,7% falantes de afrikaans, o 29,8% de xosa e o 28,4% de ingl\u00e9s. O 24,8% da poboaci\u00f3n atop\u00e1base na franxa de idade por debaixo dos 15 anos e tan s\u00f3 o 5,5% ti\u00f1a 65 anos ou m\u00e1is. Por cada 96 homes hab\u00eda 100 mulleres.\nNa enquisa comunitaria de Cidade do Cabo levaba a cabo en 2016, extraeuse que hab\u00eda 4\u00a0004\u00a0793 habitantes na zona metropolitana de Cidade do Cabo, dos cales o 42,6% se identificaron como negros africanos, o 39,9% como mestizos (\"coloured\"), o 16,5% como brancos e o 1,1% como asi\u00e1ticos.\nRelixi\u00f3n.\nNa enquisa xeral de fogares de 2015, o 82,3% dos participantes se identificou como cristi\u00e1n, o 8% como musulm\u00e1n, o 3,8% como practicante dalgunha relixi\u00f3n tradicional africana e o 3,1% como \"nada en particular\".\nEducaci\u00f3n.\nA educaci\u00f3n p\u00fablica primaria e secundaria de Cidade do Cabo est\u00e1 dirixida polo Departamento de Educaci\u00f3n do Cabo Occidental (o \"Western Cape Education Department\"). Este departamento provincial div\u00eddese en 7 distritos.\nO sistema p\u00fablico de universidades que ten Cidade do Cabo \u00e9 moi prestixioso. A cidade ten 3 universidades p\u00fablicas: a Universidade de Cidade do Cabo (\"University of Cape Town\") creada en 1829, a Universidade do Cabo Occidental (\"University of the Western Cape\") creada en 1959, e a Universidade Tecnol\u00f3xica da Pen\u00ednsula do Cabo (\"Cape Peninsula University of Technology\") creada en 2005 como resultado da fusi\u00f3n de d\u00faas universidades tecnol\u00f3xicas m\u00e1is antigas. Outro centro acad\u00e9mico de prestixio \u00e9 a Universidade de Stellenbosch (\"Stellenbosch University\"), situada a uns 50 quil\u00f3metros do centro da cidade, que foi creada en 1866.\nTanto a Universidade de Cidade do Cabo como a Universidade de Stellenbosch te\u00f1en sona de ser os centros acad\u00e9micos l\u00edderes no sistema universitario de Sur\u00e1frica.\nDeportes.\nRugby.\nO equipo de rugby Western Province \u00e9 o m\u00e1is laureado do campionato de liga surafricano, a Currie Cup, con 32 t\u00edtulos dende 1889. Os mesmos xogadores deste equipo compiten baixo a denominaci\u00f3n Stormers na m\u00e1xima competici\u00f3n de rugby do Hemisferio Sur, o Super Rugby, fronte a outros equipos surafricanos, australianos e neozelandeses. \u00c1mbolos dous conxuntos disputan os seus encontros no Newlands Stadium, alcumado \"a casa do rugby surafricano\". Este estadio ten capacidade para acoller 50.900 seareiros, e acolle regularmente encontros da selecci\u00f3n surafricana de rugby, alcumada os Springbok.\nF\u00fatbol.\nNo tocante \u00f3 f\u00fatbol, os dous equipos m\u00e1is salientables da cidade son o Santos Football Club e o Ajax Cape Town, \u00e1mbolos dous equipos habituais na m\u00e1xima categor\u00eda da Premier Soccer League. O Santos FC chegou a ga\u00f1ar a liga surafricana na tempada 2001-02, mentres que o Ajax CT foi subcampi\u00f3n de liga nas tempadas 2003-04, 2007-08 e 2010-11."}
{"id": "12925", "revid": "23204", "url": "https://gl.wikipedia.org/wiki?curid=12925", "title": "Pretoria", "text": "Pretoria \u00e9 unha cidade situada na parte norte da provincia de Gauteng, en Sur\u00e1frica, dentro da Municipalidade Metropolitana da Cidade de Tshwane. \u00c9 a capital admnistrativa de Sur\u00e1frica, xunto \u00e1s cidades capitais lexislativa de Cidade do Cabo e a xudicial de Bloemfontein. Aqu\u00ed sit\u00faase a sede do Poder Executivo. T\u00e9n preto de 1,6 mill\u00f3ns de habitantes. Foi fundada no 1855 e tornouse capital do Transvaal no 1860."}
{"id": "12929", "revid": "43749", "url": "https://gl.wikipedia.org/wiki?curid=12929", "title": "Mali", "text": ""}
{"id": "12930", "revid": "5863", "url": "https://gl.wikipedia.org/wiki?curid=12930", "title": "AC Sentinel", "text": "O AC Sentinel foi un carro de combate constru\u00eddo en Australia durante a segunda guerra mundial, en previsi\u00f3n dunha posible invasi\u00f3n xaponesa, ao non se producir esta nunca entraron en acci\u00f3ns b\u00e9licas, empreg\u00e1ndose s\u00f3 para adestramento. En xaneiro de 1942 fabric\u00e1ronse os primeiros tres prototipos e en agosto comezou a produci\u00f3n na Chullona Tank Assembly de Nova Gales do Sur, en total s\u00f3 se produciron 66 tanques ata novembro de 1945. Houbo catro modelos: AC I, AC II, AC III e AC IV"}
{"id": "12932", "revid": "98629", "url": "https://gl.wikipedia.org/wiki?curid=12932", "title": "Normas ortogr\u00e1ficas e morfol\u00f3xicas do idioma galego", "text": "As Normas ortogr\u00e1ficas e morfol\u00f3xicas do idioma galego (NOMIG) son o documento en que se plasmou o acordo entre a Real Academia Galega e o Instituto da Lingua Galega en materia de unificaci\u00f3n ortogr\u00e1fica e morfol\u00f3xica.\nA elaboraci\u00f3n das normas f\u00edxose atendendo aos seguintes principios:\nEvoluci\u00f3n.\nA primeira edici\u00f3n das \"Normas\" foi aprobada o 3 de xullo de 1982, en sesi\u00f3n conxunta da Real Academia Galega e o Instituto da Lingua Galega.\nEn 1995 publicouse unha reedici\u00f3n das \"Normas\" que introduciu pequenas modificaci\u00f3ns puntuais e cubr\u00eda algunhas das lagoas que se detectaran na edici\u00f3n de 1982. Esta modificaci\u00f3n foi aprobada polo Instituto da Lingua Galega o 11 de novembro de 1994 e pola Real Academia Galega o 25 de febreiro de 1995.\nFinalmente, en 2003 publicouse unha terceira versi\u00f3n que modificaba en profundidade as \"Normas\" anteriores. Con esta reforma busc\u00e1base un acordo entre as diferentes tendencias normativas existentes nese momento, m\u00e1is ou menos confrontadas. Con este obxectivo de concordia, introduc\u00edronse propostas doutras normativas e inclu\u00edronse soluci\u00f3ns dobres. Para a redacci\u00f3n destas novas \"Normas\", a Academia creou unha Comisi\u00f3n na que estaban representados os departamentos de Filolox\u00eda Galega das tres Universidades de Galicia, ademais do Instituto da Lingua e a propia Academia. O texto final foi aprobado pola Real Academia en sesi\u00f3n plenaria celebrada o 12 de xullo de 2003 e publicado en decembro dese mesmo ano, malia que Edici\u00f3ns do Cumio xa as publicara o 17 de novembro, baixo o t\u00edtulo de \"As normas ortogr\u00e1ficas e morfol\u00f3xicas da lingua galega. Actualizaci\u00f3ns, complementos e desviaci\u00f3ns\". A Real Academia esixiulle que retirase a publicaci\u00f3n por non dispor de ningunha propiedade sobre o texto nin autorizaci\u00f3n para facelo, pero Cumio fixo caso omiso."}
{"id": "12933", "revid": "98629", "url": "https://gl.wikipedia.org/wiki?curid=12933", "title": "Cristianismo", "text": "O cristianismo (da verba en grego antigo \"\u03a7\u03c1\u03b9\u03c3\u03c4\u03cc\u03c2, Khrist\u00f3s\" (Cristo)) \u00e9 unha relixi\u00f3n monote\u00edsta baseada na vida e ensinanzas de Xes\u00fas Cristo como aparecen nos evanxeos can\u00f3nicos e noutros escritos do Novo Testamento. Actualmente \u00e9 a relixi\u00f3n, se contamos t\u00f3dalas s\u00faas ramas, que conta con maior n\u00famero de practicantes, co\u00f1ecidos como cristi\u00e1ns.\nOs cristi\u00e1ns cren que Xes\u00fas \u00e9 o Fillo de Deus, Deus feito home, e o salvador da humanidade. Por mor disto, ref\u00edrense a Xes\u00fas como Cristo, o Mes\u00edas profetizado nos textos xudeus que compo\u00f1en o Antigo Testamento. A doutrina teol\u00f3xica b\u00e1sica aparece nos primeiros textos cristi\u00e1ns, cuxo contido \u00e9 aceptado pola maior\u00eda das confesi\u00f3ns cristi\u00e1s. Estas profesi\u00f3ns de fe din que Xes\u00fas sufriu, morreu e resucitou de entre os mortos para garantir a vida eterna a aqueles que cren nel e que conf\u00edan nel para o perd\u00f3n dos seus pecados. A maior\u00eda soste\u00f1en tam\u00e9n que Xes\u00fas subiu ao Ceo e que al\u00ed goberna xunto con Deus Pai. A\u00ednda que o cristianismo \u00e9 unha relixi\u00f3n monote\u00edsta a maior\u00eda dos cristi\u00e1ns cren que Deus existe en tres persoas, Deus Pai, Deus Fillo e Deus Esp\u00edrito Santo que constit\u00faen unha mesma substancia de Deus, o que constit\u00fae o misterio da Santa Trindade.\nCrenzas.\nA\u00ednda que hai moitas diferenzas importantes na interpretaci\u00f3n da Biblia, os cristi\u00e1ns comparten unha serie de crenzas que consideran esenciais para a s\u00faa fe.\nOs \"Credos\".\nOs Credos (do lat\u00edn \"credo\", \"creo\") son confesi\u00f3ns doutrinais concisas, usualmente de crenzas relixiosas. Naceron como f\u00f3rmula bautismal e expand\u00edronse durante as discusi\u00f3ns cristol\u00f3xicas dos s\u00e9culos IV e V para pasar a ser declaraci\u00f3ns de fe.\nO Credo dos Ap\u00f3stolos (\"Symbolum Apostolorum\") foi desenvolto entre os s\u00e9culos II e IX. \u00c9 o Credo m\u00e1is empregado na liturxia polo cristianismo occidental. Xa que o Credo non se veu afectado por divisi\u00f3ns cristol\u00f3xicas posteriores, as s\u00faas posici\u00f3ns sobre diferentes artigos da fe cristi\u00e1 seguen a ser acept\u00e1beis para a inmensa maior\u00eda das denominaci\u00f3ns cristi\u00e1s:\nO Credo niceno, unha resposta ao arianismo, foi formulado nos Concilios de Nicea e Constantinopla en 325 e 381 respectivamente e ratificado como o Credo universal da Cristiandade polo Primeiro Concilio de \u00c9feso en 431.\nXes\u00fas Cristo.\nO principio central do cristianismo \u00e9 a crenza en Xes\u00fas de Nazaret como o Fillo de Deus e o Mes\u00edas (Cristo). O t\u00edtulo \"Mes\u00edas\" ven da verba hebrea \"\u05de\u05b8\u05e9\u05b4\u05c1\u05d9\u05d7\u05b7\" (\"m\u0101\u0161i\u00e1\u0127\"), que significa \"o unxido\". A traduci\u00f3n grega \"\u03a7\u03c1\u03b9\u03c3\u03c4\u03cc\u03c2\" (\"Christ\u00f3s\") \u00e9 de onde prov\u00e9n a verba galega \"Cristo\".\nOs cristi\u00e1ns cren que Xes\u00fas, como Mes\u00edas, foi unxido por Deus para salvar aos homes dos seus pecados, e mante\u00f1en que en Xes\u00fas cumpr\u00edronse as profec\u00edas mesi\u00e1nicas do Antigo Testamento. A crenza central do cristianismo \u00e9 que a trav\u00e9s da crenza e aceptaci\u00f3n da morte e resurrecci\u00f3n de Xes\u00fas, a humanidade ferida polo pecado orixinal pode reconciliarse con Deus e xa que logo pode salvarse e obter a promesa da vida eterna.\nA\u00ednda que hai moitas diferenzas teol\u00f3xicas sobre a natureza de Xes\u00fas, xeralmente os cristi\u00e1ns cren que Xes\u00fas \u00e9 Deus encarnado e \"verdadeiro Deus e verdadeiro home\" (plenamente divino e plenamente humano). Xa que Xes\u00fas f\u00edxose humano, sufriu as dores e tentaci\u00f3ns como calquera home, pero non pecou. Ao ser Deus, volveu \u00e1 vida.\nConfesi\u00f3ns.\nOs aproximadamente 2\u00a0000\u00a0000\u00a0000 de cristi\u00e1ns (33% da poboaci\u00f3n mundial) agr\u00fapanse, principalmente, en tres correntes: \nHistoria.\nPrimeiros anos.\nNun principio, o cristianismo foi unha divisi\u00f3n dentro do xuda\u00edsmo, constitu\u00edda polos seguidores de Xes\u00fas de Nazaret. Pouco a pouco, foise separando da doutrina xud\u00eda e foi acollendo a pag\u00e1ns; Isto supuxo un factor de divisi\u00f3n entre os cristi\u00e1ns m\u00e1is conservadores -que defend\u00edan que os pag\u00e1ns deb\u00edan facerse xudeus antes que cristi\u00e1ns- e o grupo liderado por Paulo de Tarso, que finalmente rematou imperando.\nDurante os primeiros s\u00e9culos da historia cristi\u00e1, foise, pouco a pouco, establecendo unha certa xerarqu\u00eda. Neste tempo, xurdiron as primeiras herex\u00edas ou desviaci\u00f3ns do dogma orixinal.\nAs herex\u00edas nos s\u00e9culos III e IV.\nArrio, na doutrina co\u00f1ecida como Arianismo, defend\u00eda que o Fillo era inferior \u00f3 Pai, situ\u00e1ndose nun punto intermedio entre humano e divino. Esta crenza condenouse no Concilio de Nicea. Nestorio defend\u00eda que Cristo non era verdadeiramente Deus. A s\u00faa doutrina, o Nestorianismo, foi condenada no Concilio de \u00c9feso. No Concilio de Calcedonia condenouse o Monofisismo, que consist\u00eda na crenza en que, en Cristo, a natureza humana e divina se mesturaron.\nLegalizaci\u00f3n.\nCo Edicto de Mil\u00e1n, en 313, o emperador Constantino I proclama a liberdade de culto no Imperio Romano; \u00e1 s\u00faa morte baut\u00edzase, d\u00e1ndolle as\u00ed un rango privilexiado \u00e1 Igrexa cat\u00f3lica. No ano 391, Teodosio I prohibe o culto pag\u00e1n e proclama o Cristianismo como relixi\u00f3n oficial do Imperio.\nO Cisma de Oriente.\nConsid\u00e9rase que o Cisma de Oriente tivo lugar no ano 1054, pero as s\u00faas causas at\u00f3panse varios s\u00e9culos atr\u00e1s. Ata ent\u00f3n, as igrexas de Oriente e Occidente f\u00f3ranse afastando \u00f3 longo dos anos debido a criterios culturais e pol\u00edticos.\nA principal causa da divisi\u00f3n entre a Igrexa cat\u00f3lica e a que despois recibir\u00eda o nome de Igrexa ortodoxa d\u00e9bese, principalmente, \u00e1 inclusi\u00f3n da cl\u00e1usula filioque (\"e o fillo\") no credo de Nicea. Esta inclusi\u00f3n supu\u00f1a a afirmaci\u00f3n de que o Esp\u00edrito Santo proced\u00eda tanto do Pai coma do Fillo, algo que en Oriente non era aceptado.\nA Igrexa na Idade Media.\nA Idade Media consid\u00e9rase, tradicionalmente, como o per\u00edodo de esplendor da Igrexa e do Cristianismo, que pasaron a afectar a t\u00f3dolos estratos da sociedade. Isto debeuse, sobre todo, \u00f3 forte contacto producido entre a Igrexa e o poder secular (que non estivo exento de roces, coma o acontecido na Querela das Investiduras), que tam\u00e9n estivo relacionado co Cisma de Occidente.\nO Cisma de Occidente.\nFoi unha divisi\u00f3n producida na Cristiandade occidental. En 1305, os papas marcharon da s\u00faa tradicional residencia en Roma a Avi\u00f1\u00f3n, Francia. Al\u00ed permaneceron ata 1378, cando Gregorio IX decidiu volver a Roma.\n\u00c1 morte de Gregorio, escolleuse un novo papa, Urbano VI. A s\u00faa selecci\u00f3n non agradou a grandes sectores da Igrexa, polo que elixiron un segundo papa, Clemente VII, que pasou a residir en Avi\u00f1\u00f3n.\nA situaci\u00f3n con dous papas, un vivindo en Roma e o outro en Avi\u00f1\u00f3n,\ncontinuou durante anos, ata que, en 1408, o Concilio de Pisa quixo solucionala escollendo un terceiro papa. Pero, \u00f3 non abdica-los outros dous, a Cristiandade occidental pasou a ter tres papas.\nEsta divisi\u00f3n rematou co Concilio de Constanza en 1417\nA Idade Moderna: Reforma e Contrarreforma.\nA Reforma protestante foi un movemento dentro do Cristianismo dirixido por Marti\u00f1o Lutero, monxe agosti\u00f1o profesor na Universidade de Wittenberg que escribiu as 95 Teses que ti\u00f1an como finalidade a reforma da Igrexa e, sobre todo, a eliminaci\u00f3n das indulxencias. A finais de 1517, Marti\u00f1o Lutero distribu\u00edu estas Teses entre as autoridades relixiosas da \u00e9poca.\nEstas ideas estend\u00e9ronse rapidamente por toda Alema\u00f1a grazas \u00e1 imprenta e, paralelamente, xurdiron outros movementos protestantes en Su\u00edza (creados por Huldrych Zwingli), algo m\u00e1is radicais c\u00f3 de Lutero, e que perviven hoxe (Anabaptistas)\nPor mor de todo isto, Marti\u00f1o Lutero foi excomungado polo Papa Le\u00f3n X, que condenou terminantemente t\u00f3dolos aspectos da Reforma. Por\u00e9n, grazas \u00f3s traballos de Marti\u00f1o Lutero e Calvino, o protestantismo estendeuse por Alema\u00f1a, Su\u00edza, Escocia, Hungr\u00eda e moitas outras zonas de Europa.\nEn Inglaterra, Henrique VIII separouse da Igrexa cat\u00f3lica e fundou a Igrexa de Inglaterra, que se considera protestante a\u00ednda que ten moitos aspectos en com\u00fan coa Igrexa cat\u00f3lica.\nA Reforma protestante fixo evidente a necesidade dunha reforma dentro da Igrexa cat\u00f3lica. Esta, que se produciu grazas \u00f3 Concilio de Trento (1545-1563) convocado polo papa Paulo III, recibiu o nome de Contrarreforma. O Concilio rexeitou a Reforma protestante e estableceu que:\nTam\u00e9n tom\u00e1ronse unha serie de medidas en relaci\u00f3n co establecemento dunha maior disciplina dentro da Igrexa (moitos dos estratos da cal estaban cometendo excesos moi notables).\n\u00d3 longo dos s\u00e9culos seguintes, e trala separaci\u00f3n definitiva dos protestantes (non exenta de conflitos b\u00e9licos), a Igrexa foi perdendo progresivamente poder pol\u00edtico.\nResumo das s\u00faas crenzas.\nTendo en conta o que \u00e9 com\u00fan a todos ou a meirande parte dos cristi\u00e1ns e det\u00e9ndose tam\u00e9n naquilo no que difiren.\nBiblia.\nO cristianismo \u00e9 unha relixi\u00f3n \u2018\u2019do libro\u2019\u2019. Como o islam, parte dunha revelaci\u00f3n divina que foi fixada nuns escritos. No caso do cristianismo, a Biblia \u00e9 o libro sagrado no que se cont\u00e9n a revelaci\u00f3n de Deus e no que se basea toda doutrina, rito, teolox\u00eda etc.\nO propio nome \u2013Biblia- xa d\u00e1 indicaci\u00f3ns sobre o concepto que se ten do libro sagrado. Biblia significa, en grego, \u2018\u2019libros\u2019\u2019, en plural, posto que est\u00e1 formado por libros feitos en distintos estilos, por distintos autores, moitos desco\u00f1ecidos, e en distintas \u00e9pocas. Para o cristianismo, os distintos libros complem\u00e9ntanse e fan cada un a s\u00faa propia achega sobre a revelaci\u00f3n divina.\nT\u00f3dolos cristi\u00e1ns coinciden en separar a Biblia en dous grandes bloques:\nO cerne da revelaci\u00f3n \u00e9 o Novo Testamento, sinaladamente os Evanxeos, posto que son as ensinanzas de Xesucristo, que se completan co resto dos libros desta parte da Biblia. O Antigo Testamento ser\u00eda como unha revelaci\u00f3n preparatoria e o seu valor est\u00e1 por embaixo do Novo.\nO canon da Biblia.\nEste \u00e9 un dos puntos de diverxencia entre as distintas confesi\u00f3ns cristi\u00e1s, a lista de libros que deben ser considerados como sagrados e, polo tanto deben formar parte da Biblia. Esta lista de libros \u00e9 o que se co\u00f1ece como canon da Biblia. Neste punto hai tres posturas principais:\nEn canto ao canon do Novo Testamento, todas as distintas confesi\u00f3ns cristi\u00e1s coinciden no seu reco\u00f1ecemento da mesma lista de 27 libros como can\u00f3nicos, a\u00ednda que con diferenzas na orde en que aparecen nas edici\u00f3ns da Biblia dalgunhas ramas das igrexas ortodoxas (especialmente, a eslava, a armenia e a et\u00edope).\nA verdade da Biblia.\nDurante s\u00e9culos, todo o que dic\u00eda a Biblia aceptouse acr\u00edticamente e de xeito literal, baixo a premisa de que era verdade revelada por Deus. Calquera incongruencia resolv\u00edase apelando \u00e1 omnisciencia divina, que non permit\u00eda ao home co\u00f1ecer t\u00f3dolos seus segredos. Ou se atacaba e se fac\u00eda calar calquera voz disidente (Galileo Galilei, Giordano Bruno, Charles Darwin). A Biblia dic\u00eda sempre a verdade e a dic\u00eda sobre calquera materia, xa f\u00f3ra teolox\u00eda, historia, astronom\u00eda ou biolox\u00eda.\nCara a finais do s\u00e9culo XVIII comeza a abrirse paso o estudo cr\u00edtico da Biblia, partindo moitas veces de preguntas moi b\u00e1sicas que, de fondo, axudaban a p\u00f3r en cuesti\u00f3n certas seguridades herdadas de s\u00e9culos: como era posible que Mois\u00e9s fose o autor do Pentateuco se nesa pentalox\u00eda se nos conta a s\u00faa morte e o que sucedeu despois co pobo de Israel? Como pod\u00eda Isa\u00edas narrar feitos hist\u00f3ricos dos que parec\u00eda ser contempor\u00e1neo pero que sucederan ao longo de case trescentos anos? Por que nunha parte do relato de No\u00e9 Iav\u00e9 lle pide que meta na Arca unha parella de cada especie e noutro par\u00e1grafo dille que meta sete parellas dos animais puros e s\u00f3 unha dos impuros? E xa postos, como era posible unha arroiada tal que cubrira t\u00f3dolos continentes?\n\u00c1brese ent\u00f3n paso o estudo cr\u00edtico da Biblia, especialmente entre os te\u00f3logos das igrexas reformadas. Ab\u00f3rdase o seu estudo como o de calquera outro libro, tendo en conta a historia, os datos da arqueolox\u00eda, da literatura comparada, da ling\u00fc\u00edstica etc.\nNeste momento, sobre a verdade da Biblia os cristi\u00e1ns mante\u00f1en d\u00faas posturas:\nNo primeiro caso, a Biblia debe ser interpretada e a s\u00faa mensaxe actualizada para poder ser aplicada en cada momento hist\u00f3rico. A segunda postura defende a aplicaci\u00f3n directa da Biblia a cada situaci\u00f3n que se presente ou poida presentarse.\nCosmolox\u00eda.\nTodo o cristianismo cre nun Deus creador do Universo, da terra e do home, como di o catecismo da Igrexa cat\u00f3lica:\nCousa distinta \u00e9 saber que significado exacto se lle d\u00e1 ao termo \"Deus creador\". Neste punto e consonte coa visi\u00f3n que se te\u00f1a do alcance da verdade da Biblia, atopamos d\u00faas posturas:\nEsta insistencia en buscar unha validaci\u00f3n cient\u00edfica deu lugar a parodias relixiosas como o pastafarismo.\nDemograf\u00eda.\nCun n\u00famero de seguidores de arredor 2\u00a0278 mill\u00f3ns de persoas, divididos en 3 grupos principais (cat\u00f3licos, ortodoxos e protestantes), o cristianismo \u00e9 a relixi\u00f3n con m\u00e1is crentes a nivel mundial. A proporci\u00f3n de cristi\u00e1ns no mundo \u00e9 dun 33% dende os \u00faltimos s\u00e9culos, o que sup\u00f3n que unha de cada tres persoas no mundo \u00e9 cristi\u00e1. Isto, por\u00e9n, agocha un dato importante, xa que o crecemento do cristianismo \u00e9 maior nos pa\u00edses en v\u00edas de desenvolvemento (arredor de 23.000 ao d\u00eda) \u00e9 acompa\u00f1ado dun descenso no primeiro mundo, principalmente en Europa e Am\u00e9rica do Norte (arredor de 7.600 ao d\u00eda). En total, 126 pa\u00edses son de maior\u00eda cristi\u00e1, mentres que en 71 os cristi\u00e1ns son minor\u00eda.\nO Cristianismo \u00e9 a relixi\u00f3n dominante en Europa, Am\u00e9rica e \u00c1frica subsahariana. En Asia predomina en Xeorxia, Armenia, Timor Leste e as Filipinas. Por\u00e9n, o n\u00famero de fieis dimin\u00fae nos estados do norte e oeste dos Estados Unidos de Am\u00e9rica, as\u00ed como Australia, Nova Zelandia, o norte de Europa (inclu\u00edndo o Reino Unido e os pa\u00edses n\u00f3rdicos), Francia, Alema\u00f1a, as provincias canadenses de Ontario, a Columbia Brit\u00e1nica e o Quebec, Oriente Medio (por mor da emigraci\u00f3n cristi\u00e1), Corea do Sur, Taiw\u00e1n e Macau. A pesar da perda de fieis, segue a ser a relixi\u00f3n m\u00e1is importante en Occidente, onde o 70% da poboaci\u00f3n \u00e9 cristi\u00e1.\n\u00c1 esquerda: unha listaxe dos dez pa\u00edses con maior n\u00fameros de cristi\u00e1ns. \u00c1 dereita: unha listaxe dos pa\u00edses con maior porcentaxe cristi\u00e1 sobre a poboaci\u00f3n total."}
{"id": "12934", "revid": "1131", "url": "https://gl.wikipedia.org/wiki?curid=12934", "title": "Igrexa da Cienciolox\u00eda", "text": "A Igrexa da Cienciolox\u00eda \u00e9 unha organizaci\u00f3n dedicada \u00e1 pr\u00e1ctica da cienciolox\u00eda.\nHistoria.\nFundouna o escritor L. Ron Hubbard en 1953. Nos \u00faltimos anos a Igrexa da Cienciolox\u00eda difundiuse internacionalmente ao tempo que recibe cr\u00edticas que enfatizan que os m\u00e9todos e fins actuais contrad\u00edn as formulaci\u00f3ns de Hubbard, e mesmo cualif\u00edcana de seita destrutiva os gobernos de B\u00e9lxica e Alema\u00f1a e un informe parlamentario en Francia. A Igrexa da Cienciolox\u00eda afirma que ten entre 8 e 15\u00a0000\u00a0000 de fieis no mundo, mentres que fontes cr\u00edticas rebaixan a cifra a 1\u00a0500\u00a0000."}
{"id": "12935", "revid": "98629", "url": "https://gl.wikipedia.org/wiki?curid=12935", "title": "Valor absoluto", "text": "O valor absoluto (chamado tam\u00e9n m\u00f3dulo) dun n\u00famero complexo formula_1 (representado como formula_2) v\u00e9n dado pola seguinte expresi\u00f3n:\nformula_3\nPodemos notar que o valor absoluto dun n\u00famero sempre tomar\u00e1 valores non-negativos, \u00e9 dicir:\nformula_4\nA propiedade m\u00e1is importante do valor absoluto \u00e9 a seguinte:\nformula_5\nDe forma que:\nformula_6\nformula_7\nValor absoluto dos n\u00fameros reais.\nUn n\u00famero real \u00e9 un n\u00famero complexo con parte imaxinaria igual a 0, de forma que:\nformula_8\nAs\u00ed, para os n\u00fameros reais, existe unha definici\u00f3n alternativa de valor absoluto:\nformula_9\nO concepto de valor absoluto se p\u00f3dese empregar para determinar a distancia entre dous puntos. Na f\u00edsica \u00e9 moi usual falar do \"m\u00f3dulo\" ou \"norma\" para referirse \u00e1 lonxitude dun vector."}
{"id": "12936", "revid": "1131", "url": "https://gl.wikipedia.org/wiki?curid=12936", "title": "Donauinsel", "text": "Donauinsel, tam\u00e9n co\u00f1ecida como Copa Cagrana, \u00e9 unha insua artificial de 20\u00a0km de longo e 200 m de largo constru\u00edda na d\u00e9cada de 1970 no r\u00edo Danubio ao seu paso por Viena."}
{"id": "12938", "revid": "98629", "url": "https://gl.wikipedia.org/wiki?curid=12938", "title": "Andy Warhol", "text": "Andy Warhol, nado o 6 de agosto de 1928 en Pittsburgh (Pensilvania) e finado o 22 de febreiro de 1987 en Nova York, foi un pintor, director cinematogr\u00e1fico e publicista americano, ademais de ser unha das principais figuras do movemento co\u00f1ecido como arte pop. Logo dunha exitosa carreira como ilustrador comercial, Warhol f\u00edxose famoso en todo o mundo polos seus traballos como pintor, cineasta, produtor musical, escritor e escultor. Foi unha importante figura p\u00fablica co\u00f1ecida pola s\u00faa pertenza a c\u00edrculos sociais moi diversos que inclu\u00edan desde persoas bohemias que viv\u00edan na r\u00faa ata distinguidos intelectuais, celebridades de Hollywood, xente adi\u00f1eirada e arist\u00f3cratas.\nFoi pioneiro na arte xerada por ordenador, usando ordenadores Amiga que apareceron en 1985, xusto antes da s\u00faa morte en 1987. Fundou a revista \"Interview Magazine\" e foi o autor de numerosos libros, como \"The Philosophy of Andy Warhol\" e \"Popism: The Warhol Sixties\".\nTraxectoria.\nInfancia.\nWarhol naceu en Pittsburgh co nome de Andrew Warhola, e era fillo de inmigrantes eslovacos. Os seus pais eran Andrej e Julia Warhola, orixinarios dunha Mikov\u00e1 por aquel ent\u00f3n pertencente \u00f3 Imperio austroh\u00fangaro. En 1914 Andrej Warhola emigrou \u00f3s Estados Unidos para traballar nas minas de carb\u00f3n, mentres que a s\u00faa muller emigrou sete anos despois cos seus dous fillos maiores. Foi o cuarto dos fillos do matrimonio, a\u00ednda que o primeiro morrera antes de que os pais viaxasen aos Estados Unidos; os outros dous eran Paul, nado en 1923 e John, en 1925. Mentres cursaba terceiro de primaria, Andy comezou a sufrir o mal popularmente co\u00f1ecido como \"baile de San Vito\", \u00e9 dicir, a corea de Sydenham. Esta enfermidade provoca unha afecci\u00f3n do sistema nervioso que causa movementos incontrolados das extremidades e desordes na pigmentaci\u00f3n da pel. Dende ent\u00f3n foi hipocondr\u00edaco e desenvolveu un gran medo a m\u00e9dicos e hospitais. Pasou boa parte da s\u00faa infancia deitado nunha cama, convert\u00e9ndose nun marxinado entre os seus compa\u00f1eiros de clase e forxando unha forte fixaci\u00f3n cara a s\u00faa nai. Mentres estaba na cama debuxaba, escoitaba a radio e coleccionaba imaxes de estrelas de cinema que colocaba arredor da s\u00faa cama. M\u00e1is tarde, definiu esta etapa da s\u00faa vida como moi importante no desenvolvemento posterior da s\u00faa personalidade, as s\u00faas habilidades e os seus gustos.\nComezos da s\u00faa carreira.\nDecidiu estudar Arte comercial na Universidade Carnegie Mellon (Pittsburgh). En 1949 trasladouse a Nova York para iniciar unha carreira como ilustrador de revistas e publicista. Durante a d\u00e9cada dos 50, ga\u00f1ou certa reputaci\u00f3n grazas \u00e1s s\u00faas ilustraci\u00f3ns para un anuncio de zapatos.\nCoa difusi\u00f3n das novas tecnolox\u00edas do vinilo e a alta fidelidade, as empresas discogr\u00e1ficas atop\u00e1ronse nun contexto comercial completamente novo que non tardar\u00edan en explotar. A RCA contratou a Warhol e a Sid Maurer, entre outros artistas freelance, para o departamento de dese\u00f1o de portadas de discos, carteis e material promocional.\nOs anos 60.\nA s\u00faa primeira exposici\u00f3n individual foi na galer\u00eda californiana Ferusel. Era o 9 de xullo de 1962 e marcou o debut do movemento pop art na costa oeste. Catro meses m\u00e1is tarde, entre o 6 e o 24 de novembro, inaugurou a s\u00faa primeira exposici\u00f3n en Nova York. Concretamente na galer\u00eda Stable, propiedade de Eleanor Ward. Al\u00ed inclu\u00edu \"O d\u00edptico de Marilyn, 100 latas de sopa, 100 botellas de cola\" e \"100 billetes de d\u00f3lar\" e ademais co\u00f1eceu a John Giorno, con quen despois coincidir\u00eda no primeiro de Warhol: \"Sleep\" (1963).\nNesa \u00e9poca empezou a pintar os seus famosos debuxos da sopa Campbell e das botellas de Coca-Cola, \u00f3s que consideraba tan iconas estadounidenses como Marilyn Monroe, Troy Donahue ou Elizabeth Taylor. Tam\u00e9n fundou o seu estudio \"The Factory\", por onde pasaron artistas, escritores, modelos, m\u00fasicos e \"celebrities underground\" do momento. O taller, decorado con follas de papel de aluminio cor prata, estaba inicialmente na r\u00faa 47. Despois, mudar\u00edase a Broadway. A s\u00faa obra comezou a ser moi co\u00f1ecida e desatou certas pol\u00e9micas sobre o papel do artista e a finalidade da arte.\nDesenvolveu unhas imaxes persoais a partir de obxectos completamente impersoais, como billetes de d\u00f3lar ou novos produtos de moda. Utilizaba imaxes propias dos xornais, os carteis e a televisi\u00f3n para definir un olimpo particular, composto de s\u00edmbolos da cultura estadounidense: a cadeira el\u00e9ctrica, as fotograf\u00edas de cargas policiais contra manifestantes polos dereitos civ\u00eds ou os retratos de celebridades da \u00e9poca. A botella de Coca-Cola converteuse, para el, nun tema pict\u00f3rico. Sobre isto declarou:\nO MOMA organizou un simposio sobre arte pop en decembro de 1962 e alg\u00fans artistas, entre eles Warhol, foron atacados por \u00abrenderse\u00bb \u00f3 consumismo. Para as sofisticadas elites que ditaban a cr\u00edtica de arte, o entusiasmo que Warhol sent\u00eda pola cultura do consumismo resultaba vergo\u00f1ento e inadmisible. Este simposio definiu o ton en que se \u00eda recibir a obra de Warhol, a\u00ednda que \u00f3 longo dos anos 60 \u00eda facerse cada vez m\u00e1is evidente que se deran profundos cambios na cultura e no mundo da arte. Tam\u00e9n, que Warhol xogou un papel esencial nese cambio.\nUn evento crucial foi a exhibici\u00f3n \"The American supermarket\", unha mostra celebrada en 1964 na galer\u00eda Paul Bianchinni, no Upper East Side de Manhattan. A exposici\u00f3n estaba organizada como o t\u00edpico pequeno supermercado estadounidense, a\u00ednda que os produtos exhibidos (conservas, carne ou p\u00f3sters) eran obra de prominentes artistas do pop: Mary Inman, Robert Watts ou o controvertido Billy Apple. A contribuci\u00f3n de Andy Warhol foi unha pintura dunha lata de sopa Campbell, valorada en 1.500 d\u00f3lares. O curioso \u00e9 que a lata tan s\u00f3 custaba 6 d\u00f3lares. A exposici\u00f3n foi un dos primeiros actos p\u00fablicos nos que se confrontou \u00f3 p\u00fablico coa arte pop e a cuesti\u00f3n proposta polas vangardas cl\u00e1sicas sobre \"que\" pod\u00eda ser arte.\nComo xa fixera na s\u00faa etapa de ilustrador comercial nos 50, Warhol recorreu a asistentes para aumentar a produtividade do seu taller art\u00edstico. Esta colaboraci\u00f3n tam\u00e9n supuxo encarnizadas pol\u00e9micas sobre os seus m\u00e9todos de traballo e o seu valor como arte, especialmente durante os anos 60. Un dos colaboradores m\u00e1is importantes cos que contou nesta \u00e9poca foi Gerard Malanga, que o axudou na produci\u00f3n de serigraf\u00edas, filmes, esculturas e outras obras producidas en \"The Factory\". Outros colaboradores espor\u00e1dicos foron Freddie Herko, Ondine, Ronal Travel, Mary Woronov, Billy Name e Brigid Berlin (que foi quen, \u00f3 parecer, lle deu a idea de gravar as s\u00faas conversas telef\u00f3nicas).\nDurante os anos 60 tam\u00e9n reuniu a unha comitiva de exc\u00e9ntricos e bohemios, a quen el designaba como as \"superstars\", e que inclu\u00eda a Edie Sedgwick, Viva e a c\u00e9lebre Ultra Violet. Todos eles adoitaban actuar nos filmes de Warhol e alg\u00fans, como Berlin, mantiveron unha estreita amizade co artista ata a s\u00faa morte. A s\u00faa relaci\u00f3n con artistas como a cantante Frangeline, o escritor John Giorno ou o cineasta Jack Smith (que tam\u00e9n figurou nalgunhas curtas de Warhol) revelaba a s\u00faa estreita relaci\u00f3n con distintas clases de produci\u00f3n art\u00edstica. Cara o final desa d\u00e9cada, o mesmo Warhol convert\u00e9rase nunha celebridade e aparec\u00eda frecuentemente na prensa, escoltado por alg\u00fan dos seus compa\u00f1eiros na \"Factory\".\nEn 1965 co\u00f1eceu \u00f3 grupo de m\u00fasica \"The Velvet Underground\", liderado por Lou Reed. Non tardou en converterse no \"m\u00e1nager\" do grupo e engadir \u00e1 s\u00faa amiga, a cantante alem\u00e1 Nico. En 1967 sa\u00edu \u00f3 mercado o disco dos Velvet chamado \"The Velvet Underground and Nico: Andy Warhol\", producido por este \u00faltimo. Ese mesmo ano, por diferenzas co resto do grupo, Nico retirouse e os servizos de Warhol xa non foron necesarios. En 1969 comezou a publicar a s\u00faa revista \"Interview\".\nAtentado.\nO 3 de xu\u00f1o de 1968, Valerie Solanas disparou a Warhol e \u00f3 cr\u00edtico de arte e comisario Mario Amaya na entrada do estudio de Warhol.\nAntes do atentado, Solanas fora un membro discreto do colectivo da Factory. Redactou o \"Manifesto SCUM\" (\"capa de sucidade\" (en ingl\u00e9s: \"scum\"), un alegado feminista separatista contra o patriarcado (e que, co devir dos anos, adquiriu certa sona). Solanas tam\u00e9n aparec\u00eda no filme de Warhol \"I, A Man\" (1968). En 1967, Valerie ofrec\u00e9ralle unha obra de teatro a Warhol propo\u00f1\u00e9ndolle que fose o seu produtor. Warhol aceptou e pediulle o borrador do texto. Este borrador da obra nunca regresou a Solanas. Crese que Warhol nunca tivo a intenci\u00f3n de producir a obra nin como obra teatral nin como filme e que perdeu o manuscrito. Isto anoxou a Solanas, que pasaba por un momento de desequilibrio mental e inestabilidade emocional.\nAmaya sufriu s\u00f3 feridas menores, e foi dado de alta ese mesmo d\u00eda. Por\u00e9n, Warhol recibiu tres disparos (o primeiro nin lle rozou, pero os outros dous deix\u00e1rono moi grave) e as secuelas deste ataque acompa\u00f1ar\u00edanlle o resto da s\u00faa vida, deixando unha pegada profunda no resto da s\u00faa vida e obras. Esa mesma tarde, Valerie entregouse \u00e1 polic\u00eda. Argumentou que Warhol estaba pensando roubar o seu traballo e que controlaba demasiado a s\u00faa vida. O xu\u00edz ordenou que a trasladaran \u00f3 Hospital Psiqui\u00e1trico de Bellevue baixo observaci\u00f3n. Declarouse culpable de intento de homicidio, asalto e tenencia il\u00edcita de armas e recibiu unha sentenza de tres anos. Warhol rexeitou testificar na s\u00faa contra. O xu\u00edz declarouna inhabilitada legalmente e enviouna \u00f3 Hospital Ward Island.\nTralo tiroteo, o acceso a Factory quedou rixidamente controlado, e en opini\u00f3n de moitos, isto causou a fin da \u00e9poca da \"Factory dos 60\". A nova do atentado quedou bastante desleixada nos medios debido \u00e1 asasinato de Robert F. Kennedy, dous d\u00edas despois.\nA ra\u00edz do atentado sufrido, Warhol declarou que \"\"antes de que me disparasen, sempre pensei que estaba un pouco m\u00e1is para al\u00f3 que para ac\u00f3. Sempre sospeitei que estaba vendo a tele no canto de vivir a vida\".\"\nAnos 70.\nComparados coa escandalosa (e exitosa) d\u00e9cada dos 60, os 70 foron anos m\u00e1is tranquilos para Warhol, que se converteu nun emprendedor. Segundo Bob Colacello, Warhol pasaba a maior parte do seu tempo rondando a novas estrelas e personaxes famosos para propo\u00f1erlles un retrato. A lista inclu\u00eda a Mick Jagger, Liza Minnelli, John Lennon, Diana Ross, Brigitte Bardot e Michael Jackson. O famoso retrato do l\u00edder comunista chin\u00e9s Mao Zedong \u00e9 desta \u00e9poca (1973). Tam\u00e9n fundou, co apoio de Gerard Malanga, a revista \"Interview\", e publicou \"A filosof\u00eda de Andy Warhol\" (1975), na que expo\u00f1\u00eda o seu pensamento con rotundidade e sentido do humor:\"\"Facer cartos \u00e9 arte, e o traballo \u00e9 arte, e un bo negocio \u00e9 a mellor arte\".\"\nWarhol acostumaba frecuentar diversos clubs nocturnos de Nova York, como o \"Max's Kansas City\", o \"Serendipity 3\" e, m\u00e1is adiante, o c\u00e9lebre \"Studio 54\". Normalmente comport\u00e1base como un tranquilo, t\u00edmido e meticuloso observador. O cr\u00edtico de arte Robert Hughes chamouno \"\"o lunar branco de Union Square\".\"\nO seu estilo inicialmente rupturista foi progresivamente asimilado polo circu\u00edto de galer\u00edas e polos c\u00edrculos adi\u00f1eirados, \u00f3s que satisfac\u00eda con retratos por encargo. Esta etapa \u00e9 xulgada de xeito dispar pola cr\u00edtica actual.\nNos anos 70 fai retratos dos seus amigos, clientes habituais da discoteca \"Studio 54\", entre eles Carolina Herrera, Liza Minnelli e Elizabeth Taylor. \u00c9 tam\u00e9n nesta \u00e9poca cando \u00e9 contratado por varios fabricantes de autom\u00f3biles para pintar os seus veh\u00edculos de competici\u00f3n dunha maneira que chamase a atenci\u00f3n, entre eles BMW. As\u00ed, creouse o \"art car\". Ditos veh\u00edculos participaban sobre todo nas famosas 24 horas de Le Mans.\nSon famosas as s\u00faas \"c\u00e1psulas do tempo\", onde gardaba (dende o ano 1974) cousas coti\u00e1s en caixas de cart\u00f3n, como exp\u00f3n en \"Philosophy of Andy Warhol\", o seu primeiro libro. En 1979 exhibe, de maneira importante, no Whitney Museum de Nova York, a s\u00faa serie de retratos \"Portraits of the Seventies\" (Retratos dos setenta).\nOs anos 80.\nWarhol tivo unha segunda xuventude para a cr\u00edtica -e os negocios- durante os 80, grazas \u00e1 s\u00faa estreita relaci\u00f3n con algunhas das novas figuras da arte, que eran en realidade os que conduc\u00edan a tendencia do mercado naquel momento: trat\u00e1banse de personaxes como Jean-Michel Basquiat, Julian Schnabel, David Salle e outras figuras do neoexpresionismo. Warhol tam\u00e9n frecuentaba a compa\u00f1\u00eda de artistas do movemento de transvangarda europea, como Francesco Clemente e Enzo Cucchi. Daquela, Warhol era acusado de terse convertido nun \"\"artista dos negocios\".\" En 1979, recibiu algunhas cr\u00edticas pouco favorables sobre as s\u00faas exposici\u00f3ns de retratos de celebridades dos 70, cr\u00edticas nas que a s\u00faa obra era definida como superficial, doada e comercial, carente de profundidade da significaci\u00f3n do tema. Esta actitude cr\u00edtica, debida en parte \u00e1s propias tendencias do mercado, fixo que a s\u00faa seguinte exposici\u00f3n sobre \"Xenios Xudeus\" (1980), exposta en Nova York, tam\u00e9n fose recibida con frialdade.\nUnha mirada m\u00e1is atenta \u00e1 obra de Warhol fixo que alg\u00fans cr\u00edticos creran ver na \"superficialidade\" e \"comercialidade\" de Warhol \"un dos reflexos m\u00e1is brillantes da nosa \u00e9poca\", sinalando que \"Warhol capturou algo esencial sobre o zeitgeist da cultura americana dos anos setenta\".\nWarhol sempre apreciou o glamour de Hollywood. Nunha ocasi\u00f3n declarou:\nEn 1981 empeza a pintar detalles de cadros de artistas renacentistas como Da Vinci, Botticelli e Uccello. En 1983 fai o retrato do cantante Miguel Bos\u00e9 para a portada do disco \"Made In Spain\", tam\u00e9n utilizada para o disco \"Milano-Madrid\" deste mesmo artista. A compa\u00f1\u00eda discogr\u00e1fica de Bos\u00e9 pagou unha fortuna pola colaboraci\u00f3n de Warhol, quen ata ent\u00f3n apenas co\u00f1ec\u00eda \u00f3 cantante. Posteriormente mencionar\u00edao nun libro como \u00ab\"fillo dun toureiro espa\u00f1ol\"\u00bb. Warhol tam\u00e9n apareceu no seu v\u00eddeo musical \"\u00c1ngeles Ca\u00eddos\". Ese ano visita Madrid, onde \u00e9 recibido con entusiasmo por Almod\u00f3var, Fabio McNamara e outras personalidades da cultura e da vida social madrile\u00f1a. Malia todo, a exposici\u00f3n que presentou na cidade obtivo pouqu\u00edsimas vendas.\nNesa \u00e9poca, Warhol produce abundantes retratos de celebridades e magnates, non s\u00f3 de amizades ou xente do seu c\u00edrculo, sen\u00f3n tam\u00e9n dese\u00f1adores, empresarios e demais xente adi\u00f1eirada, que por grandes sumas posan para Warhol. Entre eles, o modisto Valentino. Segundo el mesmo contou, nunha ocasi\u00f3n viaxou a Europa para tomar polaroids de empresarios alem\u00e1ns, e base\u00e1ndose nas fotograf\u00edas elaboraba os retratos.\nEn 1986, pinta o que ser\u00e1n as s\u00faas derradeiras obras, autorretratos e retratos de Lenin e Mao Zedong.\nMorte.\nWarhol morreu en Nova York \u00e1s 6:32 da ma\u00f1\u00e1 do 22 de febreiro de 1987. Segundo os noticiarios, est\u00e1base recuperando sen dificultades dunha operaci\u00f3n de ves\u00edcula no New York Hospital cando finou mentres durm\u00eda debido a unha repentina arritmia pos-operatoria. Tam\u00e9n se sinalou certo exceso de l\u00edquidos por intoxicaci\u00f3n de auga. Antes da s\u00faa diagnose e da operaci\u00f3n conseguinte, Warhol intentara atrasar os reco\u00f1ecementos polo seu arrep\u00edo polos hospitais e m\u00e9dicos.\nO corpo de Warhol foi devolto polos seus irm\u00e1ns a Pittsburgh para o funeral. O velorio tivo lugar no Thomas P. Kunsak Funeral Home e foi unha cerimonia \"corpore insepulto\". O ata\u00fade era unha peza de bronce macizo, con adornos dourados e soportes brancos. Warhol levaba posto un traxe negro de caxemira, unha gravata de estampado tam\u00e9n de caxemira, unha perruca prateada e os seus caracter\u00edsticos lentes de sol. Ti\u00f1a nas mans un pequeno breviario e unha rosa vermella. O funeral celebrouse na Igrexa cat\u00f3lica bizantina do Esp\u00edrito Santo, no North Side de Pittsburgh. Peter Tray pronunciou o seu encomio. Y\u014dko Ono tam\u00e9n se presentou. O f\u00e9retro quedou cuberto por rosas brancas e brotes de esparragueira. Trala liturxia, o ata\u00fade foi levado \u00f3 cemiterio cat\u00f3lico bizantino de San Xo\u00e1n Bautista, en Bethel Park (un barrio apartado do sur de Pittsburgh). Al\u00ed, o sacerdote pronunciou unha breve oraci\u00f3n e asperxeu con auga bendita o ata\u00fade. Antes de proceder \u00f3 descenso do mesmo, Paige Powell deixou caer un exemplar de \"Interview\", unha camisola da mesma revista e unha botella do perfume \"Beautiful\", de Est\u00e9e Lauder. Warhol foi enterrado xunto \u00f3s seus pais, e unhas semanas m\u00e1is tarde repetiuse un oficio conmemorativo para Warhol en Manhattan.\nO testamento de Warhol legaba toda a s\u00faa propiedade -ag\u00e1s alg\u00fans modestos detalles- a membros da s\u00faa familia, co fin de crear unha fundaci\u00f3n dedicada \u00f3 \"\"avance das artes visuais\".\" Warhol ti\u00f1a tantas posesi\u00f3ns que Sotheby's necesitou nove d\u00edas para poxar os seus bens tralo seu pasamento, e a suma total exced\u00eda os 20 mill\u00f3ns de d\u00f3lares. A s\u00faa riqueza total era a\u00ednda maior, debido principalmente a investimentos realizados \u00f3 longo de toda a vida.\nEn 1987, de acordo coa \u00faltima vontade de Warhol, constitu\u00eduse a Andy Warhol Foundation for the Visual Arts. A fundaci\u00f3n non s\u00f3 serve como representante legal de Andy Warhol, sen\u00f3n que defende a s\u00faa misi\u00f3n de \"espolear a innovaci\u00f3n na expresi\u00f3n art\u00edstica e o proceso creativo\", e decl\u00e1rase \"centrada, principalmente, en apoiar o traballo dun valor experimental ou rompedor\"."}
{"id": "12939", "revid": "22570", "url": "https://gl.wikipedia.org/wiki?curid=12939", "title": "Arnold B\u00f6cklin", "text": "Arnold B\u00f6cklin, nado en Basilea o 16 de outubro de 1827 e finado en Fiesole, Italia, o 16 de xaneiro de 1901, foi un pintor su\u00edzo.\nTraxectoria.\nCo\u00f1ecido sobre todo pola s\u00faa pintura, \"A illa da morte\", encadrouse no movemento do simbolismo, exercendo grande influencia sobre pintores do surrealismo coma Max Ernst ou Salvador Dal\u00ed. As s\u00faas obras recrean figuras fant\u00e1sticas, mitol\u00f3xicas baixo construci\u00f3ns cl\u00e1sicas, \u00e1 vez que reflicten unha obsesi\u00f3n co tema da morte, e que dan p\u00e9 a mundos on\u00edricos, fant\u00e1sticos."}
{"id": "12946", "revid": "98629", "url": "https://gl.wikipedia.org/wiki?curid=12946", "title": "Abdal\u00e1 I", "text": "Abdal\u00e1 bin Abdulaziz al Saud, tam\u00e9n grafado Abdullah bin Abd al-Aziz al-Saud (en \u00e1rabe \u0639\u0628\u062f \u0628\u0646 \u0639\u0628\u062f\u0627\u0644\u0639\u0632\u064a\u0632 \u0622\u0644 \u0633\u0639\u0648\u062f), nado en Riad o 1 de agosto de 1924 e finado o 23 de xaneiro de 2015, foi un rei de Arabia Saudita.\nTraxectoria.\nFoi un dos 37 fillos de Ibn Saud, primeiro rei e fundador de Arabia Saudita. Foi proclamado rexente dende 1996 debido \u00e1 incapacidade do seu medio-irm\u00e1n Fahd bin Abdul Al-Aziz e proclamado o sexto rei de Arabia Saudita trala morte deste o 1 de agosto do 2005. Tam\u00e9n ten os cargos de Comandante da Garda Nacional Saudita dende 1963 e de Primeiro Vice-Primeiro Ministro dende xu\u00f1o de 1982.\nTen catro esposas, sete fillos e quice fillas. Fundou d\u00faas bibliotecas, unha en Riad (a \"Biblioteca Rei Abdulaziz\") e outra en Casablanca, Marrocos.\nRelaci\u00f3n cos Estados Unidos.\nAbdullah visitou en repetidas ocasi\u00f3ns os Estados Unidos e a familia Bush (inclu\u00eddo o presidente George W. Bush) consid\u00e9rano un grande amigo da familia.\nEn outubro de 1976, reuniuse co presidente estadounidense Gerald Ford. Visitou o pa\u00eds novamente en outubro de 1987 para atoparse co presidente George H. W. Bush. En setembro de 1998, fixo unha visita de estado para reunirse en Washington DC co presidente Bill Clinton. E regresou novamente en setembro do 2000 para asistir \u00e1s celebraci\u00f3ns do segundo milenio na sede das Naci\u00f3ns Unidas en Nova York."}
{"id": "12947", "revid": "43749", "url": "https://gl.wikipedia.org/wiki?curid=12947", "title": "Abdullah bin Abd al-Aziz", "text": ""}
{"id": "12952", "revid": "132", "url": "https://gl.wikipedia.org/wiki?curid=12952", "title": "Broken/Stoni", "text": ""}
{"id": "12955", "revid": "56817", "url": "https://gl.wikipedia.org/wiki?curid=12955", "title": "Aruba Dushi Tera", "text": "Aruba Dushi Tera (Aruba precioso pa\u00eds) \u00e9 o himno nacional de Aruba. \u00c9 un valse escrito por Juan Chabaya Lampe e composto por Rufo Wever. Oficializado o 18 de marzo de 1976."}
{"id": "12956", "revid": "5863", "url": "https://gl.wikipedia.org/wiki?curid=12956", "title": "Max Black", "text": "Max Black, nado en Bak\u00fa (Imperio Ruso, actual Acerbaix\u00e1n) o 24 de febreiro de 1909 e finado en Ithaca (Estado de Nova York) o 27 de agosto de 1988, foi un fil\u00f3sofo anglo-estadounidense. Tivo grande influencia no desenvolvemento da filosof\u00eda anal\u00edtica e contribu\u00eda \u00e1 filosof\u00eda da matem\u00e1tica.\nTraxectoria.\nMembro dunha familia xud\u00eda, a s\u00faa familia emigrou a Londres en 1912. A s\u00faa primeira obra foi \"The nature of mathematics\" (1933), unha exposici\u00f3n dos \"Principia Matem\u00e1tica\" e do desenvolvemento da filosof\u00eda da matem\u00e1tica."}
{"id": "12957", "revid": "132", "url": "https://gl.wikipedia.org/wiki?curid=12957", "title": "Curros Enr\u00edquez", "text": ""}
{"id": "12958", "revid": "23204", "url": "https://gl.wikipedia.org/wiki?curid=12958", "title": "Mehmet Ali A\u011fca", "text": "Mehmet Ali A\u011fca, nado en Hekimhan o 9 de xaneiro de 1958, \u00e9 un terrorista turco que atentou contra o Papa Xo\u00e1n Paulo II o 13 de maio de 1981.\nTraxectoria.\nAo ser detido afirmou ser membro da Fronte Popular para a Liberaci\u00f3n de Palestina, a\u00ednda que a organizaci\u00f3n negou calquera relaci\u00f3n con el. M\u00e1is tarde afirmou formar parte dunha conspiraci\u00f3n financiada por Bulgaria, co apoio da KGB para asasinar ao Papa polo seu apoio ao movemento polaco Solidariedade, pero iso nunca se puido demostrar. A\u011fca foi condenado a cadea perpetua en Italia, pero foi perdoado polo presidente Carlo Azeglio Ciampi en xu\u00f1o de 2000, \u00e1 s\u00faa volta a Turqu\u00eda entrou en prisi\u00f3n por un asasinato anterior. A xustiza turca liberouno o 12 de xaneiro de 2006, decisi\u00f3n que a Corte Suprema Turca revogou o 20 de xaneiro polo que volveu a prisi\u00f3n."}
{"id": "12959", "revid": "1131", "url": "https://gl.wikipedia.org/wiki?curid=12959", "title": "3-D Tic-Tac-Toe", "text": "3-D Tic-Tac-Toe foi un xogo lanzado por Atari en 1980 para a consola Atari 2600.\nO xogo \u00e9 semellante ao xogo tradicional do tres en raia, pero xogado en catro grellas de tama\u00f1o 4 \u00d7 4 colocadas verticalmente unhas sobre outras."}
{"id": "12962", "revid": "1131", "url": "https://gl.wikipedia.org/wiki?curid=12962", "title": "Blue Lightning", "text": "Blue Lightning \u00e9 un videoxogo de combate a\u00e9reo, lanzouse en 1989, foi un dos primeiros xogos lanzados para a Atari Lynx, foi programado por Epyx, considerado por moitos un dos mellores xogos de combate a\u00e9reo realizado para calquera plataforma.\nEn 1995 Attention To Detail lanzou unha nova versi\u00f3n para o Atari Jaguar, considerado un dos peores xogos para o Jaguar."}
{"id": "12965", "revid": "1131", "url": "https://gl.wikipedia.org/wiki?curid=12965", "title": "Casa de Saud", "text": "A Casa de Saud (ou \"Casa de Sa'ud\") \u00e9 actualmente a familia real de Arabia Saudita. A moderna naci\u00f3n saudita foi creada en 1932, pero a Casa de Saud \u00e9 moito m\u00e1is antiga. Antes de Abd al-Aziz III ibn Saud, esta familia gobernaba Nejd e a mi\u00fado entrou en conflito co Imperio Otom\u00e1n e cos Rashidis. A Casa de Saud est\u00e1 fortemente ligada ao Wahhabismo debido \u00e1 voda do fillo de Muhammad ibn Saud coa filla de Muhammad ibn Abd al Wahhab en 1744.\nA historia da Casa de Saud est\u00e1 marcada polo desexo de unificar a pen\u00ednsula Ar\u00e1biga e por expandir o modo simple e puro de ver o islam que propugna o wahhabismo.\nL\u00edderes da Casa de Saud.\nPrimeiro Estado Saudita\nSegundo Estado Saudita\nArabia Saudita"}
{"id": "12966", "revid": "92340", "url": "https://gl.wikipedia.org/wiki?curid=12966", "title": "Phillip Adams", "text": "Phillip Adams, nado en 1939, \u00e9 un xornalista, escritor, director cinematogr\u00e1fico e arque\u00f3logo australiano.\nTraxectoria.\nNaceu en Maryborough, Victoria, fillo dun pastor da Igrexa Congregacionista, a\u00ednda que el se confesa ateo.\n\u00c9 autor de 20 libros que venderon 1.000.000 de exemplares. Entre eles est\u00e1n \"The Unspeakable Adams\", \"Adams Versus God\", \"The Penguin Book of Australian Jokes\", \"Retreat from Tolerance\", \"Talkback and A Billion Voices\" e \"Adams Ark\". E entre os seus filmes destacan \"The Adventures of Barry McKenzie\", \"The Getting of Wisdom\", \"Don's Party\", \"Lonely Hearts e We of the Never Never\".\nComo presentador, Adams entrevistou a 15.000 pol\u00edticos, fil\u00f3sofos, econ\u00f3mistas, cient\u00edficos, te\u00f3logos, historiadores, escritores etc. no seu programa de radio, \"Late Night Live\" que se emite na ABC Radio National."}
{"id": "12967", "revid": "1131", "url": "https://gl.wikipedia.org/wiki?curid=12967", "title": "Abdul Aziz bin Abdul Rahman al-Saud", "text": ""}
{"id": "12968", "revid": "132", "url": "https://gl.wikipedia.org/wiki?curid=12968", "title": "Faisal bin Abdul Aziz", "text": ""}
{"id": "12969", "revid": "43749", "url": "https://gl.wikipedia.org/wiki?curid=12969", "title": "Abdullah bin Abdul Aziz", "text": ""}
{"id": "12970", "revid": "1410", "url": "https://gl.wikipedia.org/wiki?curid=12970", "title": "Barry Bonds", "text": "Barry Lamar Bonds, nado en Riverside (California), en 1964, \u00e9 un xogador de b\u00e9isbol cos San Francisco Giants, que ten o r\u00e9cord de home run, con 73 en 2001. Considerado un dos mellores xogadores de b\u00e9isbol de todos os tempos."}
{"id": "12972", "revid": "5132", "url": "https://gl.wikipedia.org/wiki?curid=12972", "title": "Hank Aaron", "text": "Henry Louis \"Hank\" Aaron, nado en Mobile (Alabama) en 1934 e finado o 22 de xaneiro de 2021, foi un xogador de b\u00e9isbol estadounidense. Co\u00f1ecido sobre todo por superar en 1974 o r\u00e9cord de cuadrangulares de Babe Ruth.\nTraxectoria.\nComezou xogando na liga de xogadores negros, pero foi un dos primeiros xogadores de cor en xogar nunha liga de brancos, na Liga do Atl\u00e1ntico Sur."}
{"id": "12974", "revid": "56817", "url": "https://gl.wikipedia.org/wiki?curid=12974", "title": "The Australian", "text": "The Australian \u00e9 un diario australiano de circulaci\u00f3n nacional publicado pola News Corporation de Rupert Murdoch. Ten as s\u00faas oficinas centrais en Sydney, pero con redacci\u00f3ns locais por toda Australia.\nFundouse en 1964, \u00e9 o \u00fanico diario de circulaci\u00f3n nacional australiano, edita 130.000 exemplares pola semana e 295.000 os domingos. Entre os seus columnistas destacan Paul Kelly, Greg Sheridan, Phillip Adams e Janet Albrechtsen.\nLigaz\u00f3ns externas.\nWeb de The Australian"}
{"id": "12975", "revid": "88215", "url": "https://gl.wikipedia.org/wiki?curid=12975", "title": "Marat Safin", "text": "Marat Mubinovich Safin (en ; en ), nado en Moscova o 27 de xaneiro de 1980, \u00e9 un ex-tenista t\u00e1rtaro de nacionalidade rusa. Safin comezou a s\u00faa carreira profesional en 1997 e alcanzou a primeira posici\u00f3n do r\u00e1nking mundial no ano 2000 tras vencer a Pete Sampras na final do US Open. Safin era un xogador moi forte fisicamente, e na pista un xogador moi agresivo. Considerado un dos xogadores m\u00e1is talentosos do circu\u00edto, tam\u00e9n \u00e9 co\u00f1ecido polas s\u00faas continuas perrenchas e desconcentraci\u00f3ns dentro da pista. Marat posu\u00eda un dos mellores servizos do circu\u00edto, capaz de acadar os 230\u00a0km/h.\nRetirouse do tenis profesional en novembro de 2009."}
{"id": "12976", "revid": "88215", "url": "https://gl.wikipedia.org/wiki?curid=12976", "title": "George Houstoun Reid", "text": "George Houstoun Reid, nado en Johnstone (Renfrewshire, Escocia) o 25 de febreiro de 1845 e finado en Londres o 12 de setembro de 1918, foi un pol\u00edtico australiano, o cuarto primeiro ministro do seu pa\u00eds.\nTraxectoria.\nEra fillo dun pastor da Igrexa de Escocia, que emigrou a Victoria coa s\u00faa familia cando el era un neno, m\u00e1is tarde trasladouse a Sydney. Sucedeu a Henry Parkes como l\u00edder do Partido do Libre Comercio e converteuse en primeiro ministro de Nova Gales do Sur en 1894. Foi primeiro ministro de Australia entre agosto de 1904 e xullo de 1905."}
{"id": "12978", "revid": "5863", "url": "https://gl.wikipedia.org/wiki?curid=12978", "title": "Henri Barbusse", "text": "Henri Barbusse, nado en Asni\u00e8res en 1873 e finado en Moscova en 1935, foi un xornalista e novelista franc\u00e9s.\nTraxectoria.\nF\u00edxose c\u00e9lebre coa publicaci\u00f3n da s\u00faa novela, \"Le Feu\" en 1916, baseada nas s\u00faas experiencias durante a primeira guerra mundial, admirador da Revoluci\u00f3n rusa, afiliouse ao Partido Comunista de Francia en 1923 e escribiu unha biograf\u00eda de Stalin (1935)."}
{"id": "12979", "revid": "54334", "url": "https://gl.wikipedia.org/wiki?curid=12979", "title": "Kama Sutra", "text": "O Kama Sutra \u00e9 un antigo texto indio sobre sexo, a pesar do seu car\u00e1cter er\u00f3tico pertence \u00e1 literatura relixiosa s\u00e1nscrita. O texto escribiuno Vatsyayana. O texto completo do t\u00edtulo \u00e9 \"V\u0101tsy\u0101yana k\u0101ma s\u016btra\" (\"Aforismos do amor carnal\", de Vatsyayana). Crese que o autor viviu entre o s\u00e9culo I e o VI, probablemente durante o per\u00edodo Gupta. Profusamente ilustrado, o libro d\u00e1 consellos sobre as relaci\u00f3ns heterosexuais entre un home e unha muller e describe posturas sexuais. O libro co\u00f1eceuse en Occidente logo da traduci\u00f3n de Richard Francis Burton en 1883.\nContido.\nO \"Kama Sutra\" de Vatsyayana ten 1.250 versos, distribu\u00eddo en 36 cap\u00edtulos. Segundo as traduci\u00f3ns de Burton e Doniger, os contidos do libro est\u00e1n estruturados en sete partes:"}
{"id": "12981", "revid": "89787", "url": "https://gl.wikipedia.org/wiki?curid=12981", "title": "Li Po", "text": "Li Po ou Li Bai (chin\u00e9s: \u674e\u767d, pinyin: L\u01d0 B\u00e1i, Wade-Giles: Li Pai), nado en 701 e finado en 762, foi un poeta chin\u00e9s considerado o mellor poeta rom\u00e1ntico da dinast\u00eda Tang. O car\u00e1cter \u767d, pronunciado \"b\u00e1i\" en mandar\u00edn moderno, pronunci\u00e1base antigamente \"b\u00f3\", motivo polo cal o seu nome transcrib\u00edase antigamente como Li Po, representaci\u00f3n segundo o sistema Wade-Giles desta pronunciaci\u00f3n obsoleta.\nRenomeado como o poeta inmortal, est\u00e1 considerado un dos m\u00e1is respectados poetas da historia da literatura chinesa. Aproximadamente mil poemas seus permanecen na actualidade. O mundo occidental introduciu os traballos de Li Bai a trav\u00e9s de moi liberais traduci\u00f3ns de versi\u00f3ns en xapon\u00e9s dos seus poemas, realizadas por Ezra Pound. Li Bai \u00e9 m\u00e1is co\u00f1ecido pola s\u00faa imaxinaci\u00f3n extravagante e imaxes tao\u00edstas vertidas na su poes\u00eda, e tam\u00e9n polo seu grande amor \u00e1 bebida. Formou parte do grupo dos \"8 inmortais da copa de vi\u00f1o\", un grupo de poetas amantes do desenfreo. Igual que Du Fu, Li Bai pasou gran parte da s\u00faa vida viaxando, mais no seu caso isto foi grazas \u00e1 s\u00faa riqueza. Dise que se afogou no r\u00edo Yangtz\u00e9, caendo da s\u00faa lancha ao intentar abrazar a l\u00faa estando baixo os efectos do alcol.\nVariantes do nome.\nLi (\u674e) \u00e9 o seu apelido; con todo, foi co\u00f1ecido con varios nomes. O seu nome de p\u00eda escr\u00edbese co car\u00e1cter chin\u00e9s (\u767d), que \u00e9 romanizado de maneira diversa, como \"Po\", \"Bo\", \"Bai\", \"Pai\", e outras variantes. Mesmo en pinyin hai unha certa ambig\u00fcidade, posto que \"B\u00e1i\" \u00e9 a variante com\u00fan e \"B\u00f3\" a variante literaria. O seu nome de cortes\u00eda foi Taibai (Tai-pai; \u592a\u767d), literalmente 'Grande Branco', que era tam\u00e9n o antigo nome chin\u00e9s para o planeta Venus (posteriormente, o termo \"Estrela Dourada\" substitu\u00edu \"Gran Branco\" como nome do planeta). As\u00ed pois, combinando o apelido co nome de cortes\u00eda, o seu aparece en diversas variantes, por exemplo \"Li Taibo\", \"Li Taibai\", \"Li Tai-po\", e outros. Con menos frecuencia, pode atoparse tam\u00e9n co pseud\u00f3nimo (\"hao\") \"Q\u012bngli\u00e1n J\u016bsh\u00ec\" (\"Ching-lien Chu-shih\"; \u9752\u84ee\u5c45\u58eb), que significa 'Gahapati do Lotus Azul', ou cos pseud\u00f3nimos po\u00e9ticos \"Transcendente\" (chin\u00e9s tradicional: \u8a69\u4ed9, simplificado: \u8bd7\u4ed9, pinyin: Sh\u012bxi\u0101n, Wade-Giles: Shih1-hsien1), \"Inmortal do Vi\u00f1o\" (chin\u00e9s tradicional: \u9152\u4ed9, pinyin: Ji\u01d4xi\u0101n, Wade-Giles: Chiu3-hsien1), \"Desterrado Transcendente\" (chin\u00e9s tradicional: \u8b2b\u4ed9\u4eba, pinyin: Zh\u00e9xi\u0101nr\u00e9n, Wade-Giles: Che2-hsien1-jen2), \"Poeta Cabaleiro Andante\" (chin\u00e9s tradicional: \u8a69\u4fe0, simplificado: \u8bd7\u4fa0, pinyin: Sh\u012bxi\u00e1, Wade-Giles: Shih1-hsia2, ou \"Poeta Heroe\"). Nas obras que se traduciron ao ingl\u00e9s pasando polo xapon\u00e9s, o seu nome pode aparecer como Ri Haku ou Ri Taihaku. Todas estas variantes e m\u00e1is est\u00e1n historicamente documentadas. Xeralmente, el refer\u00edase a si mesmo como \"\u767d\".\nTraxectoria.\nOs dous libros de Tang, \"O Libro Vello de Tang\" e \"O Novo Libro de Tang\" son as fontes primarias do material bibliogr\u00e1fico sobre Li Bai. Outras fontes incl\u00faen evidencias internas de poemas de Li Bai ou sobre el.\nLi Bai foi o fillo dun mercador rico. O seu lugar de nacemento \u00e9 incerto, pero un candidato \u00e9 Suiye en Asia Central (nas proximidades do actual Tokmak en Kirguizist\u00e1n). Cando ti\u00f1a s\u00f3 cinco anos de idade a s\u00faa familia mudouse a Jiangyou, cerca da moderna Chengdu na provincia de Sichuan. Foi influenciado polo pensamento confuciano e tao\u00edsta, pero finalmente a s\u00faa herdanza familiar non lle permitiu grandes oportunidades dentro da aristocr\u00e1tica dinast\u00eda Tang. A pesar de que desexaba converterse en oficial, non se presentou ao exame de servizo civil chin\u00e9s. En cambio, \u00e1 idade de 25 anos, dedicouse a viaxar pola China, desenvolvendo unha personalidade salvaxe e libre, moi diferente das ideas prevalecentes dun cabaleiro confuciano correcto. Esta imaxe fascinou tanto aos aristr\u00f3cratas como \u00e1 xente com\u00fan e Li Bai foi finalmente presentado ao emperador Xuan Zong en 742.\nOutorg\u00f3uselle un cargo na Academia Hanlin, a cal serv\u00eda para prover unha fonte de experticia intelectual para o emperador. Li Bai permaneceu durante menos de dous anos como un poeta ao servizo do emperador, a\u00ednda que finalmente foi despedido por unha indiscreci\u00f3n desco\u00f1ecida. Consecuentemente vagou pola China o resto da vida. Co\u00f1eceu a Du Fu no outono de 744 e volveuno a encontrar o ano seguinte. Estas foron as \u00fanicas ocasi\u00f3ns en que se encontraron, pero a s\u00faa amizade permaneceu sendo particularmente importante para Du Fu (unha ducia dos poemas de Du Fu tratan de Li Bai, comparados con s\u00f3 un de Li Bai a Du Fu). No momento da rebeli\u00f3n de An Lushan involucrouse nunha revolta subsidiaria en contra do emperador, pero a\u00ednda non se sabe o grao no cal foi unha acci\u00f3n voluntaria. O fracaso da rebeli\u00f3n resultou no seu segundo exilio a Yelang. Foi absolto antes de que a s\u00faa viaxe de exilio terminara.\nLi Bai morreu en Dangtu, actual Anhui. Alg\u00fans eruditos cren que a s\u00faa morte foi o resultado de envelenamento por mercurio tras un longo historial de consumo de elixires tao\u00edstas para a lonxevidade, en cambio outros cren que morreu por envelenamento con alcol.\nPoes\u00eda.\nAtrib\u00faenselle m\u00e1is de mil poemas, pero a autenticidade de moitos \u00e9 incerta. Nos seus traballos, hai unha presenza moi clara do esp\u00edrito taoista, tanto nos sentimentos e a maneira en como son expresados, como no ton espont\u00e1neo que usa. A\u00ednda as\u00ed, polo feito da presenza de elementos formais antigos, tam\u00e9n hai algo da perspectiva moralista de Confucio.\nDic\u00edase que pod\u00eda compor a unha velocidade sorprendente, sen ter que corrixir o que era capaz de crear nun primeiro intento. A s\u00faa forma favorita era o \"jueju\", que \u00e9 unha forma literaria que consiste en cuartetos de versos de cinco ou sete caracteres; deste tipo de obras, compuxo unhas 160. Estes poemas son intensos e a mi\u00fado fant\u00e1sticos.\nO uso da lingua impresiona pola capacidade de imaxinaci\u00f3n con elementos que se poder\u00edan considerar extravagantes, e consegue comunicar ao lector dunha maneira moi directa a s\u00faa liberdade de esp\u00edrito. As interacci\u00f3ns de Li Po coa natureza, a amizade, o seu amor ao vi\u00f1o e as s\u00faas observaci\u00f3ns agudas e enxe\u00f1osas sobre a vida, forman parte dos seus mellores poemas. Nalgunhas obras, como no \"Changgan xing\", traducido por Ezra Pound como \"A muller do comerciante de r\u00edo: unha carta\", deixa constancia das dificultades e as emoci\u00f3ns da xente com\u00fan. Tam\u00e9n escribiu un certo n\u00famero de poemas que trataban das mulleres.\nNos seus poemas, Li Po tentaba evitar o uso de palabras escuras e referencias hist\u00f3ricas. A diferenza doutros antigos poetas chineses, como Du Fu, Li Po non necesitaba demostrar nada ao p\u00fablico; en cambio, pod\u00edase permitir concentrarse en comunicar \u00f3s lectores as s\u00faas sensaci\u00f3ns xenu\u00ednas. A s\u00faa habilidade para crear de maneira extraordinaria o que estaba m\u00e1is al\u00f3 do que \u00e9 habitual era un agasallo para os seus contempor\u00e1neos, e quizais \u00e9 a raz\u00f3n principal pola cal era considerado o \"deus da poes\u00eda\". O feito que os chineses lle puxesen o alcume \"\u8a69\u4ed9\" o \"sh\u012bxi\u0101n\", que se traduce literalmente como 'deus da poes\u00eda', ven a demostrar esta capacidade excepcional. A espontaneidade da s\u00faa lingua combinada co uso de elementos extravagantes plenos de imaxinaci\u00f3n distinguiu Li Po de moitos outros poetas da historia chinesa.\nComo seguidor de Lao Zi e practicante de tao\u00edsmo durante a dinast\u00eda Tang, inclu\u00eddo Xuanzong, e, sobre todo, unha persoa libre animada, Li Po non mostraba un especial interese por Confucio e a s\u00faa ideolox\u00eda. Por isto, foi a mi\u00fado atacado polos neoconfucionistas \"moralistas\", xa desde a dinast\u00eda Song. Entre a xente com\u00fan da China, a\u00ednda as\u00ed, Li Po \u00e9 incuestionablemente o poeta m\u00e1is estimado.\nAs cr\u00edticas \u00e1 obra de Li Po centr\u00e1ronse no seu forte sentido da continuidade da tradici\u00f3n po\u00e9tica, a s\u00faa glorificaci\u00f3n das bebidas alcoh\u00f3licas (e, de feito, a franca celebraci\u00f3n da embriaguez), a s\u00faa utilizaci\u00f3n da persoa, os fant\u00e1sticos extremos dalgunhas das s\u00faas imaxes, o seu dominio das regras po\u00e9ticas formais, e a s\u00faa habilidade para combinar todo isto cun virtuosismo aparentemente sen esforzo para producir unha poes\u00eda inimitable. Outros temas na poes\u00eda de Li, especialmente apreciados no s\u00e9culo XX, son a simpat\u00eda pola xente com\u00fan e a antipat\u00eda cara \u00e1s guerras innecesarias (incluso cando as dirixe o propio emperador).\nTraballos editados.\nA pesar de que moitos dos poemas de Li Po sobreviviron, son a\u00ednda moitos m\u00e1is os que se perderon. Desde o punto de vista editorial, hai unha certa dificultade en canto \u00e1s diversas versi\u00f3ns textuais dos seus poemas. Un dos primeiros esforzos no traballo de edici\u00f3n de Li Po foi feito polo seu parente Li Yangbing, ao cal Li Po finalmente confiou os seus manuscritos. Este era un parente de Po e maxistrado de Dangtu, e foi con quen quedou nos seus \u00faltimos anos.\nTradici\u00f3n po\u00e9tica.\nLi Po ti\u00f1a un forte sentido de si mesmo como parte dunha tradici\u00f3n po\u00e9tica. Burton Watson, compar\u00e1ndoo con Du Fu, di que a s\u00faa poes\u00eda, \"\u00e9 esencialmente un mirar atr\u00e1s, que representa m\u00e1is dun renacemento e o cumprimento das promesas do pasado e a gloria dunha incursi\u00f3n no futuro.\" Watson engade, como proba, que de todos os poemas atribu\u00eddos a Li Po, ao redor dunha sexta parte son en forma de \"yuefu\" ou, noutras palabras, reelaboradas letras de baladas populares tradicionais. Como proba adicional, Watson cita a existencia dunha colecci\u00f3n de cincuenta e nove poemas de Li Bai Gu Feng titulada \"Gu Feng\" ou \"\u00c1 maneira antiga\", que \u00e9, en parte, homenaxe \u00e1 poes\u00eda das dinast\u00edas Han e Wei. A s\u00faa admiraci\u00f3n por alg\u00fans poetas en particular faise patente tam\u00e9n en alusi\u00f3ns espec\u00edficas, por exemplo a Qu Yuan ou Tao Yuanming, e ocasionalmente a Du Fu.\nUnha apreciaci\u00f3n m\u00e1is xeral pola historia m\u00f3strase nos seus poemas do x\u00e9nero \"huaigu\", ou meditaci\u00f3ns sobre o pasado, en que despois de \"un dos temas perennes da poes\u00eda chinesa, o poeta contempla as ru\u00ednas da gloria pasada.\"\nExtasiado co vi\u00f1o.\nJohn C. H. Wu sinalou que \"mentres alg\u00fans poden ter bebido m\u00e1is vi\u00f1o que Li [Po], ningu\u00e9n escribiu m\u00e1is poemas sobre o vi\u00f1o.\" Os poetas cl\u00e1sicos as\u00f3cianse a mi\u00fado co consumo de vi\u00f1o e Li Po formaba parte do grupo de eruditos chineses en Chang'an que o seu compa\u00f1eiro poeta Du Fu denominou os \"Oito Inmortais do vi\u00f1o\". Os chineses, xeralmente, non consideran que tomar alcol de maneira moderada sexa inmoral ou non saudable. James J. E. Liu comenta que \"zui\" en poes\u00eda \"non quere dicir o mesmo que \"b\u00e9bedo\", \"intoxicado\", ou \"ebrio\", sen\u00f3n que m\u00e1is ben significa que se transporta mentalmente lonxe das propias preocupaci\u00f3ns normais...\". Liu traduce ao ingl\u00e9s a palabra \"zui\" como \"rapt with wine\", ou sexa, \"extasiado co vi\u00f1o\". Os \"Oito Inmortais\", a\u00ednda as\u00ed, beb\u00edan dunha maneira desmesurada; e a pesar diso, eran vistos como agradables exc\u00e9ntricos. Burton Watson conclu\u00edu que \"ao principio, todos os poetas chineses celebraban a s\u00faa alegr\u00eda co vi\u00f1o, pero ning\u00fan deles o fac\u00eda dunha maneira tan incansable e con aquel tipo de convicci\u00f3n tan xenu\u00edna como Li [Po].\"\nEn 1935 apareceu un libro do poeta catal\u00e1n Josep Carneiro titulado \"Lluna i llanterna\", no que fai varias recreaci\u00f3ns de poes\u00eda chinesa a partir das s\u00faas versi\u00f3ns inglesas. Unha destas recreaci\u00f3ns \u00e9 un poema titulado \"A vida e o vi\u00f1o\", en que podemos apreciar este desmesurado amor polo vi\u00f1o que manifestaba Li Po:"}
{"id": "12982", "revid": "43749", "url": "https://gl.wikipedia.org/wiki?curid=12982", "title": "Bruxelles", "text": ""}
{"id": "12987", "revid": "5312", "url": "https://gl.wikipedia.org/wiki?curid=12987", "title": "ARO", "text": "ARO (Auto Romania) \u00e9 un fabricante roman\u00e9s de veh\u00edculos todo terreo, localizado preto da cidade de Campulung Muscel. Comezou a s\u00faa produci\u00f3n en 1957 e leva fabricados 360.000 veh\u00edculos, deles 2/3 exportados a 110 pa\u00edses (antes de 1989 exportaba o 90% da s\u00faa produci\u00f3n)."}
{"id": "12988", "revid": "56817", "url": "https://gl.wikipedia.org/wiki?curid=12988", "title": "Thor (banda dese\u00f1ada)", "text": "Thor \u00e9 un superheroe de banda dese\u00f1ada baseado no deus do trono da mitolox\u00eda n\u00f3rdica. Creado por Stan Lee e Jack Kirby para Marvel Comics, apareceu por primeira vez en \"Journey into Mystery\" #83 (1962).\nProcedente de Asgard (o ceo dos n\u00f3rdicos), fillo de Od\u00edn e Gaia, disp\u00f3n dunha forza e vitalidade sobrehumana, e unha lonxevidade de s\u00e9culos. Co seu martelo Mjolnir, encantado polo seu pai pode voar, crear portais dimensionais, convocar ao raio e \u00e1 tormenta."}
{"id": "12990", "revid": "56817", "url": "https://gl.wikipedia.org/wiki?curid=12990", "title": "Mohammad Beheshti", "text": "Seyyed Mohammad Hosseini Beheshti (en farsi \u0645\u062d\u0645\u062f \u062d\u0633\u06cc\u0646\u06cc \u0628\u0647\u0634\u062a\u06cc), nado en Isfah\u00e1n en 1929 e finado en Teher\u00e1n o 28 de xu\u00f1o de 1981, foi un cl\u00e9rigo iraniano.\nTraxecoria.\nAiatol\u00e1 e secretario xeral do Partido Isl\u00e1mico Republicano e responsable do sistema xudicial da rep\u00fablica isl\u00e1mica. Morreu asasinado xunto a m\u00e1is de setenta membros do Partido Isl\u00e1mico Republicano o 28 de xu\u00f1o de 1981."}
{"id": "12991", "revid": "6499090", "url": "https://gl.wikipedia.org/wiki?curid=12991", "title": "Heyd\u0259r \u018fliyev", "text": "Heydar Alirza oglu Aliyev (Heyd\u0259r \u018flirza o\u011flu \u018fliyev en acerbaixano), nado o 10 de maio de 1923 e finado o 12 de decembro de 2003 en Nakhichevan, ARSS de Nakhichevan, RSS de Acerbaix\u00e1n. Foi presidente de Acerbaix\u00e1n entre 3 de outubro de 1993 e 31 de outubro de 2003, cando o seu fillo Ilham Aliyev ga\u00f1ou as elecci\u00f3ns para o suceder."}
{"id": "12992", "revid": "56817", "url": "https://gl.wikipedia.org/wiki?curid=12992", "title": "Ling\u00fc\u00edstica computacional", "text": "A ling\u00fc\u00edstica computacional constit\u00fae un eido cient\u00edfico interdisciplinario vinculado \u00e1 ling\u00fc\u00edstica e \u00e1 inform\u00e1tica, e encami\u00f1ado a incorporar nos ordenadores a habilidade no manexo da linguaxe natural e a facilitar o tratamento informatizado das linguas e do seu estudo.\nLi\u00f1as de estudo.\nLing\u00fc\u00edstica computacional te\u00f3rica (LCT).\nP\u00f3dense distinguir os seguintes obxectivos:\nLing\u00fc\u00edstica computacional aplicada (LCA).\nDir\u00edxese ao dese\u00f1o e elaboraci\u00f3n de sistemas inform\u00e1ticos capaces de comprender, producir e traducir enunciados orais e escritos en linguas naturais.\nCategor\u00edas:\nInform\u00e1tica aplicada \u00e1 ling\u00fc\u00edstica.\nTraballo caracterizado pola aplicaci\u00f3n dos ordenadores \u00e1 investigaci\u00f3n ling\u00fc\u00edstica. Normalmente ch\u00e1mase as\u00ed \u00e1 Ling\u00fc\u00edstica de corpus ou a ling\u00fc\u00edstica hist\u00f3rica computacional."}
{"id": "12994", "revid": "15335", "url": "https://gl.wikipedia.org/wiki?curid=12994", "title": "Lugares de Ma\u00f1\u00f3n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ma\u00f1\u00f3n"}
{"id": "12996", "revid": "1576", "url": "https://gl.wikipedia.org/wiki?curid=12996", "title": "Lugares de Mazaricos", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mazaricos"}
{"id": "12998", "revid": "1576", "url": "https://gl.wikipedia.org/wiki?curid=12998", "title": "Lugares de Melide", "text": "Galicia \u2192 Parroquias de Galicia \u2192 Lugares de Galicia \u2192 Lugares de Melide"}
{"id": "13000", "revid": "785", "url": "https://gl.wikipedia.org/wiki?curid=13000", "title": "Lugares de Mes\u00eda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mes\u00eda"}
{"id": "13002", "revid": "1576", "url": "https://gl.wikipedia.org/wiki?curid=13002", "title": "Lugares de Mi\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mi\u00f1o"}
{"id": "13004", "revid": "1576", "url": "https://gl.wikipedia.org/wiki?curid=13004", "title": "Lugares de Moeche", "text": "Galicia \u2192 Parroquias de Galicia \u2192 Lugares de Galicia \u2192 Lugares de Moeche"}
{"id": "13006", "revid": "1576", "url": "https://gl.wikipedia.org/wiki?curid=13006", "title": "Lugares de Monfero", "text": "Galicia \u2192 Parroquias de Galicia \u2192 Lugares de Galicia \u2192 Lugares de Monfero"}
{"id": "13008", "revid": "1131", "url": "https://gl.wikipedia.org/wiki?curid=13008", "title": "Lugares de Mugardos", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mugardos"}
{"id": "13010", "revid": "1576", "url": "https://gl.wikipedia.org/wiki?curid=13010", "title": "Lugares de Muros", "text": "Galicia \u2192 Parroquias de Galicia \u2192 Lugares de Galicia \u2192 Lugares de Muros"}
{"id": "13012", "revid": "1576", "url": "https://gl.wikipedia.org/wiki?curid=13012", "title": "Lugares de Mux\u00eda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mux\u00eda"}
{"id": "13013", "revid": "15040", "url": "https://gl.wikipedia.org/wiki?curid=13013", "title": "Lugares de Nar\u00f3n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Nar\u00f3n"}
{"id": "13015", "revid": "1576", "url": "https://gl.wikipedia.org/wiki?curid=13015", "title": "Lugares de Neda", "text": "Galicia \u2192 Parroquias de Galicia \u2192 Lugares de Galicia \u2192 Lugares de Neda"}
{"id": "13017", "revid": "1576", "url": "https://gl.wikipedia.org/wiki?curid=13017", "title": "Lugares de Negreira", "text": "Galicia \u2192 Parroquias de Galicia \u2192 Lugares de Galicia \u2192 Lugares de Negreira"}
{"id": "13019", "revid": "1576", "url": "https://gl.wikipedia.org/wiki?curid=13019", "title": "Lugares de Noia", "text": "Galicia \u2192 Parroquias de Galicia \u2192 Lugares de Galicia \u2192 Lugares de Noia"}
{"id": "13021", "revid": "1576", "url": "https://gl.wikipedia.org/wiki?curid=13021", "title": "Lugares de Oleiros", "text": "Galicia \u2192 Parroquias de Galicia \u2192 Lugares de Galicia \u2192 Lugares de Oleiros"}
{"id": "13023", "revid": "1576", "url": "https://gl.wikipedia.org/wiki?curid=13023", "title": "Lugares de Ordes", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ordes"}
{"id": "13025", "revid": "1576", "url": "https://gl.wikipedia.org/wiki?curid=13025", "title": "Lugares de Oroso", "text": "Galicia \u2192 Parroquias de Galicia \u2192 Lugares de Galicia \u2192 Lugares de Oroso"}
{"id": "13027", "revid": "1576", "url": "https://gl.wikipedia.org/wiki?curid=13027", "title": "Lugares de Ortigueira", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ortigueira"}
{"id": "13029", "revid": "1576", "url": "https://gl.wikipedia.org/wiki?curid=13029", "title": "Lugares de Outes", "text": "Galicia \u2192 Parroquias de Galicia \u2192 Lugares de Galicia \u2192 Lugares de Outes"}
{"id": "13031", "revid": "54334", "url": "https://gl.wikipedia.org/wiki?curid=13031", "title": "Lugares de Oza dos R\u00edos", "text": "Galicia \u2192 Parroquias de Galicia \u2192 Lugares de Galicia \u2192 Lugares de Oza dos R\u00edos"}
{"id": "13033", "revid": "1576", "url": "https://gl.wikipedia.org/wiki?curid=13033", "title": "Lugares de Paderne", "text": "Galicia \u2192 Parroquias de Galicia \u2192 Lugares de Galicia \u2192 Lugares de Paderne"}
{"id": "13034", "revid": "98629", "url": "https://gl.wikipedia.org/wiki?curid=13034", "title": "Arredor de si", "text": "Arredor de si \u00e9 unha novela escrita por Ram\u00f3n Otero Pedrayo, publicada en 1930 pola Editorial N\u00f3s.\nTrama.\nConta a historia de Adri\u00e1n Solovio, que inicia unha viaxe chea de d\u00fabidas e incertezas existenciais; decl\u00e1rase nun primeiro momento antigaleguista, o que o conduce a un cambio de actitude e \u00e1 procura da s\u00faa propia identidade despois da longa viaxe que fai. Comeza o seu cami\u00f1o en Madrid e pasa por varias cidades castel\u00e1s at\u00e9 que recibe a nova da mala sa\u00fade do seu t\u00edo Bernaldo e decide volver a Galiza. Adri\u00e1n ten agora m\u00e1is d\u00fabidas que no inicio a respecto da s\u00faa identidade, mais esta vez non te\u00f1en que ver coa s\u00faa posici\u00f3n individualista e de inadaptado, sen\u00f3n da propia afirmaci\u00f3n como galego, membro dun conxunto claramente diferenciado.\nDespois da morte do t\u00edo Bernaldo inicia unha viaxe por Europa visitando Par\u00eds e Berl\u00edn. Cae ent\u00f3n na conta de que Galiza \u00e9 por si mesma tradici\u00f3n e cultura e que, ao igual que esas cidades europeas, tam\u00e9n ten identidade propia grazas a iso. \u00c9 nese intre cando Adri\u00e1n decide volver \u00e1 s\u00faa terra para loitar por ela e conseguir que ocupe o lugar que merece.\nAn\u00e1lise.\nEstrutura.\n\"Arredor de si\" est\u00e1 organizada en quince cap\u00edtulos. Pos\u00fae unha estrutura basicamente alterna, at\u00e9 o d\u00e9cimo cap\u00edtulo, nos feitos argumentais e no xogo de espazos de Galiza e de f\u00f3ra de Galiza (Madrid, Toledo, Francia, Alema\u00f1a...). Polo tanto, hai unha alternancia entre os cap\u00edtulos que se refiren a un presente vivido, que se desenvolven f\u00f3ra de Galiza e que te\u00f1en como funci\u00f3n achegar novas experiencias, e aqueles de tipo retrospectivo, que se desenvolven en Galiza, en concreto na aldea mi\u00f1ota en que vive a familia de Adri\u00e1n e pos\u00faen a funci\u00f3n de enlazar as novas experiencias coas ra\u00edces. Ao mesmo tempo, no oitavo cap\u00edtulo ins\u00edrese o relato \"Nosa Se\u00f1ora das Labercas\".\nNos cinco \u00faltimos cap\u00edtulos r\u00f3mpese a alternancia en que se realiza unha oposici\u00f3n entre o mundo rural e o urbano que ten unha funcionalidade de afastamento fronte \u00e1 aproximaci\u00f3n que protagoniza Adri\u00e1n Solovio. As\u00ed pois, a partir do d\u00e9cimo cap\u00edtulo e, en concreto, at\u00e9 o cap\u00edtulo XIII, o espazo narrativo est\u00e1 situado en escenarios europeos: Par\u00eds, Alema\u00f1a, B\u00e9lxica, Antuerpen. No XIV rel\u00e1tase a viaxe de regreso a Galiza por mar (A Coru\u00f1a, Ordes, Santiago de Compostela e, finalmente, a aldea do protagonista), e xa no \u00faltimo, o espazo \u00e9 totalmente galego. Deste xeito, nos cinco \u00faltimos cap\u00edtulos r\u00f3mpese a alternancia antes mencionada, en que se realiza unha oposici\u00f3n entre o mundo rural e o urbano que ten unha funcionalidade de afastamento fronte \u00e1 aproximaci\u00f3n que protagoniza Adri\u00e1n Solovio.\nEspazo e tempo.\nO tempo narrativo da novela \u00e9 o da viaxe que realiza Adri\u00e1n, que \u00e9 unha viaxe na procura da propia identidade, primeiro en Madrid e na cultura espa\u00f1ola, e logo en Europa nun cosmopolitismo falaz. Finalmente, consegue a realizaci\u00f3n humana e atopa a s\u00faa identidade volvendo \u00e1s s\u00faas ra\u00edces galegas. Por\u00e9n, no \u00faltimo cap\u00edtulo, s\u00famase ao tempo da viaxe o tempo das vivencias de Adri\u00e1n na s\u00faa terra como home e intelectual identificado con Galiza. \u00c1 s\u00faa vez, a respecto do tempo hist\u00f3rico, toda a trama se sit\u00faa a comezos do s\u00e9culo XX.\nNarraci\u00f3n.\nA obra est\u00e1 contada por un narrador heterodiex\u00e9tico, mais tam\u00e9n pode ser considerado como un mon\u00f3logo interior, pois toda a historia xira en torno \u00e1s reflexi\u00f3ns de Adri\u00e1n. A maior parte do texto \u00e9 discursiva e non narrativa, debido \u00e1 realizaci\u00f3n da viaxe interior do protagonista. \u00c9 un relato en terceira persoa, unha especie de \"caderno de notas\" do protagonista-narrador que fala de si en terceira persoa. A novela caracter\u00edzase pola ausencia de di\u00e1logo e de acci\u00f3n novelesca, polas numerosas citaci\u00f3ns e referencias (escritores, pintores, m\u00fasicos, fil\u00f3sofos) e pola utilizaci\u00f3n da paisaxe como trasunto das situaci\u00f3ns e da psicolox\u00eda das personaxes.\nPersonaxes.\nOtero Pedrayo crea unha novela de personaxe m\u00e1is que de personaxes, no sentido de que todas, ag\u00e1s o protagonista Adri\u00e1n Solovio, te\u00f1en unha funci\u00f3n secundaria de fondo contrastivo, e existen na medida que te\u00f1an utilidade no relato do proceso de conversi\u00f3n de Adri\u00e1n. Deste xeito, Adri\u00e1n \u00e9 o heroe modelo: un se\u00f1orito fidalgo que ten arredor de 30 anos, representado unicamente polo valor espiritual, que sup\u00f3n a descuberta de Galiza realizada desde a propia identidade; as\u00ed, cr\u00e9ase unha especie de heroe nacionalista como referencia \u00e9tica.\nDon Bernaldo, crego e t\u00edo de Adri\u00e1n, \u00e9 a personaxe secundaria m\u00e1is importante; na s\u00faa figura conxuga a tradici\u00f3n ilustrada do s\u00e9culo XIX de Galiza. Pola s\u00faa parte, a nai do protagonista, Dona Mar\u00eda, sup\u00f3n o apego \u00e1 terra. A Marquesa de Portocelos \u00e9 un exemplo de cosmopolitismo e certo decadentismo ao que renuncia o protagonista. Por \u00faltimo, Xacobe, irm\u00e1n de Adri\u00e1n, \u00e9 a s\u00faa contrafigura, xa que se caracteriza por un esp\u00edrito deportivo e por un sentido pr\u00e1ctico en relaci\u00f3n aos bens materiais e, \u00e1 s\u00faa vez, representa o progreso e a modernidade, fronte \u00e1 espiritualidade de Adri\u00e1n.\nCr\u00edtica e recepci\u00f3n.\nTradicionalmente, \"Arredor de si\" foi interpretada como a aventura espiritual que levou \u00e1 conversi\u00f3n ao galeguismo da Xeraci\u00f3n N\u00f3s, da cal forma parte Otero Pedrayo. Pois, Adri\u00e1n, do mesmo xeito que os homes de N\u00f3s, acabar\u00e1 descubrindo que a s\u00faa identidade est\u00e1 no seu propio pa\u00eds e non f\u00f3ra del. Neste sentido, \u00e9 moi significativa a petici\u00f3n por parte do seu t\u00edo de que lle leve ao leito de morte \u00e1 \"Carta Xeom\u00e9trica de Galicia\" de Domingo Font\u00e1n, o que cobra moita importancia, posto que se representa visualmente o concepto de naci\u00f3n, faise unha exaltaci\u00f3n do propio e hai un sentimento de pertenza a un mesmo colectivo.\nEste \u00e9 un proceso dificultoso e complexo por estarmos inseridos nunha cultura non normalizada, negada desde as esferas sociais. O propio Vicente Risco no seu ensaio \"N\u00f3s, os inadaptados\" alude \u00e1 novela de Pedrayo como un exemplo representativo desta evoluci\u00f3n. A novela de Otero \u00e9 considerada como unha novela de autoformaci\u00f3n, no sentido en que implica un proceso de autoco\u00f1ecemento e unha resoluci\u00f3n dos conflitos interiores da personaxe principal.\nDentro da narrativa do autor, \u00e9 unha das obras que tivo maior proxecci\u00f3n en canto \u00e1 recepci\u00f3n cr\u00edtica, xunto c' \"Os cami\u00f1os da vida\". No subgrupo das novelas psicol\u00f3xicas do autor \u00e9 a m\u00e1is caracter\u00edstica e a mellor valorada polos cr\u00edticos literarios.\nEdici\u00f3ns.\n\"Arredor de si\" sa\u00edu do prelo por primeira vez en 1930; editado por N\u00f3s na Coru\u00f1a baixo a direcci\u00f3n de \u00c1nxel Casal. Volveuse publicar en 1970 pola editorial Galaxia en Vigo. Foi reeditada na colecci\u00f3n narrativa cun estudo introdutorio de Inma e Manuel Garc\u00eda Send\u00f3n. Levou o n\u00famero 20 na Biblioteca Galega 120. F\u00edxose unha nova edici\u00f3n en 2004 na Biblioteca Otero Pedrayo, reimpresa en 2008.\nEditouse nun per\u00edodo hist\u00f3rico de gran relevancia en que a evoluci\u00f3n do movemento creado polas Irmandades da Fala levar\u00eda \u00e1 creaci\u00f3n dunha estrutura pol\u00edtica, o Partido Galeguista, que pretende satisfacer a necesidade dun novo marco pol\u00edtico para a Galicia. Este compromiso ver\u00edase reflectido na elaboraci\u00f3n do Estatuto de autonom\u00eda de Galicia de 1936, que visaba proporcionar ao pa\u00eds un novo lugar dentro de Espa\u00f1a.\nTraduci\u00f3ns.\nAo ingl\u00e9s en d\u00faas ocasi\u00f3ns por Kathleen March. A primeira co t\u00edtulo de \"The World Around Us\" publicada en 1995 por Peter Lang Press e a segunda co t\u00edtulo de \"Circling\" publicada en 2007 por Noitarenga."}
{"id": "13035", "revid": "23204", "url": "https://gl.wikipedia.org/wiki?curid=13035", "title": "Bah\u00e1'u'll\u00e1h", "text": "Bah\u00e1'u'll\u00e1h (farsi: M\u00edrz\u00e1 Husayn-'Al\u00ed, \u0645\u06cc\u0631\u0632\u0627 \u062d\u0633\u06cc\u0646\u0639\u0644\u06cc), nado en Teher\u00e1n o 12 de novembro de 1817 e finado en Acre o 29 de maio de 1892, foi o fundador e profeta da Fe Bah\u00e1'\u00ed.\nTraxectoria.\nFillo da clase dirixente persa. En 1844 faise seguidor do babismo e decide consagrar a s\u00faa vida aos pobres, e logo da execuci\u00f3n do seu fundador B\u00e1b, as autoridades arrestaron a Bah\u00e1'u'll\u00e1h, nos catro meses que pasa no alxube co\u00f1ecido como o Pozo Negro, que se converte no berce dunha nova revelaci\u00f3n. Tras ser liberado, marcha ao exilio, primeiro a Bagdad, e logo pasou dous anos de meditaci\u00f3n nas monta\u00f1as do Curdist\u00e1n, en 1856 regresa a Bagdad. Entre o 21 de abril e o 2 de maio de 1863 proclamou aos bab\u00eds da s\u00faa contorna que el era o Prometido que predicira B\u00e1b, o 3 de maio marchou para Istambul, onde en decembro foi conducido \u00e1 prisi\u00f3n de Edirne, onde permaneceu ata 1868 en que foi trasladado a Acre, al\u00ed escribiu \"Kit\u00e1bi-Aqdas\" (O libro m\u00e1is sagrado)."}
{"id": "13037", "revid": "1576", "url": "https://gl.wikipedia.org/wiki?curid=13037", "title": "Lugares de Padr\u00f3n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Padr\u00f3n"}
{"id": "13041", "revid": "23204", "url": "https://gl.wikipedia.org/wiki?curid=13041", "title": "C\u00f3rsega", "text": "C\u00f3rsega (en , forma oficial; en ) \u00e9 unha illa francesa localizada no Mediterr\u00e1neo. Constit\u00fae unha rexi\u00f3n administrativa hom\u00f3nima, dividida en dous departamentos, a Alta C\u00f3rsega e C\u00f3rsega do Sur. Est\u00e1 ao sur da Francia continental, ao oeste da Italia continental e ao norte da illa de Sarde\u00f1a.\nHistoria.\nDa \u00e9poca romana \u00e1 ocupaci\u00f3n xenovesa.\nOs foceos fundaron cara ao ano 565 a.c. unha colonia no leste da illa, Alalia. A illa, tras estar baixo influencia cartaxinesa, pasar\u00e1 a mans de Roma arredor do ano 237 a.C., permanecendo baixo o seu dominio at\u00e9 a invasi\u00f3n v\u00e1ndala de 430 d.C., a\u00ednda que posteriormente ser\u00e1 recuperada polo Imperio Bizantino noventa e dous ano despois, no 522. Coa ca\u00edda do Imperio Bizantino a illa quedar\u00e1 \u00e1 mercede de m\u00faltiples invasi\u00f3ns, dende os \u00e1rabes at\u00e9 os xenoveses e lombardos. Despois da batalla de Meloria a illa finalmente pasar\u00e1 a mans de X\u00e9nova, permanecendo baixo o seu dominio at\u00e9 1768, exceptuando o per\u00edodo entre 1296 e 1434 no que estar\u00e1 en mans da Coroa de Arag\u00f3n e o de entre 1553 e 1559 nos que pasar\u00e1 a dominio franc\u00e9s.\nO Reino da C\u00f3rsega.\nBaixo dominio xenov\u00e9s os corsos levar\u00e1n a cabo constantes revoltas e intentos emancipadores, chegando a converterse na primeira naci\u00f3n democr\u00e1tica constitucional no mundo, primeiro coa iniciativa da constituci\u00f3n, datando a primeira de despois da revoluci\u00f3n de 1735 e a segunda constituci\u00f3n do 1755. As\u00ed pois C\u00f3rsega constitu\u00eduse como unha Rep\u00fablica independente, a\u00ednda que manti\u00f1a o nome de \"Reino da C\u00f3rsega\" por considerar ra\u00ed\u00f1a \u00e1 Virxe Mar\u00eda.\nA figura m\u00e1is importante da identidade corsa nesa \u00e9poca foi Pasquale Paoli, defensor da independencia da illa ante xenoveses e franceses e part\u00edcipe da Constituci\u00f3n de 1755, a primeira Constituci\u00f3n do mundo inspirada nos principios da Ilustraci\u00f3n. Foi tam\u00e9n en tempos de Paoli cando se adoptou a \"U Moru\" (Testa Moura) como emblema nacional.\nA retirada xenovesa e a ocupaci\u00f3n francesa.\nFinalmente, incapaz de enfrontarse as constantes revoltas e levantamentos independentistas, X\u00e9nova retirarase da illa en 1768, non sen antes vender os seus dereitos sobre ela a Francia que pasar\u00e1 a ocupala inmediatamente. As tropas francesas derrotaron ao ex\u00e9rcito de Pasquale Paoli na batalla de Ponte Novu (na Alta C\u00f3rsega) os d\u00edas 8 e 9 de maio de 1769, mais Paoli procurar\u00e1 o apoio brit\u00e1nico para liberar a illa e en 1794 o rei Xurxo III da Gran Breta\u00f1a proclamarase Rei de C\u00f3rsega, volvendo a ser independente neste breve per\u00edodo do reino Anglo-Corso, de 1794 a 1796, ano no que as tropas francesas recuperaron novamente a illa.\nNo ano 1769 ten lugar en Ajaccio o nacemento de Napole\u00f3n Bonaparte, personalidade que comezar\u00e1, na s\u00faa mocidade, sendo un independentista corso e acabar\u00e1 sendo nomeado emperador do Imperio franc\u00e9s. O control franc\u00e9s sobre a illa ser\u00e1 ininterrompido a partir de ent\u00f3n. Tras un primeiro intento en 1805, do que se conseguiu unha moratoria, o goberno franc\u00e9s declara o 4 de agosto de 1848 a oficialidade \u00fanica da lingua francesa, coa conseguinte nulidade de calquera acto p\u00fablico efectuado en corso, a lingua maioritaria da poboaci\u00f3n.\nAs Guerras Mundiais.\nDespois da primeira guerra mundial, C\u00f3rsega, con 20.000 mortos, foi a rexi\u00f3n do Estado franc\u00e9s con m\u00e1is baixas b\u00e9licas proporcionais \u00e1 s\u00faa poboaci\u00f3n.\nNa segunda guerra mundial, a illa foi ocupada polos italianos entre 1939 e 1943. O r\u00e9xime fascista italiano proclamou varias veces as s\u00faas reivindicaci\u00f3ns territoriais sobre a illa, polo que non pode entenderse a ocupaci\u00f3n s\u00f3 como parte dunha acci\u00f3n b\u00e9lica. No 1943, tras o armisticio italiano, ser\u00e1n as tropas nazis as que pasen a ter o control sobre a illa. A Resistencia, alentada por De Gaulle estar\u00e1 formada por soldados franceses, tropas antifascistas italianas e guerrilleiros corsos. Ser\u00e1n estes dous \u00faltimos corpos nunha actuaci\u00f3n conxunta os primeiros en liberar a illa da ocupaci\u00f3n, deixando a honra ao ex\u00e9rcito franc\u00e9s, de ser os primeiros en tomar Bastia.\nOs pied-noirs e o inicio da crise.\nNos anos 1957 e 1965, C\u00f3rsega recibiu sendas chegadas masivas de pied-noirs, ex-colonos franceses escapados da fac\u00eda pouco liberada Alxeria. Estes antigos colonos recibir\u00e1n o 90% das terras reservadas aos campesi\u00f1os corsos nos planos agrarios da posguerra, desestabilizando a econom\u00eda e o equilibrio poboacional da illa. Esta masa de poboaci\u00f3n a\u00ednda hoxe son os principais defensores da uni\u00f3n de C\u00f3rsega co Estado franc\u00e9s as\u00ed como a oficialidade \u00fanica da lingua francesa.\nO descontento social ir\u00e1 \"in crescendo\" dende principios dos anos 1960 at\u00e9 os nosos d\u00edas. No ano 1968 f\u00fandanse as asociaci\u00f3ns Frente Rexionalista Corso (FRC) e Acci\u00f3n Rexionalista Corsa (ARC), m\u00e1is adicado \u00e1 cuesti\u00f3n agraria. Os dous grupos nacen cun ideario rexionalista, que ir\u00e1 pasando co paso dos anos ao autonomismo e de a\u00ed ao nacionalismo independentista.\nDo rexionalismo ao independentismo.\nDous feitos marcan de xeito especial esta evoluci\u00f3n. O primeiro son as protestas contra a empresa italiana Montedison, respons\u00e1bel do verquido de residuos en augas territoriais corsas entre os anos 1972 e 1973. A falta de reacci\u00f3n por parte do Estado franc\u00e9s leva a grupos de cidad\u00e1ns armados a tomar os barcos pola forza e dinamitalos despois.\nO outro feito foron os chamados \"Acontecementos de Aleria\", principalmente a toma de Cave Depeille, unha leira agr\u00edcola en mans dunha familia de pied-noirs mesturada en esc\u00e1ndalos fiscais e financeiros. A toma f\u00edxose por parte dun grupo de autonomistas armados con escopetas, e liderados polo m\u00e9dico de Bastia e portavoz da ARC Edmundu Simeoni. Simeoni vi\u00f1a de redactar o d\u00eda anterior un documento no que esix\u00eda o reco\u00f1ecemento do biling\u00fcismo corso-franc\u00e9s, o cumprimento das promesas feitas polo Estado e denunciando fraudes electorais no voto por correo.\nEsta acci\u00f3n encadr\u00e1base co reforzo nas teses nacionalistas feitas pola ARC ese mesmo ano. Dende o cambio de nome, pasando a chamarse Acci\u00f3n para o Renacemento Corso en xullo do 1975, at\u00e9 unha recuperaci\u00f3n das reivindicaci\u00f3ns asociadas \u00e1 lingua corsa, pasando pola petici\u00f3n da reapertura da \u00fanica Universidade da illa, fundada por Pasquale Paoli e fechada dende a primeira ocupaci\u00f3n francesa.\nO grupo que toma Cave Depeille desaloxa aos seus propietarios sen causarlles ning\u00fan dano e iza a bandeira da Testa Moura sobre a leira. O Estado franc\u00e9s organiza unha reacci\u00f3n armada formada por 1200 homes apoiados por carros de combate e helic\u00f3pteros. Na toma da leira, o 22 de agosto de 1975 morren dous xendarmes e dous militantes corsos resultan feridos. A leira ser\u00e1 incendiada esa mesma noite por individuos an\u00f3nimos e permanece en ru\u00ednas dende ent\u00f3n. Os ocupantes ser\u00e1n engaiolados en Par\u00eds e o ARC ilegalizado o 27 de agosto, s\u00f3 cinco d\u00edas despois.\nA clandestinidade radicalizar\u00e1 o movemento nacionalista corso cara ao independentismo, a noite do mesmo 27 de agosto graves tumultos te\u00f1en lugar en Bastia, provocando a morte dun xendarme. F\u00fandase as\u00ed o Fronte di Liberazione Naziunale Corsu, FLNC (Fronte de Liberaci\u00f3n Nacional Corso), no que confl\u00faen o Fronte Paesanu Corsu di Liberazione (Fronte Campesi\u00f1o Corso de Liberaci\u00f3n), FPCL, fundado en 1973 e Ghjustizia Paolina (Xustiza Paolina), fundada en 1974 e que xa reivindicara varios atentados con explosivos sen v\u00edtimas. Na noite do 4 de maio de 1976 acontecer\u00e1n 22 atentados con explosivos na illa e un ataque contra o Pazo de Xustiza de Marsella, comezando unha longa serie de actividades armadas que a\u00ednda non tiveron un fin definitivo.\nDos anos 80 \u00e1 actualidade.\nNos anos 1980 o panorama pol\u00edtico corso vai diversificarse. Por unha banda aparece o Unione di u Populu Corsu, UPC (Uni\u00f3n do Pobo Corso), partido encabezado por Edmundu Simeoni e de tendencia socialista e autonomista e por outra en 1980 o FLNC tenta por en marcha un brazo pol\u00edtico, que se caracterizar\u00e1 polas s\u00faas m\u00faltiples escisi\u00f3ns. Este feito, unido a outros factores, como a ilegalizaci\u00f3n absoluta do FLNC en 1983 ou o aumento de pr\u00e1cticas de recadaci\u00f3n de imposto revolucionario por parte desa formaci\u00f3n que rozaban as t\u00e9cnicas mafiosas, fixeron que o activismo armado reducise a s\u00faa intensidade e que a s\u00faa representaci\u00f3n pol\u00edtica ficase atomizada e con pouca representatividade.\nEn 1990 as forzas independentistas escindidas reagr\u00fapanse en Corsica Nazione (C\u00f3rsega Naci\u00f3n) convert\u00e9ndose nun dos partidos con m\u00e1is representatividade dentro da illa. Alg\u00fans dos logros acadados polo nacionalismo corso foron a reapertura en 1981 da Universidade fundada por Pasquale Paoli, fechada dende 1769 e a concesi\u00f3n por Fran\u00e7ois Mitterrand dun Estatuto Particular \u00e1 rexi\u00f3n en 1982. Por\u00e9n, aspectos como a cooficialidade da lingua corsa seguen, a d\u00eda de hoxe, nun estado moi precario e dif\u00edcil de acadarse. Hoxe en d\u00eda, a rexi\u00f3n de C\u00f3rsega pertence a Francia e constit\u00fae a Colectividade territorial de C\u00f3rsega (CTC) dende o 13 de maio do 1991\nXeograf\u00eda.\nC\u00f3rsega \u00e9 unha illa alongada en sentido norte-sur de 183\u00a0km de lonxitude na s\u00faa parte m\u00e1is longa e 83\u00a0km na s\u00faa parte m\u00e1is ancha. Est\u00e1 situada a 160\u00a0km aproximadamente ao sueste da costa provenzal, 82\u00a0km ao oeste da Toscana e a s\u00f3 12\u00a0km ao norte de Sarde\u00f1a. M\u00e1is ben boscosa e monta\u00f1osa, na costa sur predominan os cant\u00eds escarpados. Est\u00e1 situada xunto con Sarde\u00f1a nun micro-placa continental separada da de Francia e de Italia chamada \"bloque corso-sardo\". O brazo de mar que a separa da s\u00faa \"illa irm\u00e1\" \u00e9 co\u00f1ecido coma o Estreito de Bonifacio, de pouca profundidade, ao contrario que a costa que a separa da Toscana que chega a acadar entre 400 e 500 m de profundidade.\nOs gregos bautizaran esta illa do mar Mediterr\u00e1neo \"Kallist\u00e9\", a m\u00e1is bonita. Hoxe, co\u00f1\u00e9cese a C\u00f3rsega co nome de \"illa da Beleza\". Grazas aos seus mil quil\u00f3metros de costas, dos cales aproximadamente 300 son de area fina, C\u00f3rsega \u00e9 un moi popular para os deportistas n\u00e1uticos e submarinistas. Por\u00e9n, C\u00f3rsega \u00e9 igualmente e unha illa moi monta\u00f1osa, nas que as monta\u00f1as abarcan arredor de dous terzos da illa. O seu punto m\u00e1is alto \u00e9 o monte Cinto, que acada unha altura de 2.706 msnm. A principios do s\u00e9culo XX tam\u00e9n foi alcumada \"a illa verde\", diferenci\u00e1ndoa doutras illas mediterr\u00e1neas, polo xeral moito m\u00e1is \u00e1ridas.\nXeolox\u00eda.\nC\u00f3rsega p\u00f3dese considerar como unha monta\u00f1a dentro do Mediterr\u00e1neo, ofrecendo grandes rexi\u00f3ns naturais que corresponden a diversos conxuntos xeol\u00f3xicos. Estas rexi\u00f3ns son co\u00f1ecidas como a C\u00f3rsega Cristalina, a C\u00f3rsega Alpina, a Depresi\u00f3n central, a Chaira oriental e a C\u00f3rsega calcaria.\nR\u00edos.\nA illa \u00e9 atravesa por numerosos r\u00edos, alg\u00fans con afluentes. Estes r\u00edo orix\u00ednanse nos lagos interiores ou nos portos de monta\u00f1a, flu\u00edndo a trav\u00e9s de gorxas con r\u00e1pidos e cataratas, para de seguido flu\u00edr a trav\u00e9s de meandros de dep\u00f3sitos aluviais costeiros antes de descargar no mar. Os principais r\u00edos son o Golo, o Tavignano, o Fium Orbo, o Travo, o Rizzanese, o Taravo, o Gravona, o Prunelli, o Liamine, o Porto e o Fango.\nCultura.\nLingua.\nO idioma oficial da illa \u00e9 o franc\u00e9s, a\u00ednda que o corso goza dunha certa oficialidade e ten status de lingua rexional, lingua que pode verse na sinalizaci\u00f3n e \u00e9 ensinada case obrigatoriamente en t\u00f3dalas escolas. O corso \u00e9 unha lingua neolatina pertencente a \u00e1rea italorromance do grupo das linguas romances, conectando co grupo de dialectos toscanos. A\u00ednda que o seu status de lingua como tal \u00e9 relativamente recente (reivindicaci\u00f3n que data dos anos oitenta do s\u00e9culo XX), non entrou na definici\u00f3n xeral admitida de lingua romance debido ao seu gran parecido co toscano e outras das s\u00faas variantes.\nO corso \u00e9 un conxunto de dialectos toscanos divididos en dous grupos dial\u00e9cticos principais: o cismontano (\"supranacciu\") e o ultramontano (\"suttanacciu\"), que son falados en C\u00f3rsega, no norte de Sarde\u00f1a e en gran parte da rexi\u00f3n italiana da Toscana. O devandito idioma s\u00f3 ten oficialidade nesta rexi\u00f3n. O Cismontano e falado na parte nordeste da illa, ten unha forte influencia toscana e constit\u00fae a variante m\u00e1is difundida e estandarizada, e entre outras cousas a variedade m\u00e1is semellante \u00f3 italiano. O ultramontano f\u00e1lase na parte suroeste da illa, na que especialmente a s\u00faa versi\u00f3n meridional constit\u00fae a variante m\u00e1is arcaica e conservadora do corso, fortemente emparentada cos dialectos do norte de Sarde\u00f1a.\nA lingua \u00e9 hoxe aproximadamente falada polo 60% da poboaci\u00f3n, sendo o veh\u00edculo da s\u00faa cultura, como a m\u00fasica, proverbios ou diferentes expresi\u00f3ns. \u00c9 regulada e estruturada pola Universidade Pasquale Paoli de Corte (\"Universit\u00e0 Pasquale Paoli di Corti\") e defendida por numerosas asociaci\u00f3ns insulares.\nGastronom\u00eda.\nA comida de C\u00f3rsega pode definirse como unha fusi\u00f3n das coci\u00f1as francesa e italiana, debido \u00e1 s\u00faa posici\u00f3n xeogr\u00e1fica pr\u00f3xima aos dous pa\u00edses. P\u00f3dense atopar alimentos tan populares como a pizza, pasta, embutidos e queixos de leite de ovella. Por\u00e9n cada rexi\u00f3n dentro da illa ten \u00e1s s\u00faas propias receitas. Nas monta\u00f1as, por exemplo \u00e9 t\u00edpica a carne de animais silvestres coma o xabar\u00edn e o coello. Outro prato t\u00edpico \u00e9 a troita abundante moitos r\u00edos nalgunhas estaci\u00f3ns.\nAs\u00ed pois os principais produtos corsos derivan da casta\u00f1a, os c\u00edtricos, a chacinar\u00eda de porco e o leite e queixo de ovella. Os produtos que te\u00f1en unha denominaci\u00f3n protexida son: o vi\u00f1o de C\u00f3rsega, con nove denominaci\u00f3ns de orixe, o mel corso (\"mele di Corsica\"), o \"brocciu\", un queixo de leite de cabra e ovella e o aceite de oliva (\"oliu di Corsica\").\nOutros produtos tradicionais son os \"figatellu\" (salchicha de f\u00edgado), o \"prizuttu\" (xam\u00f3n seco), o civet de xabar\u00edn, os queixos bastilicacciu, calinzanu, niolincu, venachese e sartinesi. En canto a pastelar\u00eda a \"pulenda\" (fari\u00f1a de casta\u00f1a), os \"nicci\" (filloas a base de fari\u00f1a de casta\u00f1a) e os \"canistrelli\" (galletas de lim\u00f3n, an\u00eds e casta\u00f1a). En canto \u00e1s bebidas, destacan cervexa con aroma de casta\u00f1a e os licores de casta\u00f1a ou cereixa.\nS\u00edmbolos.\nU Moru.\nO principal s\u00edmbolo corso \u00e9 a Testa Moura (\"U Moru\", en corso: \"O Mouro\"), a cabeza dun home negro. Este s\u00edmbolo figura no centro da s\u00faa bandeira e en diversos s\u00edmbolos. \u00c9 aceptado tanto polo nacionalismo independentista que o reivindica como bandeira nacional, como pola oficialidade do Estado franc\u00e9s que o reproduce en diversos s\u00edmbolos rexionais. Tam\u00e9n \u00e9 empregado polos clubs deportivos m\u00e1is importantes do pa\u00eds nos seus escudos e insignias.\nA s\u00faa orixe \u00e9 incerta, a pesar de comezar a empregarse no s\u00e9culo XVIII. Unha corrente afirma que fai menci\u00f3n a un antigo dominio \u00e1rabe sobre a illa, a\u00ednda que, tam\u00e9n \u00e9 un emblema presente nalg\u00fans escudos de armas da Coroa de Arag\u00f3n. Por\u00e9n, a diferenza dalgunhas insignias aragonesas, nas que os homes levan os ollos vendados, o s\u00edmbolo corso leva a cinta levantada. Isto foi unha modificaci\u00f3n introducida polo movemento nacionalista baixo o lema \"a C\u00f3rsega abriu os ollos\". O mesmo signo, reproducido catro veces nos ocos da cruz de San Xurxo tam\u00e9n est\u00e1 presente na bandeira da Sarde\u00f1a.\nHimno.\nO himno corso \u00e9 o \"Diu vi Salvi Regina\", un salve \u00e1 Virxe Mar\u00eda, reco\u00f1ecida simbolicamente coma ra\u00ed\u00f1a do pa\u00eds no s\u00e9culo XVIII. Por\u00e9n, non \u00e9 oficial, xa que o Estado franc\u00e9s non reco\u00f1ece himnos rexionais. \u00c9 bastante empregado como feche de actos reivindicativos.\nOutro himno asociado \u00e1s reivindicaci\u00f3ns independentistas \u00e9 \"L'armata de l'ombra\" (O ex\u00e9rcito na sombra), himno non oficial do Frente de Liberaci\u00f3n Nacional Corso. A canci\u00f3n \u00e9 tradicionalmente interpretada polo grupo de polifon\u00eda corsa Canta U Populu Corsu.\nAdministraci\u00f3n.\nC\u00f3rsega est\u00e1 dividida en cinco distritos, cincuenta e dous cant\u00f3ns e 360 concellos, a parte dos dous departamentos principais:\nEconom\u00eda.\nC\u00f3rsega \u00e9 a rexi\u00f3n menos desenvolvida economicamente da \u00e1rea metropolitana de Francia. O turismo \u00e9 un punto importante da econom\u00eda corsa, pois co seu clima e as s\u00faas paisaxes atrae a moitos outros europeos a illa. Por\u00e9n, a illa non tivo un desenvolvemento semellante ao doutros lugares mediterr\u00e1neos e at\u00f3pase relativamente virxe. O turismo conc\u00e9ntrase especialmente na \u00e1rea arredor de Porto Vecchio e Bonifacio no sur, e Calvi no noroeste.\nEn 1584 o Gobernador de X\u00e9nova ordenou a t\u00f3dolos agricultores e propietarios de terras plantar catro \u00e1rbores por ano, principalmente o casti\u00f1eiro (ademais de oliveiras, figueiras e a moreiras), polo que moitas comunidades deben a s\u00faa orixe e a consecuente riqueza aos bosques de casti\u00f1eiro. C\u00f3rsega produce queixo, vi\u00f1o, embutidos e mel para a venda en Francia continental e para a exportaci\u00f3n . O mel corso, da que hai seis variedades, est\u00e1 certificada en canto \u00e1 s\u00faa orixe polo Instituto Nacional de Orixe e Calidade (INAO)."}
{"id": "13044", "revid": "1576", "url": "https://gl.wikipedia.org/wiki?curid=13044", "title": "Lugares do Pino", "text": "Galicia \u2192 Parroquias de Galicia \u2192 Lugares de Galicia \u2192 Lugares do Pino"}
{"id": "13046", "revid": "1131", "url": "https://gl.wikipedia.org/wiki?curid=13046", "title": "Lugares da Pobra do Carami\u00f1al", "text": "Galicia \u2192 Parroquias de Galicia \u2192 Lugares de Galicia \u2192 Lugares da Pobra do Carami\u00f1al"}
{"id": "13048", "revid": "89787", "url": "https://gl.wikipedia.org/wiki?curid=13048", "title": "Los Aut\u00e9nticos Decadentes", "text": "Los Aut\u00e9nticos Decadentes \u00e9 unha banda arxentina que mestura ska con ritmos latinos.\nFormado no ano 1986, o grupo \u00e9 co\u00f1ecido por canci\u00f3ns como \"Coraz\u00f3n\", \"Loco (Tu Forma de Ser)\", \"Entrega el Marr\u00f3n\" ou \"El Murguero\"."}
{"id": "13049", "revid": "112708", "url": "https://gl.wikipedia.org/wiki?curid=13049", "title": "AFI (grupo musical)", "text": "AFI ou A Fire Inside \u00e9 unha banda estadounidense de punk rock con tendencia ao rock g\u00f3tico formada en Ukiah (California) no ano 1991.\nTraxectoria.\nFund\u00e1rona en 1991 Davey Havok (voz), Markus Stopholese (guitarra), Vic Chalker (baixo) e Adam Carson (bater\u00eda) en Ukiah, California. O baixista Vic Chalker foi substitu\u00eddo por Geoff Kresge, e este posteriormente por Hunter Burgan.\nOs compo\u00f1entes da banda co\u00f1ec\u00e9ronse no instituto, mesmo chegando a formar un grupo xuntos, separ\u00e1ronse para estudar en diferentes universidades ata que en 1991 voltan a xuntarse de forma definitiva para dedicarse profesionalmente \u00e1 m\u00fasica e, tras editar alg\u00fans EPs, en 1995 publicaron o seu primeiro \u00e1lbum \"Answer That and Stay Fashionable\"."}
{"id": "13051", "revid": "23204", "url": "https://gl.wikipedia.org/wiki?curid=13051", "title": "Kazi Nazrul Islam", "text": "Kazi Nazrul Islam (\u0995\u09be\u099c\u09c0 \u09a8\u099c\u09b0\u09c1\u09b2 \u0987\u09b8\u09b2\u09be\u09ae), nado en Churulia en 1899 e finado en Dacca en 1976, foi un escritor bengal\u00ed considerado o poeta nacional de Bangladesh.\nTraxectoria.\nEntrou no mundo literario aos 23 anos coa publicaci\u00f3n dun poema sobre sobre un heroe bengal\u00ed, en 1922 publica o seu primeiro libro \"Agni-vina\", en 1924 publicou d\u00faas colecci\u00f3ns de canci\u00f3ns e poemas, \"Biser Banshi\" e \"Bhangar Gan\", a pesar de ser prohibidos polo goberno colonial convert\u00e9ronse en inmensamente populares."}
{"id": "13052", "revid": "98629", "url": "https://gl.wikipedia.org/wiki?curid=13052", "title": "Vigo (hom\u00f3nimos)", "text": "O top\u00f3nimo galego Vigo, do lat\u00edn \"vicu(m)\" (acusativo de \"vicus, vici\", \"aldea sen murallas\"), pode referirse a:\nAmais, f\u00f3ra do territorio galegofalante, o top\u00f3nimo Vigo pode referirse a:\nComo apelido pode referirse a:"}
{"id": "13053", "revid": "23204", "url": "https://gl.wikipedia.org/wiki?curid=13053", "title": "David Akeman", "text": "David \"Stringbean\" Akeman, nado en Annville, Kentucky, en 1915 e finado en 1973, foi un banjo country americano, co\u00f1ecido pola s\u00faa participaci\u00f3n no show de televisi\u00f3n, \"Hee Haw\".\nTraxectoria.\nNos anos corenta foi o banjo do grupo de Bill Monroe, en 1945 formou un dueto con Lew Childre, non gravou os seus discos ata os anos 1960, conseguindo o \u00e9xito con canci\u00f3ns como \"Chewing Gum\", \"I Wonder Where Wanda Went\" e \"I'm Going To The Grand Ole Opry And Make Myself A Name\"."}
{"id": "13054", "revid": "1505", "url": "https://gl.wikipedia.org/wiki?curid=13054", "title": "ANZ Bank", "text": "ANZ Bank (Australia And New Zealand Banking Group Limited) \u00e9 o terceiro banco de Australia, logo do National Australia Bank e Commonwealth Bank. Ademais de Australia e Nova Zelandia opera noutros 25 estados.&lt;br&gt;\nA s\u00faa orixe est\u00e1 en The Bank of Australasia que se fundou en Londres en 1835, pero como tal non se formou ata 1951 cando este se uniu co Union Bank of Australia, banco que databa de 1837"}
{"id": "13055", "revid": "25871", "url": "https://gl.wikipedia.org/wiki?curid=13055", "title": "Mar Exeo", "text": "O Mar Exeo ( \"Aiga\u00edo P\u00e9lagos\", ) \u00e9 un brazo do Mar Mediterr\u00e1neo situado entre Grecia e a pen\u00ednsula de Anatolia, \u00e9 dicir, entre as terras altas de Grecia e de Turqu\u00eda. No norte, o Exeo est\u00e1 conectado ao Mar de M\u00e1rmara e a o Mar Negro polos Dardanelos e o B\u00f3sforo. Consid\u00e9rase que este mar est\u00e1 delimitado ao sur por un arco que atravesa, en direcci\u00f3n oeste-leste, as illas de Citera, Anticitera, Creta, Kasos, Karpathos e Rodas. Polo arbitrario do seu \u00abl\u00edmite\u00bb sur, \u00e9 dif\u00edcil atribu\u00edrlle unha superficie exacta, sendo un valor aproximado 180.000\u00a0km\u00b2. De norte a sur, a s\u00faa extensi\u00f3n m\u00e1xima \u00e9 de 600\u00a0km, e do leste a oeste \u00e9 de 400\u00a0km.\nO mar era tradicionalmente co\u00f1ecido como \"o Arquip\u00e9lago\" (na Lingua grega antiga, , que significa \"mar principal\"), pero en galego o significado de arquip\u00e9lago cambiou para referirse \u00e1s illas do Exeo e, en xeral, a calquera grupo insular.\nEtimolox\u00eda.\nNa antig\u00fcidade, houbo varias explicaci\u00f3ns para o nome \"Exeo\". Dic\u00edase que fora nomeado pola cidade grega de Aegae, despois de Aegea, unha ra\u00ed\u00f1a das Amazonas morrera no mar. Aigaion, a \"cabra mari\u00f1a\", outro nome de Briareus, un dos arcaicos Hecatonchires; ou, especialmente entre os atenienses, Exeo, o pai de Teseo, que se afogou no mar cando pensaba que o seu fillo morrera.\nUnha posible etimolox\u00eda \u00e9 unha derivaci\u00f3n da palabra grega \u00a0\u2013 ' = \"ondas\" (Hesiquio de Alexandr\u00eda; uso metaforico de (') \"macho cabrio\"), polo tanto \"mar ondosa\", cf. tam\u00e9n (' = ' (ondas) + \"\" (mar)), polo tanto significa \"beira do mar\".\nA Rep\u00fablica de Venecia, que gobernou moitas illas gregas na Alta Idade Media e na Baixa Idade Media, popularizou o nome de \"Arquip\u00e9lago\" (Grego: \"mar principal\"), nome que se mantivo en moitos pa\u00edses europeos ata o inicio do per\u00edodo moderno.\nNalgunhas linguas eslavas do sur o Exeo \u00e9 a mi\u00fado chamado \"Mar Branco\" (/ en Serbo-Croata e Macedonio; \"\" en Bulgaro).\nMitolox\u00eda.\nO mar Exeo debe o seu nome ao rei Exeo, que, na mitolox\u00eda grega, se suicidou cando o seu fillo, Teseo, volveu de Creta tras dar matado ao Minotauro, monstro a cuxa alimentaci\u00f3n fora destinado xunto con outros seis mozos e sete mozas. Este era o tributo que os atenienses deb\u00edan pagar anualmente a Minos. Os mari\u00f1eiros que o acompa\u00f1aban deber\u00edan izar velas claras se Teseo retornase vivo, e escuras se morrera na loita contra o Minotauro. As\u00ed e todo, tama\u00f1a era a alegr\u00eda da tripulaci\u00f3n que esqueceron a promesa feita ao rei. Exeo botouse no mar, que desde ent\u00f3n leva o seu nome."}
{"id": "13056", "revid": "23204", "url": "https://gl.wikipedia.org/wiki?curid=13056", "title": "As aventuras de Huckleberry Finn", "text": "As aventuras de Huckleberry Finn (en ) \u00e9 un libro de Mark Twain, publicado en 1885 e considerado a primeira gran novela norteamericana.\nEn 2022 foi traducido ao galego por Mois\u00e9s Barcia e Xaime Riob\u00f3 Soage e publicada por Sushi Books, selo editorial de Rinoceronte."}
{"id": "13058", "revid": "29398", "url": "https://gl.wikipedia.org/wiki?curid=13058", "title": "Tomislav", "text": "Tomislav foi o primeiro rei de Croacia, probablemente era fillo de Muncimir, duque de Dalmacia, arredor de 910 converteuse el mesmo en duque de Dalmacia e en 925 foi coroado rei en Duvno por orde do papa Xo\u00e1n X. Durante o seu reinado uniu os ducados de Panonia e Dalmacia para formar un estado croata unido.\nAliado do Imperio Bizantino, tivo que repeler a invasi\u00f3n dos b\u00falgaros"}
{"id": "13059", "revid": "127505", "url": "https://gl.wikipedia.org/wiki?curid=13059", "title": "Odoacro", "text": "Odoacro, nado preto do ano 433 e finado en 493, tam\u00e9n co\u00f1ecido como Odovacar, posiblemente derivado do xerm\u00e1nico \"Audawakrs\" ('que busca a riqueza'). Foi o xefe da tribo xermana dos h\u00e9rulos, de orixe huna e escira. Na historia salienta por ser quen destitu\u00edu \u00f3 derradeiro emperador romano de Occidente, R\u00f3mulo Aug\u00fastulo, en 476, quen foi deportado \u00f3 \"Castellum Lucullanum\" na ba\u00eda de N\u00e1poles.\nTraxectoria.\nDespois de derrocar a R\u00f3mulo Aug\u00fastulo, a Odoacro present\u00f3uselle a oportunidade de nomear a un novo emperador titular e gobernar a trav\u00e9s del, ou gobernar como axente do emperador romano de Oriente. A diferenza de moitos dos seus predecesores, como Ricimer, optou pola segunda opci\u00f3n, devolv\u00e9ndolle as insignias imperiais de Occidente \u00f3 emperador Zen\u00f3n en Constantinopla, xunto cunha carta na que ped\u00eda ser confirmado \"dux\" de Italia. Zen\u00f3n accedeu a esta petici\u00f3n e concedeulle o rango de patricio.\nAt\u00e9 a s\u00faa morte en 480, o emperador lex\u00edtimo de Occidente Xulio Nepote seguiu sendo teoricamente o superior de Odoacro, mentres que este chegou mesmo a emitir moeda no seu nome. Malia iso, Odoacro tam\u00e9n se chamou a si mesmo \"rex Italiae\" (\"Rei de Italia\") e como tal foi reco\u00f1ecido durante o resto da s\u00faa vida.\nCon todo, as relaci\u00f3ns entre Odoacro e a Roma oriental empeoraron m\u00e1is adiante, e en 489, co apoio do emperador Zen\u00f3n, os ostrogodos baixo Teodorico o Grande invadiron o reino de Odoacro, destru\u00edron o seu ex\u00e9rcito de b\u00e1rbaros \"foederati\" (e as poucas tropas romanas que a\u00ednda exist\u00edan), forzando a que se rendese en 493. Teodorico convidou a Odoacro a un banquete en R\u00e1vena, e crese que al\u00ed o asasinou coa s\u00faa propia espada, fac\u00e9ndose con todo o seu reino."}
{"id": "13060", "revid": "85894", "url": "https://gl.wikipedia.org/wiki?curid=13060", "title": "At\u00e1s, Cualedro", "text": "Santa Mar\u00eda de At\u00e1s \u00e9 unha parroquia do concello de Cualedro, na comarca de Ver\u00edn. Segundo o IGE en 2011 ti\u00f1a 146 habitantes (78 homes e 68 mulleres).\nHistoria.\nDurante a Idade Media, At\u00e1s estivo baixo a xurisdici\u00f3n de Celanova. Cons\u00e9rvase a casa reitoral, que foi en tempos un cenobio dependente da casa matriz. Os beneditinos (ou bieitos, como son co\u00f1ecidos na zona) contribu\u00edron \u00f3 avance econ\u00f3mico e tecnol\u00f3xico do traballo do campo, establecendo m\u00e9todos de explotaci\u00f3n cun gran grao de colectivizaci\u00f3n e constru\u00edndo infraestruturas de regad\u00edo, como o chamado \"ca\u00f1o de Chamusi\u00f1os\", que a\u00ednda se pode atopar malia que estea en moi mal estado."}
{"id": "13061", "revid": "5863", "url": "https://gl.wikipedia.org/wiki?curid=13061", "title": "Baldriz, Cualedro", "text": "Baldriz \u00e9 unha parroquia do concello ourens\u00e1n de Cualedro. Segundo o IGE en 2011 ti\u00f1a 82 habitantes (41 homes e 41 mulleres).\nO seu top\u00f3nimo ten a orixe como nome de posuidor do xerm\u00e1nico \"Baldericus\", de onde \"Balderici\" e de a\u00ed \"Baldriz\"."}
{"id": "13062", "revid": "5863", "url": "https://gl.wikipedia.org/wiki?curid=13062", "title": "Carzo\u00e1, Cualedro", "text": "San Roque de Carzo\u00e1 \u00e9 unha aldea do concello de Cualedro, pertencente \u00e1 parroquia de Montes. Segundo o IGE en 2021 ti\u00f1a 59 habitantes (29 homes e 30 mulleres).\nToponimia e patrimonio.\nSegundo Antonio Rodr\u00edguez Colmenero, o top\u00f3nimo Carzo\u00e1 \u00e9 un misterio. Este profesor apunta que poder\u00eda ser un derivado do latino , \"cardo, escambr\u00f3n\", con sufixo de abundacia -, formas das que se chegaria \u00e1 forma romance Carz\u00f3a. Segundo outra teor\u00eda poder\u00eda derivar do radical pre-celta \"Kartiola\", que quere dicir elevaci\u00f3n do terreo ou outeiro, forma do terreo que, coroada por un castro (A Cid\u00e1), preside a paisaxe nas costas da aldea . No castro da Cid\u00e1 a\u00ednda son visibles as li\u00f1as dos foxos e o trazado das murallas, as\u00ed como sinais diversos nos penedos que coroan o cumio."}
{"id": "13063", "revid": "839", "url": "https://gl.wikipedia.org/wiki?curid=13063", "title": "Bas\u00edlica de San Xo\u00e1n de Latr\u00e1n", "text": "A bas\u00edlica de San Xo\u00e1n de Latr\u00e1n (San Giovanni in Laterano, en italiano) \u00e9 unha bas\u00edlica de Roma. Orixinalmente chamada \"Arquibasilica Sanctissimi Salvatoris\". \u00c9 a catedral do bispo de Roma, considerada a nai de todas as igrexas de Roma e do mundo. Forma parte do Estado da Cidade do Vaticano"}
{"id": "13064", "revid": "5863", "url": "https://gl.wikipedia.org/wiki?curid=13064", "title": "Jos\u00e9 Antonio Aguirre", "text": "Jos\u00e9 Antonio Agirre Lekube, nado en Bilbao o 6 de marzo de 1904 e finado en Par\u00eds o 22 de marzo de 1960, foi o primeiro lehendakari ou presidente de Euskadi.\nTraxectoria.\nAntigo xogador do Athletic de Bilbao, avogado, militante do PNV, alcalde de Getxo. Logo de se aprobar o estatuto de autonom\u00eda de Euskadi, Aguirre xurou como lehendakari o 7 de outubro de 1936 e formou un goberno de concertaci\u00f3n, no que estaban presentes os nacionalistas, socialistas, comunistas e republicanos. Baixo a s\u00faa iniciativa creouse o Euzko Gudarostea ou Ex\u00e9rcito vasco, formado por 100.000 homes, en xu\u00f1o de 1937 as tropas franquistas entraron en Bilbao e Aguirre marchou ao exilio, primeiro a Catalu\u00f1a e unha vez finalizada a guerra civil a Par\u00eds en 1941 trasladou o goberno no exilio a Nova York, e de novo en 1946 volveu a Par\u00eds."}
{"id": "13065", "revid": "1131", "url": "https://gl.wikipedia.org/wiki?curid=13065", "title": "Batalla de Aquisgr\u00e1n", "text": "A batalla de Aquisgr\u00e1n desenvolveuse en outubro de 1944 durante a segunda guerra mundial na cidade alem\u00e1 de Aquisgr\u00e1n, na que no tempo viv\u00edan 20\u00a0000 civ\u00eds defendidos por 5\u00a0000 soldados comandados por Gerhardt Wilck. O mando norteamericano decidiu sitiar a cidade, foi a primeira cidade alem\u00e1 importante en facer fronte \u00e1 entrada das tropas aliadas, polo que Hitler ordenou \u00e1s s\u00faas tropas resistir ata a fin, ao tempo que enviaba reforzos. Ao entrar as tropas aliadas na cidade desenvolveuse unha loita casa por casa que deixou 5\u00a0000 mortos por cada bando."}
{"id": "13067", "revid": "22570", "url": "https://gl.wikipedia.org/wiki?curid=13067", "title": "Batalla de Wagram", "text": "A batalla de Wagram tivo lugar na illa de Lobau, no Danubio e na chaira de Marchfeld preto da vila de Deutsch-Wagram, a 15\u00a0km ao nordeste de Viena entre o 5 e o 6 de xullo de 1809 no marco das Guerras Napole\u00f3nicas e resultou nunha vitoria decisiva das forzas francesas comandadas por Napole\u00f3n Bonaparte sobre as austr\u00edacas do Arquiduque Carlos.\nFoi a batalla na que participou un maior n\u00famero de efectivos ata ent\u00f3n, 300.000 soldados (160.000 austr\u00edacos e 155.000 franceses), nela morreron 35.000 franceses e 38.000 austr\u00edacos."}
{"id": "13068", "revid": "98629", "url": "https://gl.wikipedia.org/wiki?curid=13068", "title": "BBC Radio 1", "text": "BBC Radio 1 \u00e9 unha emisora de radio brit\u00e1nica, especializada en m\u00fasica e dirixida \u00e1 audiencia entre 15 e 29 anos. Comezou a emitir o 30 de setembro de 1967 como resposta \u00e1 popularidade de emisoras piratas e ilegais como Radio Caroline.\nHistoria.\nO primeiro DJ en retransmitir BBC Radio 1 foi Tony Blackburn. O seu estilo persoal f\u00edxolle ga\u00f1arse un sitio na franxa horaria matinal, co\u00f1ecida como \u2013Radio 1 Breakfast Show\u2013.\nEste programa \"de almorzo\" (\u2013breakfast\u2013 show), ou mellor devandito, esta franxa horaria, \u00e9 a m\u00e1is apreciada e premiada na programaci\u00f3n de Radio 1, onde cada cambio de presentador de devandito programa crea grande interese nos medios. O primeiro disco pinchado na s\u00faa totalidade foi \"Flowers in the Rain\" de The Move.\nEntre os DJs e presentadores iniciais atop\u00e1banse o lendario John Peel, e alg\u00fans contratados desde emisoras piratas, como Ed Stewart, Ferry Woggan, Jimmy Young, Dave Cash, Kenny Everett, Simon Dee, Pete Murray e Bob Holness.\nNun principio, a emisora non era popular entre parte da s\u00faa audiencia, que non v\u00edan positivamente o feito de que a maior\u00eda da programaci\u00f3n estivese compartida con BBC Radio 2 e que estivese claramente dirixida a un p\u00fablico m\u00e1is novo.\nMalia distintos problemas financeiros, ga\u00f1ou nos anos seguintes grande audiencia (a\u00ednda que cabo tam\u00e9n destacar que lle beneficiou a falta de competencia: Independent Local Radio non iniciou as s\u00faas emisi\u00f3ns ata 1973 e ademais, custoulle bastantes anos dar cobertura a todo Reino Unido). Tivo audiencias de m\u00e1is de 10 mill\u00f3ns de o\u00edntes nalg\u00fans dos seus programas.\nInicialmente, Radio 1 emit\u00eda nos 1214\u00a0kHz da Onda Media (ou 247 metros, como se refer\u00edan na \u00e9poca) e moveuse o 23 de novembro de 1978 aos 1053/1089\u00a0kHz (275/285 metros). Era a \u00fanica emisora nacional da BBC sen unha frecuencia FM para si). Nos anos 70 e principios dos 80, permit\u00eduselle tomar os transmisores de Radio 2 durante unhas horas \u00e1 semana, principalmente para o Top 40 da lista de sinxelos os domingos pola tarde e para alg\u00fans programas nocturnos. En 1988, as frecuencias 97-99\u00a0MHz entraron en servizo cando cambiou a pol\u00edtica de asignaci\u00f3n, de modo que Radio 1 adquiriunas para a s\u00faa propia rede de emisoras FM nacional.\nNa actualidade, Radio 1 pode o\u00edrse en DAB, Freeview, Virgin Media, Sky Digital e Internet, as\u00ed como en FM. En 2005, Sirius Satellite Radio empezou a emitir simultaneamente (simulcast) para os Estados Unidos e o Canad\u00e1 con cinco horas de atraso para que os o\u00edntes da zona horaria do leste dos Estados Unidos poidan o\u00edr esta emisora \u00e1 vez que os o\u00edntes do Reino Unido.\nChart Show.\n\u00c9 o programa onde se retransmite o Top 40 dos singles m\u00e1is comprados e descargados legalmente por Internet en orde decrecente. O \"Chart Show\" de Radio 1 em\u00edtese os domingos de 4 a 7 da tarde. Sempre terminou a devandita hora, pero o formato, duraci\u00f3n e hora de comezo variaron considerablemente. Desde 2002, o show \u00e9 presentado por Jason King e Joel Ross, m\u00e1is co\u00f1ecidos como \"JK &amp; Joel\", e ten un novo formato. Este xa non emite todos os 40 singles do top, sen\u00f3n que emite o top 20 na s\u00faa totalidade, ademais dunha selecci\u00f3n de sinxelos situados entre os postos 21 e 40; e tam\u00e9n, entrevistas e contidos varios. A lista de \u00e9xitos \u00e9 compilada por \"The Official UK Charts Company\". Radio 1 \u00e9, polo tanto, a \u00fanica emisora en emitir a lista de sinxelos \"oficial\" do Reino Unido.\nM\u00fasica.\nMentres que a maior\u00eda das emisoras comerciais c\u00e9ntranse nun tipo de m\u00fasica en concreto, como m\u00fasica dos 80 \u2013rock cl\u00e1sico\u2013, Radio 1 disp\u00f3n dunha mestura diversa de canci\u00f3ns actuais, inclu\u00edndo m\u00fasica independente ou alternativa, rock, house e/ou electr\u00f3nica, drum'n'bass, m\u00fasica do mundo, e pop.\nDebido a restrici\u00f3ns na cantidade de m\u00fasica comercial que se pod\u00eda emitir por radio no Reino Unido ata 1988, a emisora gravou gran cantidade de actuaci\u00f3ns e sesi\u00f3ns de estudo a trav\u00e9s dos anos, moitas das cales han ter sa\u00edda ao mercado en formato de LP e CD.\nRadio 1 organizou e emitido concertos exclusivos de grupos como Arctic Monkeys, Kaiser Chiefs e My Chemical Romance, e m\u00e1is recentemente, The White Stripes, no que chamaron \"O m\u00e9rcores dos White Stripes\" (\"White Stripes Wednesday\").\nNewsbeat (Noticiarios).\nRadio 1 ten a obrigaci\u00f3n de servir de servizo p\u00fablico, as\u00ed que emite noticias, a trav\u00e9s dos seus bolet\u00edns diarios a distintas horas do d\u00eda (\"Newsbeat\"). Hai pequenos resumos dos titulares do d\u00eda cada hora a e media, ademais de d\u00faas bolet\u00edns de 15 minutos \u00e1s 12.45 e 17.45. A presentadora principal \u00e9 Georgina Bowman, xunto a David Garrido lendo as noticias deportivas. Con todo, hai outros presentadores, como Dominic Byrne e Carrie Davies, que len as noticias (xerais e deportivas, respectivamente) en The Chris Moyles Show e Mark Chapman, que le as noticias deportivas polas tardes e no Scott Mills Show."}
{"id": "13070", "revid": "98629", "url": "https://gl.wikipedia.org/wiki?curid=13070", "title": "Marc Chagall", "text": "Moishe Zakharovich Shagalov, nado en Viciebsk (Belar\u00fas, ent\u00f3n no Imperio Ruso) o 7 de xullo de 1887 e finado en Saint-Paul de Vence (Francia) o 28 de marzo de 1985, foi un pintor franc\u00e9s de orixe xud\u00eda belaruso, de esti\u00f1o surrealista, m\u00e1is co\u00f1ecido como Marc Chagall. En 1960 foi galardoado co Premio Erasmus.\nTraxectoria.\nChagall era o m\u00e1is vello de oito fillos. En 1907, Marc Chagall marcha a San Petersburgo, al\u00ed estuda na Sociedade de Patrocinadores da Arte onde baixo a tutor\u00eda de Nikolai Roerich, en 1910 marcha a Par\u00eds, e entra en contacto coas novas tendencias que estaban a xurdir, en 1914 regresa \u00e1 s\u00faa vila natal, logo da revoluci\u00f3n rusa, Chagall foi comisario de arte da s\u00faa rexi\u00f3n, en 1923 volta de novo a Par\u00eds, e en 1937 obt\u00e9n a cidadan\u00eda francesa. Durante a segunda guerra mundial, debido \u00e1 persecuci\u00f3n dos xudeus polos nazis, Chagall deixa Francia e inst\u00e1lase en Nova York.\nAs obras de Chagall reflicten a resonancia dos so\u00f1os e das fantas\u00edas, ao tempo que se inspira nas tradici\u00f3ns populares rusas e a herdanza xud\u00eda."}
{"id": "13071", "revid": "89787", "url": "https://gl.wikipedia.org/wiki?curid=13071", "title": "Belavia", "text": "Belavia (en belaruso: \u0411\u0435\u043b\u0430\u0432\u0456\u044f) \u00e9 a aeroli\u00f1a nacional de Belar\u00fas.&lt;br&gt;\nFundouse o 5 de marzo de 1996 cando a divisi\u00f3n local de Aeroflot foi nacionalizada."}
{"id": "13072", "revid": "88215", "url": "https://gl.wikipedia.org/wiki?curid=13072", "title": "Janka Kupala", "text": "Janka Kupala (en ), nado en 1882 e finado en 1942, foi o pseud\u00f3nimo de Ivan Daminikavi\u010d Lucevi\u010d(en ), escritor belaruso creador da lingua literaria belarusa."}
{"id": "13073", "revid": "56817", "url": "https://gl.wikipedia.org/wiki?curid=13073", "title": "De Tijd", "text": "De Tijd, \u00e9 un xornal financeiro belga en neerland\u00e9s que se chamou ata 2004 De financieel-economische Tijd. En 2003 ti\u00f1a unha tiraxe de 50.109 exemplares.\nV\u00e9xase tam\u00e9n.\nLigaz\u00f3ns externas.\nWeb oficial (en neerland\u00e9s) "}
{"id": "13095", "revid": "5863", "url": "https://gl.wikipedia.org/wiki?curid=13095", "title": "Autopsia", "text": "Unha autopsia ou necropsia \u00e9 unha investigaci\u00f3n m\u00e9dica dun cad\u00e1ver para determinar as causas da morte. Existen dous tipos de autopsias, a forense, na que se realiza para determinar a causa da morte por motivos legais, e mais a cl\u00ednica, a realizada en hospitais para determinar a causa da morte para investigaci\u00f3n e estudo."}
{"id": "13106", "revid": "98629", "url": "https://gl.wikipedia.org/wiki?curid=13106", "title": "Super Mario Bros.", "text": "Super Mario Bros. (\u30b9\u30fc\u30d1\u30fc\u30de\u30ea\u30aa\u30d6\u30e9\u30b6\u30fc\u30ba) \u00e9 un videoxogo dese\u00f1ado por Shigeru Miyamoto para a videoconsola NES en 1985. Universalmente considerado un cl\u00e1sico, foi un dos primeiros xogos de plataforma de desprazamento lateral, a s\u00faa popularidade non tivo precedentes e comezou unha nova era nos xogos para consola, convertendo a figura de Mario na mascota oficial de Nintendo e nunha icona internacional."}
{"id": "13111", "revid": "98629", "url": "https://gl.wikipedia.org/wiki?curid=13111", "title": "Christina Aguilera", "text": "Christina Maria Aguilera, nada en 1980 en Staten Island, Nova York, \u00e9 unha cantante estadounidense.\nFilla dun militar de orixe ecuatoriana e dunha violinista de orixe irlandesa. Comezou presentando o programa infantil televisivo, \"The New Mickey Mouse Club\", con Britney Spears e Justin Timberlake, en 1998 interpretou a canci\u00f3n principal do filme de Disney, \"Mulan\" e ao ano seguinte gravou o seu primeiro \u00e1lbum, \"Christina Aguilera\" que entrou na lista dos m\u00e1is vendidos. O seu seguinte \u00e1lbum, \"Stripped\", contribu\u00edu \u00e1 continuaci\u00f3n do \u00e9xito da cantante, proporcion\u00e1ndolle \u00e9xitos coma \"Dirrty\" ou \"Can't Hold Us Down\". En 2006 sa\u00edu o seu quinto \u00e1lbum de estudio, \"Back To Basics\"."}
{"id": "13116", "revid": "98629", "url": "https://gl.wikipedia.org/wiki?curid=13116", "title": "John Ashcroft", "text": "John David Ashcroft, nado en Chicago o 9 de maio de 1942, \u00e9 un avogado e pol\u00edtico norteamericano. Foi o 79 fiscal xeral dos Estados Unidos con George W. Bush entre 2001 e 2005.\nFoi elixido gobernador de Missouri en 1985 polo Partido Republicano, posto que ocupou ata 1993, e ser\u00eda senador dende 1994 ata 2000\nPremios e distinci\u00f3ns.\nFoi nomeado doutor honoris causa en Leis pola Universidade Cat\u00f3lica de Am\u00e9rica en 2002."}
{"id": "13119", "revid": "85894", "url": "https://gl.wikipedia.org/wiki?curid=13119", "title": "Ana Paula Ar\u00f3sio", "text": "Ana Paula Ar\u00f3sio, nada en S\u00e3o Paulo o 16 de xullo de 1975, \u00e9 unha actriz e modelo brasileira.\nComezou traballando de modelo na adolescencia ata que se introduciu no mundo das telenovelas e series de televisi\u00f3n."}
{"id": "13120", "revid": "89787", "url": "https://gl.wikipedia.org/wiki?curid=13120", "title": "Nen\u00ea", "text": "Maybyner Rodney Hilario, co\u00f1ecido como Nen\u00ea, nado en S\u00e3o Carlos (S\u00e3o Paulo) o 13 de setembro de 1982, \u00e9 un xogador profesional brasileiro de baloncesto. Cunha altura de 2,11 metros pode xogar tanto de ala-pivote como de pivote.\nTraxectoria.\nNado en S\u00e3o Carlos, recibiu o alcume de Nen\u00ea debido a que era o m\u00e1is novo na s\u00faa familia e no seu grupo de amigos. Como a maior\u00eda de xoves brasileiros, comezou xogando ao f\u00fatbol e incluso varios clubs profesionais amosaron interese nel. Ata os 14 anos non comezou a xogar ao baloncesto, aprendendo rapidamente as destrezas.\nDebutou coa selecci\u00f3n do Brasil nos Goodwill Games de 2001, conseguindo a medalla de bronce. Antes de dar o salto \u00e1 NBA, xogou no Vasco da Gama, onde na tempada 2000-01 fixo 7,9 puntos e 5,9 rebotes en 20 minutos de xogo. \u00c1 tempada seguinte incrementou os seus n\u00fameros, con 13,2 puntos e 10,1 rebotes en 30 minutos.\nNBA.\nOs New York Knicks seleccion\u00e1rono no 7\u00ba posto do Draft da NBA de 2002, inda que inmediatamente traspas\u00e1rono aos Denver Nuggets. Comezou coma suplente no seu primeiro ano na liga, pero finalmente rematou de titular. As s\u00faas medias foron de 10,5 puntos e 6,1 rebotes, e foi seleccionado no mellor quinteto de rookies da campa\u00f1a.\nO 1 de novembro de 2005 ante San Antonio Spurs, no primeiro partido da tempada, Nen\u00ea mancouse o xeonllo e tivo que perderse o resto da campa\u00f1a, xogando na mesma soamente 3 minutos. A tempada 2006-07 p\u00f3dese dicir que foi a da s\u00faa consagraci\u00f3n na liga, axudando a uns Nuggets liderados por Carmelo Anthony e Allen Iverson a meterse nos playoffs cun fin de tempada excelente. En 64 partidos, fixo 12,2 puntos e 7 rebotes.\nO 15 de marzo de 2012, foi traspasado aos Washington Wizards, nun traspaso a tres bandas entre os Wizards, os Los Angeles Clippers e os Denver Nuggets."}
{"id": "13121", "revid": "98629", "url": "https://gl.wikipedia.org/wiki?curid=13121", "title": "Embraer", "text": "Embraer, a Empresa Brasileira de Aerona\u00fatica, \u00e9 unha compa\u00f1\u00eda brasileira fabricante de avi\u00f3ns. Fundouse en 1969 e \u00e9 a terceira produtora de avi\u00f3ns do mundo, comerciais e militares, tras Boeing e Airbus. A empresa ten a s\u00faa sede no municipio de S\u00e3o Jos\u00e9 dos Campos, no interior do estado de S\u00e3o Paulo, e ten diversas unidades no Brasil e no exterior, inclu\u00eddas \"joint ventures\" na China e Portugal.\nFabricou o seu primeiro avi\u00f3n en 1968 (o Embraer EMB 110 Bandeirante), foi privatizada en 1994 e en 2010 empregaba 18 223 persoas.\nHistoria.\nFundaci\u00f3n.\nA creaci\u00f3n dunha construtora aeron\u00e1utica brasileira foi estudada polo goberno do Brasil durante os anos 40 como parte do plan para impulsar o desenvolvemento tecnol\u00f3xico do pa\u00eds, que se asentar\u00eda sobre tres entidades: o Mando Xeral para a Tecnolox\u00eda Aeroespacial (CTA), o Instituto de Tecnolox\u00eda Aeron\u00e1utica e Embraer.\nO primeiro paso para o desenvolvemento da industria aeron\u00e1utica brasileira estaba na creaci\u00f3n do IPD (Instituto de Pesquisas e Desenvolvimento), actual IAE (Instituto Aeron\u00e1utico e Espacial) e fundado dentro do CTA o 1 de xaneiro de 1954. Nos anos seguintes, o IPD desenvolveu varios proxectos, tales como o helic\u00f3ptero Beija-Flor. A\u00ednda que estes non tiveron repercusi\u00f3n comercial, foron vitais para o avance da industria aeron\u00e1utica do pa\u00eds.\nO cambio m\u00e1is importante tivo lugar o 29 de marzo de 1965, cando o IPD recibiu unha proposta para dese\u00f1ar un biplano turboh\u00e9lice. O proxecto adquiriu unha escala maior e acabou convert\u00e9ndose no IPD-6504, ou Embraer EMB 110 Bandeirante, que voou por primeira vez o 26 de outubro de 1968. O IPD quer\u00eda que o 6504 fose producido en serie, pero a falta de interese por parte das construtoras privadas impediuno, facendo evidente a necesidade de fundar unha construtora de propiedade estatal.\nFinalmente, o 29 de xullo de 1969, o Ministerio de Aeron\u00e1utica creou Embraer. Naquel momento a compa\u00f1\u00eda contaba cuns 500 empregados, inclu\u00edndo aos enxe\u00f1eiros procedentes do CTA e do ITA, e plane\u00e1base constru\u00edr dous Bandeirante ao mes. O enxe\u00f1eiro Ozires Silva, membro do equipo que creou o Bandeirante, converteuse no presidente da nova compa\u00f1\u00eda.\nCrecemento e expansi\u00f3n.\nAs tres primeiras series do Bandeirante foron entregadas en febreiro de 1973 \u00e1 Forza A\u00e9rea Brasileira. No mesmo mes, Transbrasil mercou o primeiro Bandeirante para uso comercial, que voou por primeira vez o 16 de abril dese ano. As exportaci\u00f3ns comezaron en 1975, e o proxecto Bandeirante resultou ser un grande \u00e9xito no mercado internacional da aviaci\u00f3n, eclipsando a outros avi\u00f3ns de prestaci\u00f3ns semellantes. En total vend\u00e9ronse unhas 500 unidades, export\u00e1ndose a 36 pa\u00edses diferentes.\nO Ministerio de Aeron\u00e1utica do Brasil fixo grandes esforzos para contribu\u00edr ao crecemento de Embraer. Dous proxectos existentes, o planeador Urupema e o fumigador EMB-202 Ipanema, foron transferidos \u00e1 nova empresa. Ademais aceptaron un encargo para montar 122 avi\u00f3ns de adestramento Aermacchi MB-326 (posteriormente chamados Xavante). O Ipanema segue produc\u00edndose con m\u00e1is de 1.000 unidades vendidas, mentres que o Xavante foi fabricado durante 11 anos, con 186 unidades vendidas.\nEn agosto de 1974 Embraer estableceu un consorcio con Piper Aircraft para fabricar alg\u00fans tipos de aeronaves baixo licenza, inclu\u00edndo os modelos PA-28 Cherokee, PA-34 Seneca e PA-31 Navajo. Estes avi\u00f3ns recibiron respectivamente os nomes de EMB-712 Tupi, EMB-810D Seneca e EMB-820C Navajo. Todos estes produtos, xunto ao Ipanema, foron transferidos \u00e1 subsidiaria Industria Aeron\u00e1utica Neiva en marzo de 1980.\nO 22 de outubro de 1975 realizou o seu voo inaugural o primeiro avi\u00f3n de cabina presurizada da empresa, o EMB-121 Xingu. Este avi\u00f3n era m\u00e1is pequeno que o Bandeirante, de xeito que non se converteu no seu sucesor; constru\u00edronse uns pocas ducias de Xingus, das cales a meirande parte foron entregados \u00e1 Forza A\u00e9rea Francesa en 1981. Por orde do Ministerio de Aeron\u00e1utica, Embraer desenvolveu o seu primeiro avi\u00f3n de combate, o Tucano, que realizou o seu voo de estrea o 16 de decembro de 1980. Este avi\u00f3n converter\u00edase no turboh\u00e9lice de adestramento militar m\u00e1is constru\u00eddo, vendendo m\u00e1is de 650 unidades vendidas en todo o mundo.\nO desenvolvemento dun avi\u00f3n rexional capaz de substitu\u00edr o Bandeirante comezou a finais dos 70. Este proxecto consist\u00eda nun turboh\u00e9lice con capacidade para 30-40 pasaxeiros, o EMB-120 Brasilia, certificado para voar en maio de 1985. A diferenza do Bandeirante, o Brasilia comezou como produto para a exportaci\u00f3n, entrando en servizo coa aeroli\u00f1a estadounidense Atlantic Southeast Airlines. Isto foi resultado da confianza ga\u00f1ado por Embraer no mercado internacional co seu primeiro avi\u00f3n.Oficialmente a produci\u00f3n do Brasilia rematou en 2002 con 350 unidades vendidas; por\u00e9n, o avi\u00f3n continua fabric\u00e1ndose baixo demanda.\nEn xullo de 1981 Embraer uniuse ao Programa Internacional AMX , co obxectivo de fabricar un avi\u00f3n subs\u00f3nico de combate. Xunto con Aeritalia (actualmente dividida en Alenia Aeronautica e Aermacchi), Embraer traballou no desenvolvemento do caza AMX, que servir\u00eda para substitu\u00edr as vellas frotas militares de Italia e o Brasil. O primeiro AMX brasileiro realizou o seu voo inaugural o 16 de outubro de 1985. Este proxecto permit\u00edulle a Embraer acceder a novas tecnolox\u00edas que ser\u00edan cruciais nos proxectos seguintes.\nA crise dos 90.\nO seguinte proxecto comercial consist\u00eda nun avi\u00f3n turboh\u00e9lice con capacidade para 19 pasaxeiros desenvolvido en asociaci\u00f3n con FMA (actual F\u00e1brica Argentina de Aviones - Fadea), o CBA 123 Vector, que voou or vez primeira o 30 de xullo de 1990. A\u00ednda que inclu\u00edu algunhas das tecnolox\u00edas m\u00e1is avanzadas do momento, o Vector non foi aceptado polo mercado a causa do seu alto prezo, e o proxecto foi cancelado sen que se vendese ningunha unidade.\nA finais dos 80, os investimentos gobernamentais na industria aerospacial reduc\u00edronse, debido \u00e1 aprobaci\u00f3n da Constituci\u00f3n de 1988 que anulaba calquera tipo de axuda oficial \u00e1 industria e \u00e1 crecente falta de interese na \u00e1rea de defensa tras o fin da guerra fr\u00eda. Estes feitos unidos ao fracaso do proxecto Vector e \u00e1 crise na aviaci\u00f3n provocada pola escalada do prezo do petr\u00f3leo en 1990, fixo caer a Embraer nunha profunda crise financeira. Realiz\u00e1ronse importantes recortes de gastos ata 1994, e dos 12.600 empregados que hab\u00eda en 1990, s\u00f3 permaneceron 3.200. Pese a todos estes sucesos, os enxe\u00f1eiros de Embraer centr\u00e1ronse nun novo proxecto, un avi\u00f3n rexional de motores turboventilador para 45 pasaxeiros, o ERJ 145.\nPrivatizaci\u00f3n e recuperaci\u00f3n.\nO 7 de decembro de 1994 Embraer foi privatizada e Maur\u00edcio Botelho, antigo director xeral de Bozano Group, foi nomeado presidente. As habilidades de Botelho como home de negocios contribu\u00edron positivamente \u00e1 recuperaci\u00f3n da compa\u00f1\u00eda, evitando unha quebra inminente. Os consorcios con outras compa\u00f1\u00edas aseguraron investimentos suficientes para o desenvolvemento do ERJ 145. As excepcionais vendas do novo avi\u00f3n rexional permitiu a Embraer recuperarse e volver \u00e1 s\u00faa posici\u00f3n como unha das maiores construtoras aeron\u00e1uticas do mundo. M\u00e1is de 900 ERJ 145 e os seus derivados comerciais, executivos e militares foron entregados ata principios de 2006.\nO seguinte modelo en ser desenvolvido foi un moderno avi\u00f3n militar de adestramento e ataque lixeiro, o Embraer 314 Super Tucano ou ALX, que voou por vez primeira o 2 de xu\u00f1o de 1999. Este avi\u00f3n foi orixinalmente vendido \u00e1 Forza A\u00e9rea Brasileira e \u00e1 Forza A\u00e9rea Colombiana, e principalmente util\u00edzase na rexi\u00f3n amaz\u00f3nica.\nAmpliaci\u00f3n da li\u00f1a de produtos.\nA mediados dos 90 a compa\u00f1\u00eda comezou a centrarse un pequenos avi\u00f3ns comerciais por riba dos modelos militares que anteriormente eran os seus principais produtos. Ao pouco tempo ampliou o seu negocio \u00e1 produci\u00f3n de avi\u00f3ns rexionais m\u00e1is grandes, no grupo dos 70-110 asentos, e de avi\u00f3ns executivos m\u00e1is pequenos.\nAvi\u00f3ns de pasaxeiros.\nEn xullo de 1999 Embraer anunciou o desenvolvemento dunha nova familia de avi\u00f3ns: os Embraer E-Jets, que comprender\u00edan os Embraer 170, 175, 190 e 195. Con esta decisi\u00f3n, Embraer avanzou cara o mercado dos aparatos de entre 70 e 110 prazas. O voo inaugural do primeiro modelo, o Embraer 170, tivo lugar o 19 de febreiro de 2002.\nEn novembro de 2011, Embraer anunciou no Dubai Air Show que se comprometera a producir novas variantes da s\u00faa familia E-Jet. Esta nova familia, co\u00f1ecida como E-Jet E2, lanzouse no Paris Air Show de 2013, e tr\u00e1tase basicamente dunha remotorizaci\u00f3n da familia E-Jet con algunhas melloras adicionais. A primeira variante, o E190-E2, entrou en servizo en abril de 2018 coa aeroli\u00f1a norueguesa Wider\u00f8e. O m\u00e1is grande E195-E2 entrou en servizo con Azul Brazilian Airlines en 2019. O desenvolvemento da variante m\u00e1is pequena, o E170-E2, atrasouse varias veces e ag\u00e1rdase que as entregas comecen en 2027.\nEn maio de 2019, Embraer estaba considerando desenvolver unha nova familia de turborreactores rexionais do rango de 50-70 asentos, complementando as\u00ed a familia E-Jet E2, para liberar recursos de enxe\u00f1er\u00eda. Estes competir\u00e1n contra os dese\u00f1os m\u00e1is antigos ATR e Dash 8 en voos de entre 1,5 e 2 horas a unha distancia de 900-1 300 km.\nReactores executivos.\nEmbraer tam\u00e9n buscou aumentar a s\u00faa presenza no mercado dos avi\u00f3ns executivos con distintos modelos de varios tama\u00f1os. O primeiro foi o Legacy 600, presentado no Farnborough Airshow de 2000, un reactor executivo desenvolvido a partir do ERJ145. En 2002 creouse a filial \"Embraer Executive Jets\" e o Legacy entrou en servizo. En 2008 comezou a operar o Phenom 100, creado como un taxi a\u00e9reo e que ser\u00eda a base do m\u00e1is grande Phenom 300.\nOs Legacy 450 e Legacy 500 de tama\u00f1o medio desenvolv\u00e9ronse conxuntamente como dese\u00f1os completamente novos, mentres que o Lineage 1000 \u00e9 unha versi\u00f3n VIP do E190. En 2016 Embraer entregou o seu reactor executivo n\u00famero 1 0000 e ti\u00f1a unha cota de mercado do 17% en volume, a\u00ednda que carec\u00eda dun reactor grande de grande alcance. En outubro de 2018 Embraer anunciou dous novos reactores de negocios, o Praetor 500 de tama\u00f1o medio, e o Praetor 600 de tama\u00f1o supermedio.\nTransportes militares.\nNa parte de defensa, Embraer desenvolveu sistemas para misi\u00f3ns terrestres e a\u00e9reas, tendo por clientes principais \u00e1s Forzas Armadas do Brasil, M\u00e9xico, Grecia e a India.\nO 19 de abril de 2007, Embraer anunciou que estaba considerando fabricar un transporte militar birreactor. Os traballos comezaron en maio de 2009 con financiamento da Forza A\u00e9rea Brasileira. Correios, o servizo postal do Brasil, tam\u00e9n amosou interese neste aparello. Usando moita da tecnolox\u00eda desenvolvida para o Embraer 190, o C-390 pode levar ata 26 toneladas de carga e ten como obxectivo substitu\u00edr cargueiros da \u00e9poca da guerra fr\u00eda."}
{"id": "13122", "revid": "22570", "url": "https://gl.wikipedia.org/wiki?curid=13122", "title": "Ant\u00f4nio Carlos Gomes", "text": "Ant\u00f4nio Carlos Gomes, nado en Campinas en 1836 e finado en Bel\u00e9m en 1896, foi un compositor brasileiro, considerado un dos m\u00e1is importantes compositores do s\u00e9culo XIX, o primeiro compositor americano en ver a s\u00faa obra reco\u00f1ecida en Europa. Protexido do emperador Pedro II do Brasil, en 1861 estreou a s\u00faa primeira \u00f3pera, \"A noite do Castelo\", en 1870 estrea en La Scala de Mil\u00e1n, \"Il Guarany\" (baseada na novela de Jos\u00e9 de Alencar) que tivo un enorme \u00e9xito."}
{"id": "13123", "revid": "56817", "url": "https://gl.wikipedia.org/wiki?curid=13123", "title": "Sol (hom\u00f3nimos)", "text": ""}
{"id": "13124", "revid": "23204", "url": "https://gl.wikipedia.org/wiki?curid=13124", "title": "R\u00edo Liard", "text": "O Liard \u00e9 un r\u00edo de 1215\u00a0km que percorre o Yuk\u00f3n, a Columbia Brit\u00e1nica e os Territorios do Noroeste, no Canad\u00e1. Nace nos Montes Pelly no sueste de Yuk\u00f3n, fl\u00fae polo sueste cara a Columbia Brit\u00e1nica ata desembocar no r\u00edo Mackenzie en Fort Simpson."}
{"id": "13125", "revid": "23204", "url": "https://gl.wikipedia.org/wiki?curid=13125", "title": "Luanda", "text": "Luanda (antigamente S\u00e3o Paulo de Loanda) \u00e9 a capital e a cidade m\u00e1is grande de Angola. Situada sobre a costa atl\u00e1ntica, Luanda \u00e9 o principal porto do pa\u00eds. En 2014 ti\u00f1a unha poboaci\u00f3n de 8.2 mill\u00f3ns de habitantes, conviert\u00edndoa na terceira cidade m\u00e1is grande de fala portuguesa no mundo, s\u00f3 por detr\u00e1s de S\u00e3o Paulo e R\u00edo de Xaneiro, tam\u00e9n \u00e9 a 19\u00ba cidade m\u00e1is poboada de \u00c1frica. Luanda \u00e9 tam\u00e9n a capital da provincia do mesmo nome.\nFoi fundada en 1576 polo fidalgo e explorador portugu\u00e9s Paulo Dias de Novais.\nTop\u00f3nimo.\nO nome Luanda deriva das linguas bant\u00faes, concretamente de \"lu-ndandu\", no cal o prefixo \"lu\" \u00e9 unha das formas primitivas do plural e \u00e9 com\u00fan nas zonas costeiras, deltas, r\u00edos e rexi\u00f3ns con forma alongada, neste caso ref\u00edrese a un banco de area rodeado polo mar. \"Ndandu\"\u00a0significa valor ou obxecto de comercio.\nOs pobos \"mbundu\" pronunciaban os top\u00f3nimos segundo a s\u00faa forma de falar nas diferentes rexi\u00f3ns, elimindo algunha letra cando isto non afectaba ao significado do vocablo, polo que \"Lu-ndandu\" pasou a chamarse \"Lu-andu\". Posteriormente, xa como parte de Portugal, o termo pas\u00f3u a ser feminino ao referirse a unha illa, chamandose dende ent\u00f3n Luanda.\nDemograf\u00eda.\nOs habitantes de Luanda son principalmente de orixe \u00e9tnica africana, coma as tribos ovimbundu, ambundu ou congo. A lingua oficial, que \u00e9 igualmente a m\u00e1is falada, \u00e9 o portugu\u00e9s, a\u00ednda que varias linguas relacionadas co bant\u00fa sexan tam\u00e9n usadas. Existe unha pequena minor\u00eda de habitantes de orixe europea.\nHistoria.\nA cidade foi fundada en 1575 polos portugueses baixo o nome de \"S\u00e3o Paulo de Luanda,\" cun centear de familias de colonos e catrocentos soldados. Foi o centro administrativo da colonia de Angola despois do 1627, salvo do 1640 ao 1648, cando foi ocupada polos Pa\u00edses Baixos, que a bautizaron como \"Fort Aardenburgh\". Despois dos anos 1550 ata cara a 1850, Luanda foi un centro importante do trafego de escravos cara ao Brasil.\nIndependencia de Angola.\nDespois da independencia no 1975, e trala retirada das tropas coloniais, a maior parte da poboaci\u00f3n portuguesa da cidade partiu ante o aumento da inseguridade no pa\u00eds, debidos principalmente aos enfrontamentos entre o MPLA, de ideolox\u00eda comunista e apoiado por Cuba, o FNLA, apoiado por Zaire, Estados Unidos e China, e o UNITA, apoiado por Sur\u00e1frica.\nEsta emigraci\u00f3n forzosa fixo decaer as infraestruturas pola falta de man de obra cualificada e de persoas con estudos superiores.\nNos \u00faltimos anos, varias compa\u00f1\u00edas chinesas, brasileiras e portuguesas implicaronse no desenvolvemento da \"Nova Luanda\", constru\u00edndo edificios de apartamentos e zonas privadas para persoas de clase media-alta."}
{"id": "13127", "revid": "1576", "url": "https://gl.wikipedia.org/wiki?curid=13127", "title": "Lugares de Pontedeume", "text": "Galicia \u2192 Parroquias de Galicia \u2192 Lugares de Galicia \u2192 Lugares de Pontedeume"}
{"id": "13129", "revid": "1576", "url": "https://gl.wikipedia.org/wiki?curid=13129", "title": "Lugares de Ponteceso", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ponteceso"}
{"id": "13131", "revid": "1576", "url": "https://gl.wikipedia.org/wiki?curid=13131", "title": "Lugares das Pontes de Garc\u00eda Rodr\u00edguez", "text": "Galicia \u2192 Parroquias de Galicia \u2192 Lugares de Galicia \u2192 Lugares das Pontes de Garc\u00eda Rodr\u00edguez"}
{"id": "13133", "revid": "1576", "url": "https://gl.wikipedia.org/wiki?curid=13133", "title": "Lugares de Porto do Son", "text": "Galicia \u2192 Parroquias de Galicia \u2192 Lugares de Galicia \u2192 Lugares de Porto do Son"}
{"id": "13135", "revid": "1576", "url": "https://gl.wikipedia.org/wiki?curid=13135", "title": "Lugares de Rianxo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Rianxo"}
{"id": "13137", "revid": "1576", "url": "https://gl.wikipedia.org/wiki?curid=13137", "title": "Lugares de Ribeira", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ribeira"}
{"id": "13139", "revid": "1576", "url": "https://gl.wikipedia.org/wiki?curid=13139", "title": "Lugares de Rois", "text": "Galicia \u2192 Parroquias de Galicia \u2192 Lugares de Galicia \u2192 Lugares de Rois"}
{"id": "13142", "revid": "1576", "url": "https://gl.wikipedia.org/wiki?curid=13142", "title": "Lugares de Sada", "text": "Galicia \u2192 Parroquias de Galicia \u2192 Lugares de Galicia \u2192 Lugares de Sada"}
{"id": "13144", "revid": "1576", "url": "https://gl.wikipedia.org/wiki?curid=13144", "title": "Lugares de San Sadurni\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares de San Sadurni\u00f1o"}
{"id": "13146", "revid": "1576", "url": "https://gl.wikipedia.org/wiki?curid=13146", "title": "Lugares de Santa Comba", "text": "Galicia \u2192 Parroquias de Galicia \u2192 Lugares de Galicia \u2192 Lugares de Santa Comba"}
{"id": "13148", "revid": "1576", "url": "https://gl.wikipedia.org/wiki?curid=13148", "title": "Lugares de Santiago de Compostela", "text": "Galicia \u2192 Parroquias de Galicia \u2192 Lugares de Galicia \u2192 Lugares de Santiago de Compostela"}
{"id": "13150", "revid": "1576", "url": "https://gl.wikipedia.org/wiki?curid=13150", "title": "Lugares de Santiso", "text": "Galicia \u2192 Parroquias de Galicia \u2192 Lugares de Galicia \u2192 Lugares de Santiso"}
{"id": "13152", "revid": "1576", "url": "https://gl.wikipedia.org/wiki?curid=13152", "title": "Lugares de Sobrado", "text": "Galicia \u2192 Parroquias de Galicia \u2192 Lugares de Galicia \u2192 Lugares de Sobrado"}
{"id": "13154", "revid": "1576", "url": "https://gl.wikipedia.org/wiki?curid=13154", "title": "Lugares das Somozas", "text": "Galicia \u2192 Parroquias de Galicia \u2192 Lugares de Galicia \u2192 Lugares das Somozas"}
{"id": "13156", "revid": "1576", "url": "https://gl.wikipedia.org/wiki?curid=13156", "title": "Lugares de Teo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Teo"}
{"id": "13158", "revid": "1576", "url": "https://gl.wikipedia.org/wiki?curid=13158", "title": "Lugares de Toques", "text": "Galicia \u2192 Parroquias de Galicia \u2192 Lugares de Galicia \u2192 Lugares de Toques"}
{"id": "13160", "revid": "1576", "url": "https://gl.wikipedia.org/wiki?curid=13160", "title": "Lugares de Tordoia", "text": "Galicia \u2192 Parroquias de Galicia \u2192 Lugares de Galicia \u2192 Lugares de Tordoia"}
{"id": "13162", "revid": "1576", "url": "https://gl.wikipedia.org/wiki?curid=13162", "title": "Lugares de Touro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Touro"}
{"id": "13164", "revid": "1576", "url": "https://gl.wikipedia.org/wiki?curid=13164", "title": "Lugares de Trazo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Trazo"}
{"id": "13166", "revid": "1576", "url": "https://gl.wikipedia.org/wiki?curid=13166", "title": "Lugares de Val do Dubra", "text": "Galicia \u2192 Parroquias de Galicia \u2192 Lugares de Galicia \u2192 Lugares de Val do Dubra"}
{"id": "13168", "revid": "1576", "url": "https://gl.wikipedia.org/wiki?curid=13168", "title": "Lugares de Valdovi\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares de Valdovi\u00f1o"}
{"id": "13170", "revid": "1576", "url": "https://gl.wikipedia.org/wiki?curid=13170", "title": "Lugares de Vedra", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vedra"}
{"id": "13172", "revid": "1576", "url": "https://gl.wikipedia.org/wiki?curid=13172", "title": "Lugares de Vilarmaior", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilarmaior"}
{"id": "13174", "revid": "1576", "url": "https://gl.wikipedia.org/wiki?curid=13174", "title": "Lugares de Vilasantar", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vilasantar"}
{"id": "13176", "revid": "1576", "url": "https://gl.wikipedia.org/wiki?curid=13176", "title": "Lugares de Vimianzo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vimianzo"}
{"id": "13178", "revid": "1131", "url": "https://gl.wikipedia.org/wiki?curid=13178", "title": "Lugares de Zas", "text": "Galicia \u2192 Parroquias de Galicia \u2192 Lugares de Galicia \u2192 Lugares de Zas"}
{"id": "13181", "revid": "23204", "url": "https://gl.wikipedia.org/wiki?curid=13181", "title": "Benjamin Disraeli", "text": "Benjamin Disraeli, nado en Londres o 21 de decembro de 1804 e finado na mesma cidade o 19 de abril de 1881, foi un escritor e pol\u00edtico brit\u00e1nico, membro do Partido Conservador.\nTraxectoria.\nDescendente de xudeus sefard\u00eds, o seu pai, o historiador Isaac D'Israeli, a pesar de ser xudeu bautizou ao se fillo no seo da Igrexa de Inglaterra. Entrou na vida pol\u00edtica en 1837 defendendo ideas proteccionistas.\nServiu no goberno durante tres d\u00e9cadas, e foi primeiro ministro de febreiro a decembro de 1868 e novo entre febreiro de 1874 e abril de 1880.\n\u00c9 precisamente a partir de 1874 como primeiro ministro que a s\u00faa figura pol\u00edtica destaca polas diversas reformas levadas a cabo (reformas internas de f\u00e1bricas e vivendas, emendas \u00e1 lei dos pobres etc.), Principalmente no campo externo. Unirse a unha pol\u00edtica expansionista e imperialista, contribu\u00edu \u00e1 grandeza e poder\u00edo do imperio brit\u00e1nico. Apoderouse do control da Compa\u00f1\u00eda da Canle de Suez, anexionou o Transvaal en Sur\u00e1frica e o Chipre. En 1877, aclamado a ra\u00ed\u00f1a Vitoria, emperatriz de Indias."}
{"id": "13184", "revid": "92340", "url": "https://gl.wikipedia.org/wiki?curid=13184", "title": "Lemuel Francis Abbott", "text": "Lemuel Francis Abbot, nado en Leicestershire en 1760 ou 1761 e finado en Londres o 5 de decembro de 1802, foi un pintor ingl\u00e9s.\nEstaba especializado en retratos de oficiais navais e figuras literarias, en especial famoso \u00e9 o seu retrato de Horatio Nelson."}
{"id": "13186", "revid": "22570", "url": "https://gl.wikipedia.org/wiki?curid=13186", "title": "Penny Black", "text": "O Penny Black foi o primeiro selo postal da historia, emitido polo Reino Unido o 1 de maio de 1840 e v\u00e1lido para uso postal dende o 6 de maio por iniciativa de Rowland Hill logo da reforma do sistema postal brit\u00e1nico destinado a facer pagar ao expedidor segundo o peso do env\u00edo, e non ao destinatario e segundo a distancia como ata ent\u00f3n.\nO selo leva a efixie da ra\u00ed\u00f1a Vitoria, para o seu dese\u00f1o convocouse un concurso no que participaron m\u00e1is de 2000 dese\u00f1os e para o que hab\u00eda un premio de 600 libras, non houbo un ga\u00f1ador, o dese\u00f1o base foi un medall\u00f3n de William Wyon realizado en 1837 para conmemorar a visita da ra\u00ed\u00f1a a Londres, foi pintado por Henry Corboull, gravado por Frederick e Charles Health e impreso por Perkins Bacon. Tivo unha primeira tiraxe de 60.000 exemplares, pero ata ser retirado da circulaci\u00f3n, en 1841, emit\u00edronse 68.000.000 de exemplares, dos que se calculan que sobreviven 1.500.000.\nCada selo amosa as coordenadas do lugar que ocupaba inicialmente na folla de impresi\u00f3n, esas coordenadas f\u00f3rmanse con d\u00faas letras, unha pola li\u00f1a e outra pola columna: de AA a TL, que aparecen nos recantos dos selos e que permiten aos filatelistas reconstru\u00edr as follas completas dos primeiros selos brit\u00e1nicos."}
{"id": "13187", "revid": "98629", "url": "https://gl.wikipedia.org/wiki?curid=13187", "title": "Erg (hom\u00f3nimos)", "text": "Erg pode referirse \u00e1:"}
{"id": "13188", "revid": "114", "url": "https://gl.wikipedia.org/wiki?curid=13188", "title": "Sahara", "text": ""}
{"id": "13189", "revid": "98629", "url": "https://gl.wikipedia.org/wiki?curid=13189", "title": "BBC One", "text": "BBC One \u00e9 a m\u00e1is antiga estaci\u00f3n de televisi\u00f3n do Reino Unido e do mundo. \u00c9 a principal canle da BBC, e comezou a emitir como BBC Television Service o 2 de novembro de 1936, a\u00ednda que a BBC emitira experimentalmente en gran variedade de formatos dende que o 30 de setembro de 1929 Baird Televisi\u00f3n emitise utilizando os medios da BBC. O 1 de setembro de 1939 as emisi\u00f3ns foron interrompidas ata que de novo o 7 de xu\u00f1o de 1946 volveu transmitir. A estaci\u00f3n tivo o monopolio das transmisi\u00f3ns de televisi\u00f3n no Reino Unido ata a aparici\u00f3n da ITV en 1955. En 1964 coa aparici\u00f3n de BBC Two pasou a se denominar BBC One.\nHistoria.\nInicios de \"BBC Television\".\nO 30 de setembro de 1929 comezou, desde o seu estudio de Long Acre (Londres), as s\u00faas primeiras transmisi\u00f3ns experimentais de televisi\u00f3n. Para iso a BBC adoptou o sistema para transmisi\u00f3n de imaxes desenvolvido por John Logie Baird, consistente nun sistema de varrido da imaxe de 30 li\u00f1as. A retransmisi\u00f3n simult\u00e1nea de son e imaxe comezou o 30 de marzo de 1930 a trav\u00e9s dun novo transmisor, e aos poucos d\u00edas comezaron a desenvolverse probas de emisi\u00f3n continuada.\nA BBC comezar\u00eda a desenvolver transmisi\u00f3ns cos seus propios medios a partir do 22 de agosto de 1932, creando para iso un novo estudio na capital e novas infraestruturas como o sistema de emisi\u00f3n electr\u00f3nica. As emisi\u00f3ns regulares de BBC inaugur\u00e1ronse oficialmente, desde a banda VHF, o 2 de novembro de 1936, con discursos do \"Postmaster General\" (Director Xeral de Correos), do presidente da BBC e do presidente do Consello Asesor da Televisi\u00f3n, o bar\u00f3n Selsdon. A cadea adoptou en 1937 o sistema Marconi de 405 li\u00f1as, o cal mostrouse superior ao de Baird en canto a calidade de imaxe. Nun principio, o radio de emisi\u00f3ns era de 40 quil\u00f3metros ao redor do transmisor situado en Alexandra Palace, pero aos poucos o sinal foi en aumento.\nA BBC viuse obrigada a interromper abruptamente o servizo de televisi\u00f3n o 1 de setembro de 1939, ao pouco tempo de estalar a segunda guerra mundial. O \u00faltimo programa emitido foi unha pel\u00edcula de animaci\u00f3n de Mickey Mouse, \"Mickey's Gala Premier\" (1933).\nDesenvolvemento da televisi\u00f3n no Reino Unido.\nBBC retomou os servizos de televisi\u00f3n o 7 de xu\u00f1o de 1946, coa aparici\u00f3n dunha das presentadoras da cadea durante os anos 30, Jasmine Bligh. A Corporaci\u00f3n apresurouse en desenvolver o sistema de televisi\u00f3n a trav\u00e9s de todo o pa\u00eds, aumentando a cobertura a Birmingham en 1949 coa apertura dun transmisor. A comezos dos anos 50 a cobertura da canle era total en todo o pa\u00eds. A sede da canle de televisi\u00f3n foi Alexandra Palace ata que a cadea mudouse aos estudios de Lime Grove nos 50, e ao BBC Television Centre en 1960, sitio no que permanece desde ent\u00f3n ata 2012, cando, tras desprenderse das instalaci\u00f3ns, despr\u00e1zanse \u00e1 Broadcasting House no centro de Londres.\nUn importante paso para a consolidaci\u00f3n de BBC Television foi o comezo regular dos servizos informativos, BBC News, o 5 de xullo de 1954, as\u00ed como a transmisi\u00f3n de emisi\u00f3ns en directo tales como a coroaci\u00f3n de Isabel II do Reino Unido, unha das maiores coberturas na historia da canle.\nAparici\u00f3n de cadeas privadas e competencia.\nBBC Television mantivo o monopolio das emisi\u00f3ns de televisi\u00f3n ata 1955, ano en que aparece a Independent Television (ITV) en virtude dunha Lei Audiovisual que pretend\u00eda desenvolver o servizo de TV a trav\u00e9s da competencia. Isto obrigou \u00e1 BBC a cambiar a s\u00faa estratexia, identidade e prioridades, obrig\u00e1ndoa a competir para evitar unha perda de audiencia. As\u00ed comezou a implantar programaci\u00f3n popular con series, concursos e produci\u00f3ns nacionais.\nCoa aparici\u00f3n de BBC2, esta cadea pasa a chamarse BBC1 e consolida a s\u00faa oferta de programaci\u00f3n xeral, relegando \u00e1 segunda canle unha programaci\u00f3n de car\u00e1cter m\u00e1is cultural e arriscada. A cadea pasou a emitir no sistema de 625 Li\u00f1as do UHF en 1969 e comezou a emitir programaci\u00f3n en cor, cesando as emisi\u00f3ns en 405 li\u00f1as nos anos 80. Ademais ampliou o seu horario de emisi\u00f3ns.\nBBC na actualidade.\nA canle actualmente mant\u00e9n a s\u00faa oferta de contidos xerais, cunha especial atenci\u00f3n \u00e1 produci\u00f3n propia e aos seus servizos informativos, dentro dunha ampla oferta na BBC que incl\u00faen as novas canles dixitais (BBC Three e BBC Four) e a competencia contra o resto de operadores privados (ITV1, Channel 4, Five). A cadea ha ir perdendo audiencia como parte do proceso de diversificaci\u00f3n da oferta televisiva, a\u00ednda que recuperou nos anos 90 a condici\u00f3n de cadea m\u00e1is vista do Reino Unido.\nProgramaci\u00f3n.\nA oferta da cadea \u00e9 de contidos xerais, pero debe manter uns valores de servizo p\u00fablico, dentro do estipulado pola Corporaci\u00f3n. Destaca na produci\u00f3n de programas informativos (2.500 horas anuais), documentais e entretemento. Dentro dos seus programas informativos BBC News incl\u00fae \"BBC Breakfast\", os informativos das 13:00, 18:00 e as 22:00 (o informativo m\u00e1is visto no Reino Unido), as\u00ed como a retransmisi\u00f3n meteorol\u00f3xica, programas de pol\u00edtica e acontecementos especiais ou de \u00faltima hora. Os seus informativos conectan simultaneamente coa canle de BBC News desde 1997.\nA canle destaca tam\u00e9n na s\u00faa produci\u00f3n de documentais, que abarca unha importante parte da grella, e do drama enfocado especialmente na produci\u00f3n propia. A serie m\u00e1is vista da canle \u00e9 a novela EastEnders, en emisi\u00f3n desde 1985, e tam\u00e9n realizou outras series vendidas internacionalmente como Life on Mars, Monty Python's Flying Circus, Little Britain ou Doutor Who entre outras. Dentro do entretemento, BBC exportou a outros pa\u00edses formatos de programas como Strictly come dancing ou \"Have I Got News for You\".\nDestacan tam\u00e9n as emisi\u00f3ns deportivas de BBC Sport e a programaci\u00f3n infantil de CBBC. Tam\u00e9n \u00e9 a canle que emite anualmente no Reino Unido a final do Festival de Eurovisi\u00f3n, certame que organizou en oito ocasi\u00f3ns, en 1960, 1963, 1968, 1972, 1974, 1977, 1982 e 1998, o que constit\u00fae o r\u00e9cord entre todas as emisoras participantes no festival.\nProgramaci\u00f3n territorial.\nPara reflectir as distintas naci\u00f3ns que forman o Reino Unido, BBC One ten desconexi\u00f3ns rexionais para Escocia, Gales e Irlanda do Norte. A programaci\u00f3n var\u00eda segundo a rexi\u00f3n e cada centro territorial colabora na programaci\u00f3n e cobertura de acontecementos para a Corporaci\u00f3n.\nAta a chegada en 2002 da televisi\u00f3n dixital terrestre, a cal permite a recepci\u00f3n da programaci\u00f3n rexional en distintos puntos, BBC emit\u00eda un informativo xen\u00e9rico chamado UK Today que recoll\u00eda as principais noticias de todos os distintos centros territoriais."}
{"id": "13190", "revid": "98629", "url": "https://gl.wikipedia.org/wiki?curid=13190", "title": "Erg (deserto)", "text": "Un erg \u00e9 unha \u00e1rea de deserto, grande e relativamente cha, coberta de area tra\u00edda polo vento, especialmente no S\u00e1hara."}
{"id": "13191", "revid": "23204", "url": "https://gl.wikipedia.org/wiki?curid=13191", "title": "B\u00e9rberes", "text": "Os b\u00e9rberes (en \"Imazi\u0263en\", singular: \u2d30\u2d4e\u2d30\u2d63\u2d49\u2d56 \"Amazi\u0263\"/\"Amazigh\") son un conxunto de pobos do norte de \u00c1frica que falan linguas b\u00e9rberes, da familia de linguas afroasi\u00e1ticas. Est\u00edmanse en entre 14 e 25 mill\u00f3ns de persoas que falan estas linguas, principalmente en Marrocos, Alxeria, Melilla e Tunisia mais tam\u00e9n fan parte deste grupo os tuaregs, predominantemente n\u00f3mades do S\u00e1hara.\nDe acordo cos rexistros m\u00e1is antigos, os b\u00e9rberes foron os primeiros habitantes desta rexi\u00f3n, chegando a dominar o Exipto antigo arredor do 945 a.C. Existen entre 25 e 30 mill\u00f3ns de b\u00e9rberes no norte de \u00c1frica que a\u00ednda falan as linguas b\u00e9rberes, a maior\u00eda deles viven en Marrocos, Alxeria, Libia, Tunisia, o norte de Mal\u00ed e o norte de N\u00edxer. Existen pequenas comunidades b\u00e9rberes en Mauritania, Burkina Faso e na vila de Siwa, en Exipto. Crese que a maior\u00eda da poboaci\u00f3n do norte de \u00c1frica \u00f3 oeste de Exipto \u00e9 de orixe b\u00e9rber, malia que por mor da arabizaci\u00f3n e a islamizaci\u00f3n alg\u00fans b\u00e9rberes \u00e9tnicos identif\u00edcanse como b\u00e9rberes arabizados. Existen grandes comunidades de b\u00e9rberes inmigrantes residindo en Francia, Espa\u00f1a, o Canad\u00e1, B\u00e9lxica, os Pa\u00edses Baixos, o Reino Unido, Italia e outros pa\u00edses de Europa.\nNome.\nO termo \"b\u00e9rber\" prov\u00e9n do grego (\"barbaros\" pl. \u03b2\u03ac\u03c1\u03b2\u03b1\u03c1\u03bf\u03b9 \"barbaroi\") que quere dicir b\u00e1rbaro. Nun principio foi aplicado polos romanos para designar especificamente aos seus veci\u00f1os abranguendo dende Xermania (a moderno Alema\u00f1a) os celtas, os iberos, os galos, os g\u00f3ticos e os tracios. Entre os rexistros escritos m\u00e1is antigos do termo, \"b\u00e9rber\" aparece como un et\u00f3nimo na obra do s\u00e9culo I \"Periplo do Mar Eritreo\"."}
{"id": "13192", "revid": "23204", "url": "https://gl.wikipedia.org/wiki?curid=13192", "title": "Bereber", "text": ""}
{"id": "13196", "revid": "132", "url": "https://gl.wikipedia.org/wiki?curid=13196", "title": "Sahara occidental", "text": ""}
{"id": "13197", "revid": "289", "url": "https://gl.wikipedia.org/wiki?curid=13197", "title": "Siddharta Gautama", "text": ""}
{"id": "13198", "revid": "132", "url": "https://gl.wikipedia.org/wiki?curid=13198", "title": "S\u00e1hara occidental", "text": ""}
{"id": "13199", "revid": "22570", "url": "https://gl.wikipedia.org/wiki?curid=13199", "title": "Abhidhamma Pitaka", "text": "O Abhidhamma Pitaka \u00e9 o terceiro pitaka (ou cesto) do Tipitaka, o canon do budismo theravada, cont\u00e9n comentarios aos outros dous pitakas, consiste de sete lecci\u00f3ns, escritas orixinalmente en pali entre o 400 e o 250 a.C.:\nOutras escolas budistas tam\u00e9n aceptan o Abhidhamma, pero danlle unha maior importancia aos sutras."}
{"id": "13200", "revid": "181", "url": "https://gl.wikipedia.org/wiki?curid=13200", "title": "Abhidhamma", "text": ""}
{"id": "13207", "revid": "1131", "url": "https://gl.wikipedia.org/wiki?curid=13207", "title": "Dompi\u00f1or", "text": "O top\u00f3nimo galego Dompi\u00f1or pode referirse a:"}
{"id": "13208", "revid": "23204", "url": "https://gl.wikipedia.org/wiki?curid=13208", "title": "Tuareg (hom\u00f3nimos)", "text": "Tuareg pode referirse a:"}
{"id": "13210", "revid": "23204", "url": "https://gl.wikipedia.org/wiki?curid=13210", "title": "Maputo", "text": "Maputo \u00e9 a capital e a maior cidade de Mozambique. At\u00f3pase no sur do pa\u00eds, nas marxes do oc\u00e9ano \u00cdndico. Limita ao norte co Distrito de Marracuene, ao noroeste e oeste co municipio da Matola e mais co Distrito de Boane, e ao sur co Distrito de Matutu\u00edne. Ten preto de 1 744 000 habitantes na s\u00faa \u00e1rea metropolitana.\nFoi fundada no final do s\u00e9culo XVIII e designouse Louren\u00e7o Marques ata 1975. Ademais destas d\u00faas designaci\u00f3ns, a cidade e maila s\u00faa \u00e1rea tam\u00e9n foron co\u00f1ecidas por outros nomes, tales como \"Ba\u00eda da Lagoa\", \"Xilungu\u00edne\" ou \"Chilungu\u00edne (Terra dos brancos)\", \"Mafumo\", \"Camfumo\" ou \"Campfumo\" , \"Delagoa\" e \"Delagoa Bay\", sendo esta a designaci\u00f3n m\u00e1is internacionalmente co\u00f1ecida polo menos ata aos primeiros anos do s\u00e9culo XX.\nHistoria.\nOs primeiros habitantes co\u00f1ecidos da Ba\u00eda da Lagoa ou de Maputo, desde hai m\u00e1is de mil anos, foron os Khoisan (tam\u00e9n co\u00f1ecidos por bosquim\u00e1ns, hotentotes ou san). Hai polo menos setecentos anos chegaron do Norte os Rongas (o pobo do Sol Nacente), o primeiro pobo Bant\u00fa dos moitos fluxos migratorios dos Grandes Lagos que se seguir\u00edan.\nConsid\u00e9rase que os primeiros europeos en visitaren a Ba\u00eda de Louren\u00e7o Marques foron os navegantes portugueses dun nav\u00edo comandado por Lu\u00eds Fernandes en 1502 (logo de seguir \u00e1 primeira viaxe de Vasco da Gama). Tam\u00e9n, a ba\u00eda xa \u00e9 referenciada no mapa de Cantino, no 1502 e era ent\u00f3n co\u00f1ecida por Ba\u00eda da Lagoa. O seu reco\u00f1ecemento s\u00f3 foi efectuado no 1544 por un escuro comerciante portugu\u00e9s, Louren\u00e7o Marques, cuxo nome foi m\u00e1is tarde dado \u00e1 ba\u00eda e \u00e1 cidade.\nEn 1781, o rei Mpfumo xa prestara vasalaxe aos portugueses. A primeira estrutura f\u00edsica portuguesa no lugar foi un presidio fundado en 1782 por unha forza militar proveniente da Illa de Mozambique mandada por Xoaqu\u00edn de Ara\u00faxo. O presidio era ent\u00f3n rodeado por varios estados africanos, particularmente os reinos Mpfumo, Matsolo e Tembe. O presidio ou forte foi totalmente destru\u00eddo por piratas franceses en 1796 e reconstru\u00eddo en 1799.\nA primeira ocupaci\u00f3n civil portuguesa ocorreu en 1826 coa fixaci\u00f3n dalg\u00fans colonos. \"Louren\u00e7o Marques\" foi elevada a vila e o seu municipio criado no 1875, para despois ser elevada a cidade en 1887. A cidade tornouse cada vez m\u00e1is prominente na administraci\u00f3n da colonia, ata que a capital foi finalmente transferida da Illa de Mozambique a \"Louren\u00e7o Marques\" en 1898.\nDivis\u00f3n administrativa.\nA cidade constitu\u00edu administrativamente un municipio e tam\u00e9n, desde 1980, unha provincia, Maputo (Cidade). O municipio ten unha \u00e1rea de 300\u00a0km\u00b2 e unha poboaci\u00f3n de 966.837 (censo de 1997). Maputo est\u00e1 dividida en 7 distritos, a saber:\nA autarqu\u00eda de Maputo \u00e9 dirixida por un Consello Municipal e presidida por un Presidente do Consello Municipal. O actual presidente \u00e9 Eneas Comiche, elixido nas elecci\u00f3ns aut\u00e1rquicas de decembro do 2003 cos seguintes resultados:\nA provincia Maputo (Cidade) \u00e9 dirixida, como as outras provincias, por un gobernador. En febreiro do 2005 foi nomeada Rosa Manuel da Silvao a primeira gobernadora desta provincia (o cargo estivo vacante ata esa altura).\nA cidade non debe ser confundida coa provincia de Maputo, que ocupa a parte m\u00e1is meridional do territorio mozambicano, exceptuando a cidade de Maputo."}
{"id": "13211", "revid": "98629", "url": "https://gl.wikipedia.org/wiki?curid=13211", "title": "Constantino I o Grande", "text": "Constantino I o Grande (en lat\u00edn: Flavius Valerius Aurelius Constantinus), nado en Naissus (actual Ni\u0161, en Serbia; daquela pertencente \u00e1 provincia da Moesia Superior), o 27 de febreiro de 272 e finado en Nicomedia o 22 de maio do 337, foi un gobernador do Imperio Romano.\nOrixes.\nFillo dun oficial romano co\u00f1ecido como Constancio, e que m\u00e1is tarde pasar\u00eda a historia como Constancio I Cloro, e mais Helena, e que m\u00e1is tarde ser\u00eda santificada co nome de Santa Helena. A s\u00faa nai, de orixe humilde, conviviu co seu pai como concubina, ata que conseguiron casar. O seu pai foi Tribuno, Gobernador Provincial e seguramente Prefecto Pretoriano. Alcanza o grao de \"C\u00e9sar\" na primeira tetrarqu\u00eda organizada por Diocleciano o 1 de marzo de 293, polo que se veu obrigado a repudiar a Helena, e casar con Teodora, a irm\u00e1 do emperador Maximiano. Acada o t\u00edtulo de Augustus o 1 de maio do 305, co retiro de Diocleciano e Maximiano como \"Augustus\".\nAcceso \u00f3 poder.\nConstantino servira entrementres a car\u00f3n dos emperadores Diocleciano e Galerio. Mantense na corte de Galerio, o emperador da parte Oriental do Imperio, como garant\u00eda da conduta do seu pai. M\u00e1is tarde trasl\u00e1dase a [[Britania]] para asistilo na campa\u00f1a contra os pictos. Cando Constancio morre nesa campa\u00f1a, o 25 de xullo do 306, en Eboracum (a actual cidade de York) o seu fillo esta \u00f3 seu car\u00f3n. As tropas nom\u00e9ano \"Augustus\", e el remata a campa\u00f1a do seu pai, deixando pacificada a Britania, trasl\u00e1dase \u00f3 Continente, \u00e1 cidade de Augusta Treverorum, que vai ser a s\u00faa principal residencia para os vindeiros seis anos. Al\u00ed, no 307 casa con Fausta, unha filla de Maximiano, e repudia a s\u00faa amante Minervina, quen lle dera o seu primeiro fillo, Crispo.Mentres tanto, en Roma, o senado e m\u00e1is a Garda Pretoriana chegan a un acordo de nomear a Maxencio, o fillo de Maximiano como emperador, no seu m\u00e1is baixo estamento, como \"Princeps\", a\u00ednda que pouco despois \u00e9 nomeado \"Augustus\". Era un 28 de Outono do 306. A\u00ednda que Maxencio e Constantino non se ti\u00f1an confianza, a situaci\u00f3n mantense sen cambios ata o 310, no que morre Maximiano. Este feito abre as hostilidades entre os cu\u00f1ados e no 312 ten lugar a famosa batalla da Ponte Milvio, onde vence Constantino, quedando como \u00fanico emperador do Imperio Romano do Occidente.\nA Conversi\u00f3n de Constantino.\nCando Maximiano e Diocleciano anuncian o seu retiro, no 305, o problema cristi\u00e1n estaba irresolto e as persecuci\u00f3ns eran constantes. Xa dende a s\u00faa chegada \u00f3 poder, Constantino d\u00e1 por rematadas as persecuci\u00f3ns e toma medidas para lle devolver as propiedades \u00f3s cristi\u00e1ns. Pero as s\u00faas persoais devoci\u00f3ns eran para o deus Marte e Apolo, reverenciado como \"Sol Invictus\".\nO siguinte feito na vida relixiosa de Constantino ocorre a noite antes da batalla na Ponte Milvio. Segundo \"Lactancio\", que era o mentor e mestre do fillo de Constantino, Crispo, o emperador tivo un so\u00f1o no que lle ped\u00edan que puxese o sinal da cruz no escudo dos soldados. Vinte e cinco anos despois, no libro de \"Eusebio\" sobre a vida de Constantino, hai outra versi\u00f3n moito m\u00e1is elaborada e menos crible. Cami\u00f1o de Roma, nun lugar non especificado, Constantino fita no ceo un estra\u00f1o fen\u00f3meno, no que na luz do Sol aparece o sinal da cruz e as verbas \"\"hoc signun victor eris\". Durante a seguinte noite, Cristo apar\u00e9ceselle a Constantino no seu so\u00f1o e p\u00eddelle que o signo que vira no ceo o coloque nas s\u00faas insignias de batalla. O novo estandarte da batalla co\u00f1\u00e9cese como \"labarum\"\". Hoxe en d\u00eda ese signo co\u00f1\u00e9cese como l\u00e1baro ou crism\u00f3n.\nSexa ou non certo, Constantino quixo ver que a s\u00faa vitoria foi grazas ao apoio da fe no Deus dos cristi\u00e1ns, e que a s\u00faa comprensi\u00f3n desa fe non deixa de ser moi superficial. Pero ademais, o emperador toma estas decisi\u00f3ns como pol\u00edtico non como unha convicci\u00f3n relixiosa. Tal \u00e9 as\u00ed que a s\u00faa propia relixiosidade non o levou a tomar o bautismo ata poucos intres antes de morrer, a\u00ednda que este costume estaba moi arraigado entre os cristi\u00e1ns daquela \u00e9poca, que non se bautizaban m\u00e1is que nos seus derradeiros d\u00edas.\nEn febreiro do 313, Constantino e Licinio x\u00fantanse en Mil\u00e1n cara a conseguir unha pol\u00edtica relixiosa com\u00fan. Uns meses despois desa xuntanza, Licinio d\u00e1 a co\u00f1ecer un edicto, que \u00e9 co\u00f1ecido como Edicto de Mil\u00e1n, non que se exp\u00f3n os acordos desta xuntanza, que non son outros que a liberdade relixiosa no Imperio e a devoluci\u00f3n das posesi\u00f3ns dos cristi\u00e1ns. Licinio non esta moi preto desa pol\u00edtica, e ademais as persecuci\u00f3ns no Oriente continuaron a pesar do Edicto. Tampouco aqu\u00ed hai que ollar esta pol\u00edtica como unha uni\u00f3n de Constantino coa Igrexa, sen\u00f3n m\u00e1is ben como un instrumento da pol\u00edtica imperial.\nNesta pol\u00edtica, pronto descobre que a Igrexa non estaba unida. O primeiro problema desta falta de unidade co que se atopa est\u00e1 en \u00c1frica. Al\u00ed hab\u00eda os seguidores de Donato Magno, chamados donatistas, e que elixen o seu propio bispo. Estes, en abril do 313 presentan unha queixa contra Cecilio, o bispo de Cartago. Constantino convoca un s\u00ednodo en Roma para aclarar estes problemas. O S\u00ednodo de Roma d\u00e1lle a raz\u00f3n a Cecilio, pero os donatistas presentan unha queixa diante de Constantino. Este, xa para rematar coa controversia, convoca outro gran S\u00ednodo en Arl\u00e9s coa presenza de 33 bispos, que se celebra en agosto do 314. De novo, chegan a conclusi\u00f3n de ir en contra das teses dos donatistas. Constantino tenta ent\u00f3n de acabar con eles, xa que non aceptan os resultados do S\u00ednodo, pero non o consegue e os donatistas ter\u00e1n unha gran presenza no Norte de \u00c1frica durante os dous s\u00e9culos seguintes.\nNese tempo remata a construci\u00f3n do Arco de Constantino en Roma a tempo para celebrar o d\u00e9cimo aniversario da s\u00faa subida \u00f3 trono imperial. Pero nas celebraci\u00f3ns, om\u00edtense por vez primeira os sacrificios \u00f3s deuses pag\u00e1ns, que eran tradicionais. Ademais, Constantino quixo deixar a s\u00faa marca na cidade de Roma, especialmente nas s\u00faas construci\u00f3ns, tanto relixiosas como seculares. No \"Forum Romanun\", completou a bas\u00edlica que non rematara Maxencio. No outeiro do Quirinal, onde hoxe en d\u00eda residen os presidentes da Rep\u00fablica Italiana, constr\u00fae uns ba\u00f1os p\u00fablicos. A Bas\u00edlica de San Xo\u00e1n de Letr\u00e1n, a Bas\u00edlica de San Pedro e a Bas\u00edlica de San Sebasti\u00e1n na \"Via Appia\", son construci\u00f3ns de Constantino. \u00c9 de especial interese a Bas\u00edlica de San Marcelino e Pedro, na antiga \"Via Labicana\", porque comeza por ser o mausoleo de Constantino e maila s\u00faa familia, pero co tempo s\u00f3 recibe o corpo da s\u00faa nai, Santa Helena, e hoxe en d\u00eda \u00e9 co\u00f1ecida como a Torre Pignattara.\nO Conflito con Licinio.\nOs acordos do 313 entre os dous emperadores nacera m\u00e1is por necesidade. Constancia, a medio irm\u00e1n de Constantino e esposa de Licinio ti\u00f1a a s\u00faa influencia, pero con todo as hostilidades rachan no 316. No curso da primeira guerra te\u00f1en lugar d\u00faas batallas. A primeira delas en Cibalae, na Pannonia, onde os exercitos de Licinio perden unha gran cantidade de homes e armas. A segunda batalla co\u00f1ecida como Campus Ardiensis, a vitoria non esta clara para ning\u00fan dos dous bandos. Esta guerra \u00e9 co\u00f1ecida polo nome de \"bellum Cibalense\". Esta guerra deixa a Licinio como \"Augustus\", pero ten que ceder t\u00f3dalas provincias europeas ata a Tracia en mans de Constantino.\nO 1 de marzal do 317, en Serdica (a moderna Sofia), Constantino nomea tres c\u00e9sares. Son os seus fillos, Crispo, de sete anos de idade, Constantino, de menos de sete meses e m\u00e1is Licinio, de vinte meses e fillo de Licinio. Pero a \"Concordia Augustorum\" e fr\u00e1xil e as tensi\u00f3ns chegan de novo, en parte pola pol\u00edtica relixiosa e en parte porque as vellas sospeitas voltan a sa\u00edr a superficie. E volve a guerra no 324. Constantino desfai o ex\u00e9rcito de Licinio, primeiro en Adrian\u00f3polis na Tracia e despois en Crisop\u00f3le, no Bosforo. Escoitando as pregarias de Constancia, perdoa a vida o seu cu\u00f1ado, pero alg\u00fans meses m\u00e1is tarde, ordena a s\u00faa morte, rachando co seu xuramento, xa que as manobras de Licinio para volver \u00f3 poder nunca remataran. Queda ent\u00f3n como \u00fanico emperador do Imperio Romano. Totius Orbis Imperator \u00e9 a lenda gravada nos edificios p\u00fablicos e nas cu\u00f1axes de moedas.\nO Concilio de Nicea e a Controversia Ariana.\nMoi pronto, no s\u00e9culo IV as controversias no seo da Igrexa sobre a natureza do fillo de Deus estalan. Arrio, un sacerdote de Alexandr\u00eda, predica que Cristo non ti\u00f1a natureza de Deus, sen\u00f3n que o Pai, O Fillo e mailo Esp\u00edrito Santo non eran tres persoas distintas, sen\u00f3n hipostasias diferentes, e m\u00e1is concretamente que o fillo era unha criatura de Deus, e polo tanto o seu subordinado. Pero estas ensinanzas son condenadas e Arrio \u00e9 excomungado por un Concilio dirixido por Alexandre, bispo de Alexandr\u00eda no 318. Pero isto non remata co problema, e Osio de C\u00f3rdoba falla no seu intento de atopar unha conciliaci\u00f3n.\nConstantino vese na obriga de facer o primeiro Concilio Ecum\u00e9nico da Igrexa. A primeira sesi\u00f3n celebrase nos sal\u00f3ns do Pazo de Nicea o 20 de maio do 325. Constantino preside e abre coas primeiras verbas do Concilio. Nel form\u00falase por vez primeira o Credo, que foi posteriormente revisado polo Concilio de Constantinopla no 382, pero \u00e9 co\u00f1ecido como Credo de Nicea. Afirma a homomisi\u00f3n e a consubstancialidade. A maior importancia acada no concilio a persoa de Atanasio, prior do bispo de Alexandr\u00eda e sucesor de Alexandre. Arrio foi condenado, pero a doutrina ariana convive longamente coas teses oficiais da igrexa. Tal \u00e9 as\u00ed que Constantino chama \u00f3 seu car\u00f3n a Eusebio de Nicomedia, un bispo ariano que estaba exiliado dende o 325. Cando volta como asesor espiritual do emperador no 327, Atanasio protesta pola pol\u00edtica do emperador, pero no 335 el tam\u00e9n foi a exilio en Tr\u00e9veris.\nA Crise da Familia Imperial.\nNo ano 326, Constantino ordena a morte do seu fillo m\u00e1is vello Crispo, que fora nomeado C\u00e9sar no 317, fora c\u00f3nsul por d\u00faas veces e participara na guerra contra Licinio. No mesmo ano, Constantino parece que tam\u00e9n ter que ver coa morte da emperatriz Fausta, a nai de tres dos seus fillos. A conexi\u00f3n entre as d\u00faas mortes \u00e9 probable, tal que \"Z\u00f3simo\" conta que Crispo estaba baixo sospeita de estar envolto nas intrigas de Fausta, e que esta morre pouco despois de que Helena, a nai de Constantino o reprenda publicamente da morte do seu fillo. O certo \u00e9 que \u00f3s dous se lles aplica a \"damnatio memoriae\" e que esta nunca se volveu a rehabilitar. Tampouco pode ser exclu\u00edda alg\u00fan tipo de participaci\u00f3n de Santa Helena nos acontecementos, pero esta demostrada a de Constantino.\nPouco despois destes acontecementos, Santa Helena fai unha peregrinaci\u00f3n a Terra Santa. Qu\u00edxose ver nesta peregrinaci\u00f3n un acto de expiaci\u00f3n dos seus pecados o dos de seu fillo. Durante a peregrinaci\u00f3n ela impresionou a Eusebio de Cesarea pola s\u00faa piedade, caridade e humildade. Participa dalg\u00fan xeito na construci\u00f3n da Igrexa da Natividade en Bel\u00e9n, a Igrexa de Santa Helena no Monte das Oliveiras e sobre todo na do Santo Sepulcro. Unha tradici\u00f3n fai de Santa Helena a que atopou ou inventou a Vera Cruz, onde foi crucificado Xes\u00fas Cristo.\nA Nova Roma.\nDurante a primeira tetrarqu\u00eda Tr\u00e9veris, Mil\u00e1n, Tesal\u00f3nica e Nicomedia serviran como residencias imperiais, e a importancia de Roma fora reducida considerablemente. Constantino non quere ir m\u00e1is lonxe e busca unha nova sede imperial, refundando unha antiga cidade grega, Bizancio, \u00e1 que chama Nova Roma. Esta cidade pasar\u00e1 \u00e1 historia co nome do seu fundador, Constantinopla o cidade de Constantino. Hoxe en d\u00eda co\u00f1ecida como Istambul.\nFai dela a capital do Imperio, e a s\u00faa elecci\u00f3n ter\u00e1 grandes consecuencias. Pero non \u00e9 unha elecci\u00f3n \u00f3 azar, sen\u00f3n pola s\u00faa situaci\u00f3n xeogr\u00e1fica, xa que esta rente dos Balc\u00e1ns e poder chegar rapidamente \u00e1s fronteiras do Imperio. Ademais controlaba o paso do B\u00f3sforo e estaba moi ben situada para o seu desenvolvemento econ\u00f3mico, xa que era o cruzamento de t\u00f3dolos cami\u00f1os e do comercio europeo e asi\u00e1tico cara os dous continentes.\nO 8 de novembro do 324, s\u00f3 dous meses despois da s\u00faa vitoria sobre Licinio en Cris\u00f3pole, Constantino fixa os l\u00edmites da cidade, cuadriplicando o seu territorio. No 328, as murallas da cidade xa est\u00e1n listas e o 11 de maio do 330 recibe o nome de Nova Roma. A cidade, tanto nas instituci\u00f3ns como no f\u00edsico par\u00e9cese \u00e1 antiga Roma. Tam\u00e9n esta constru\u00edda sobre sete outeiros, ten o senado e os seus habitantes reciben subvenci\u00f3ns de gran. Constantino completa e alarga o hip\u00f3dromo da cidade, deica a columna das serpes de Delfos. O Pazo Imperial ten acceso directo \u00e1 cadra e palco imperial do hip\u00f3dromo. Un monumento bastante controvertido \u00e9 a columna de Constantino, en pleno foro de Constantino, que est\u00e1 feita de f\u00f3sforo, de 25 m de altura e coroada por unha estatua de Helios, a\u00ednda que se di que \u00e9 o propio Constantino.\nConstantino inicia a construci\u00f3n das d\u00faas m\u00e1is grandes igrexas de Constantinopla, a de Santa Sofia e de Santa Irene. A terceira delas, a Igrexa dos Santos Ap\u00f3stolos, tam\u00e9n pode serlle atribu\u00edda. S\u00f3 Roma pode compar\u00e1rselle en monumentos, pero esencialmente pag\u00e1ns, e a Nova Roma nace como unha cidade cristi\u00e1.\nO Goberno de Constantino.\nA ideolox\u00eda de Constantino era o seu exacerbado conservadorismo. O seu apoio \u00f3 cristianismo non leva a unha reordenaci\u00f3n da sociedade nin a trocar o sistema legal. Refractario \u00f3s cambios, mant\u00e9n e completa o sistema de cambios feito por Diocleciano, especialmente na administraci\u00f3n provincial e na organizaci\u00f3n do ex\u00e9rcito.\nUn dos m\u00e1is notables cambios ref\u00edrese \u00f3s prefectos pretorianos, que se constitu\u00edran en aut\u00e9nticos ministros asesores dos augustus ou c\u00e9sares, pero que el elimina e disolve, creando as \"Schola Palatinae\", unhas unidades de elite da cabalar\u00eda composta na s\u00faa meirande parte por xinetes de orixe xerm\u00e1nica. Ademais, os mandos do ex\u00e9rcito nas fronteiras deixan de ter o poder que mantiveran ata ent\u00f3n, xa que o ex\u00e9rcito pasa a ser unha gran reserva central con gran mobilidade para se achegar \u00f3s puntos onde xurdira o conflito, en detrimento dos ex\u00e9rcitos establecidos nas fronteiras e raias do Imperio, o que daba p\u00e9 a un gran poder para os gobernadores e militares que estaban \u00f3 seu mando. Esta reforma limita o poder dos Gobernadores \u00f3 \u00e1mbito civil. Esta reforma comezada por Diocleciano e rematada por Constantino, mantense practicamente inalterada ata o fin do Imperio.\nA moeda.\nNa s\u00faa reforma econ\u00f3mica, imp\u00f3n unha nova moeda, o \"solidus\" de ouro, que se manter\u00e1 durante centurias como moeda oficial. Outras moedas introducidas no tempo de Constantino foron: o \"semissis\", que ti\u00f1a o valor de medio \"solidus\", ou o \"scripulum\", que val\u00eda uns 3/8 de solidus. Tam\u00e9n se variaron as moedas de prata, xa que aparecen o \"miliarense\" e a \"scripula\". Nas cu\u00f1axes de moeda pode seguirse a evoluci\u00f3n de Constantino, xa nun primeiro intre, no reverso estaba o deus Marte, e m\u00e1is tarde foi Apolo o elixido. Pero, a partir do 312, este reverso cambia e o crism\u00f3n aparece sobre a coiraza de Constantino.\nCampa\u00f1as militares.\nDende a s\u00faa vitoria sobre Maxencio no 312 na Ponte Milvio, Constantino non fixo m\u00e1is que afianzar o seu poder sobre o Imperio Occidental. O Edicto de Mil\u00e1n no 313 con Licinio era unha consecuencia pol\u00edtica, pero Licinio non a aplicou no Imperio Oriental, a e a s\u00faa loita e guerra civil no 324 pode ollarse como unha loita relixiosa. A s\u00faa vitoria f\u00edxoo emperador dun Imperio unido de novo, pero non remataron a\u00ed os seus problemas militares, \u00f3s que lle tivo que facer fronte.\nXa entre os anos 306 e 308, formando parte da tetrarqu\u00eda, tivo que loitar contra dos francos e alam\u00e1ns, para repetir esta guerra contra os francos no 314-315. Na fronteira xermana tam\u00e9n ten que rexeitar os visigodos no 332. Contra os s\u00e1rmatas no 334, para volver no 336 a loitar na fronteira danubiana.\nO problema da sucesi\u00f3n.\nUnha das cousas que Constantino non deixou ben arranxado foi o problema da s\u00faa sucesi\u00f3n. Xa nomeara c\u00e9sares os seus fillos Constantino II no 317, Constancio II no 324 e Constante no 333. Pero nos seus dous derradeiros anos sumara un cuarto c\u00e9sar, Flavio Dalmacio, que era o seu sobri\u00f1o. A idea de Constantino era a dun s\u00f3 gobernante e os outros c\u00e9sares ti\u00f1an tarefas administrativas e controladoras, pero a historia demostrou que a s\u00faa sucesi\u00f3n foi sanguenta e moi afastada da s\u00faa intenci\u00f3n de manter o Imperio unido e forte.\nAnos finais. Morte e enterro.\nEntre os anos 325 e 337 Constantino contin\u00faa a ser un forte apoio para a Igrexa, con doaz\u00f3ns de cartos e lexislaci\u00f3n espec\u00edfica. A prohibici\u00f3n de sacrificios pag\u00e1ns as\u00ed como que os templos non se poidan arranxar, am\u00e9n das confiscaci\u00f3ns dos tesouros destes templos, que pasan ao tesouro imperial. Funda numerosas igrexas pero son co\u00f1ecidas as do Santo Sepulcro en Xerusal\u00e9n ou o Oct\u00f3gono Dourado en Antioqu\u00eda.\nPouco despois da Pascua do 337, Constantino empeza a se sentir enfermo. Viaxa cara a Drepanum, para rezar diante da tumba do m\u00e1rtir favorito da s\u00faa nai, Luciano. De volta deste viaxe, chega a Nicomedia, onde se fai bautizar, \u00f3 parecer polo bispo ariano Eusebio de Nicomedia.\nConstantino falece poucos d\u00edas despois, o d\u00eda de Pentecoste, o 22 de maio do 337, vestindo as roupas brancas dos cristi\u00e1ns ne\u00f3fitos en Nicomedia. O seu corpo foi embalsamado en Constantinopla e exposto no Pazo Imperial . O seu cadaleito inst\u00e1lase na Igrexa dos Santos Ap\u00f3stolos, debaixo das s\u00faas esculturas.\nOs seus fillos toman posesi\u00f3n o 9 de setembro, pero non as\u00ed os seus sobri\u00f1os, que xa foran asasinados. As loitas polo poder empezan dende ent\u00f3n, as\u00ed como comezan a aflorar as tensi\u00f3ns entre os pag\u00e1ns, cristi\u00e1ns e arianos dentro da corte.\nLegado.\nO Emperador Constantino foi chamado como o m\u00e1is importante emperador da Antig\u00fcidade tard\u00eda. A s\u00faa personalidade puxo os fundamentos da civilizaci\u00f3n poscl\u00e1sica europea. O seu reinado foi axitado e cheo de acontecementos dram\u00e1ticos. A s\u00faa vitoria na Ponte Milvio veuse frecuentemente como un dos intres m\u00e1is decisivos na historia mundial. O seu apoio \u00f3 Cristianismo e a fundaci\u00f3n dunha \"Nova Roma\" en Bizancio fixo desa decisi\u00f3n unha das m\u00e1is importantes polas s\u00faas consecuencias na historia posterior de Europa. O certo \u00e9 que o feito de que os dez emperadores seguintes levaran o seu nome d\u00e1 unha idea da importancia e estima acadada por Constantino e a s\u00faa obra.\nAs s\u00faas leis protexendo o cristianismo, a lexislaci\u00f3n sobre os escravos e presos para a s\u00faa protecci\u00f3n, a\u00ednda que moi febles, puxo en cami\u00f1o unha maior sensibilidade para eles, a pena de morte para os abusos dos recadadores de impostos e o descanso dominical nos labores diarios, son algunhas das leis que quedaron para a posteridade.\nA Igrexa ortodoxa f\u00edxoo santo, celebr\u00e1ndose o seu d\u00eda o 21 de maio, data do seu pasamento, en conxunto coa s\u00faa nai, Santa Helena, sendo o d\u00eda 3 de setembro cando se celebra o seu propio d\u00eda santo San Constantino I.\nDoaz\u00f3n de Constantino.\nNos ritos cat\u00f3licos non foi considerado apropiado que Constantino s\u00f3 fose bautizado pouco antes da s\u00faa morte por un bispo ortodoxo, xa que \u00eda en contra da autoridade papal. Por isto, apareceu, a comezos do s\u00e9culo IV, unha lenda que dic\u00eda que o papa Silvestre I (314\u2013335) curara ao emperador da lepra. Segundo esta, Constantino fora bautizado moito tempo antes da s\u00faa morte e comezara a constitu\u00edr unha igrexa no Palacio de Letr\u00e1n. No s\u00e9culo VIII, probablemente durante o pontificado de Estevo III (752\u2013757), apareceu por primeira vez un documento chamado Doaz\u00f3n de Constantino, nel o emperador reco\u00f1ec\u00eda ao papa como soberano e do\u00e1balle \"a cidade de Roma e todas as provincia, distritos e cidades de Italia, as\u00ed como o resto do Imperio Romano de Occidente a Silvestre e os seus sucesores.\" Na Alta Idade Media, este documento foi aceptado e utilizado como base do poder temporal papal, a pesar de que o emperador Ot\u00f3n III o denuncio como falso. Finalmente, isto confirmouse no s\u00e9culo XV, cando o fil\u00f3sofo italiano Lorenzo Valla probou que se trataba dunha falsificaci\u00f3n."}
{"id": "13212", "revid": "1131", "url": "https://gl.wikipedia.org/wiki?curid=13212", "title": "Catedral de Aquisgr\u00e1n", "text": "A Catedral de Aquisgr\u00e1n ou Catedral Imperial de Aquisgr\u00e1n (en alem\u00e1n \"Aachener Dom\" e en franc\u00e9s \"Cath\u00e9drale d'Aix-la-Chapelle\") \u00e9 unha catedral situada na cidade alem\u00e1 de Aquisgr\u00e1n, ao oeste do pa\u00eds e a escasos quil\u00f3metros da fronteira con B\u00e9lxica e os Pa\u00edses Baixos.\nA Catedral de Aquisgr\u00e1n \u00e9 considerada a catedral m\u00e1is antiga do norte de Europa. A s\u00faa orixe se rem\u00f3ntase \u00e1 Capela Palatina constru\u00edda polo emperador franco Carlomagno a finais do s\u00e9culo VIII, ano 786 d.C, onde enterrouse despois da s\u00faa morte no 814. A partir deste n\u00facleo orixinal, foi sucesivamente ampliada nos mil anos seguintes, ata formar o conxunto actual, que \u00e9 un conglomerado de moi diferentes estilos arquitect\u00f3nicos.\nA Catedral de Aquisgr\u00e1n foi un dos primeiros 12 lugares inclu\u00eddos na lista do Patrimonio da Humanidade da Unesco, elixida en 1978.\nGaler\u00eda.\nCatedral de Aquisgr\u00e1n"}
{"id": "13215", "revid": "1987", "url": "https://gl.wikipedia.org/wiki?curid=13215", "title": "R\u00edo Eel", "text": "O r\u00edo Eel \u00e9 o maior r\u00edo da costa norte de California (Estados Unidos). Nace no noroeste do condado de Mendocino e percorre 315\u00a0km antes de desembocar no oc\u00e9ano Pac\u00edfico, drenando a \u00e1rea comprendida entre o Val de Sacramento e a costa."}
{"id": "13216", "revid": "23204", "url": "https://gl.wikipedia.org/wiki?curid=13216", "title": "Mauritania", "text": "Mauritania \u00e9 un pa\u00eds da \u00c1frica Occidental. Limita ao norte co S\u00e1hara Occidental, con Alxeria ao nordeste, o sur e o leste con Mal\u00ed, ao sur con Senegal e ao oeste co Oc\u00e9ano Atl\u00e1ntico. \u00c9 un dos pa\u00edses m\u00e1is pr\u00f3ximos a Cabo Verde. A s\u00faa capital \u00e9 Nouakchott.\nHistoria.\nOs restos de material l\u00edtico mostran o poboamento de Mauritania durante o Paleol\u00edtico Inferior. Fican tam\u00e9n alg\u00fans restos de pinturas rupestres, a\u00ednda que pobres en comparaci\u00f3n cos do Tassili, e que corresponden aos pobos gandeiros do Neol\u00edtico. A partir do terceiro milenio, o desecamento do S\u00e1hara forza as poboaci\u00f3ns a emigrar cara ao sur, para a conca do r\u00edo Senegal e m\u00e1is ao sur a\u00ednda. O baleiro \u00e9 paulatinamente cuberto por poboaci\u00f3ns b\u00e9rberes vindas desde o norte, sobre todo desde os \u00faltimos s\u00e9culos do primeiro milenio antes do cambio de Era, merc\u00e9 a introduci\u00f3n desde oriente do camelo.\nNos primeiros s\u00e9culos da era cristi\u00e1, por\u00e9n, o dominio sobre o territorio corresponde ao reino de Ghana, de poboaci\u00f3n negra. Este dominio dos ghaneses mantense at\u00e9 o s\u00e9culo X, controlando o comercio de ouro, sal e escravos cara o norte do Magreb. No s\u00e9culo XI, poboaci\u00f3n b\u00e9rberes, con centro en Tarsina, emprenden unha revoluci\u00f3n relixioso-militar, que levar\u00e1 ao dominio do Sud\u00e1n occidental, e a creaci\u00f3n da seita isl\u00e1mica dos almor\u00e1bides, que se expandir\u00e1 logo para o norte magreb\u00ed e at\u00e9 o Al-Andalus. En 1143 este estado af\u00fandese ante a aparici\u00f3n dunha nova seita: os almohades, que contin\u00faan o dominio b\u00e9rber. A partir da segunda metade do s\u00e9culo XIII, os hassaniya, \u00e1rabes, impo\u00f1en o seu dominio, creando o sistema de estamentos, que sen grandes variaci\u00f3n perdurou at\u00e9 as portas do s\u00e9culo XXI. O estrato superior monopolizando as xefaturas, os xeques, corresponde aos tales hassaniya; no estrato intermedio col\u00f3canse os zenagga, b\u00e9rberes vasalos dos anteriores; no estrato inferior est\u00e1n os escravos negros. O sistema econ\u00f3mico segue a ser o dos s\u00e9culos anteriores: comercio de escravos, ouro - estes enviados ao norte polas rutas transaharianas - e sal.\nDesde a segunda metade do s\u00e9culo XV, os contactos cos europeos aumentan desde que os portugueses fundan factor\u00edas na costa. Agora boa parte do comercio de escravos desv\u00edase para eses enclaves litorais.\nA partir do final da era napole\u00f3nica, os franceses emprenden a penetraci\u00f3n no r\u00edo Senegal, no sur do Mauritania. En 1912 o pa\u00eds fica baixo o seu protectorado, e desde 1920 \u00e9 formalmente unha colonia dentro da \u00c1frica Occidental Francesa, que \u00e9 dirixida desde a cidade de Saint Louis, Senegal. Logo dunha fase de autonom\u00eda a fins da d\u00e9cada de 1950, o 28 de novembro de 1960, Mauritania logra a s\u00faa total independencia, organiz\u00e1ndose como unha Rep\u00fablica Isl\u00e1mica.\nSubdivisi\u00f3ns.\nMauritania est\u00e1 dividida en 13 wilayas. Cada wilaya est\u00e1, a s\u00faa vez, subdividida en mughataaou \"distritos\" (52 en total).\nXeograf\u00eda.\nMauritania ten fronteiras con Alxeria, o S\u00e1hara Occidental (controlado por Marrocos desde o Tratado de Madrid), Mal\u00ed e m\u00e1is o Senegal. Trazadas polos colonizadores franceses, expl\u00edcanse as\u00ed a dereitura das li\u00f1as.\nO pa\u00eds div\u00eddese en catro rexi\u00f3ns naturais. Ao longo do litoral atl\u00e1ntico estendese unha grande \u00e1rea areosa que corresponde ao deserto do S\u00e1hara. A rexi\u00f3n central est\u00e1 salpicada de chairas escarpadas. No leste aparecen as grandes cubetas dunares. O r\u00edo Senegal escavou un longo val na fronteira meridional: \u00e9 a cuarta rexi\u00f3n. Un segundo curso fluvial importante \u00e9 o Karakoro.\nO clima \u00e9 extremadamente \u00e1rido, o que explica a d\u00e9bil densidade de poboaci\u00f3n.\nEconom\u00eda.\nMauritania pos\u00fae certas cantidades de reservas de petr\u00f3leo e de gas localizadas nas s\u00faas augas territoriais. Ademais conta con \u00e1reas de ouro e de diamantes. C\u00f3ntase con tales reservas para tentar relanzar economicamente o pa\u00eds.\nA miner\u00eda do ferro \u00e9 importante, de modo que se coida que a mina a ceo aberto de Zouerate \u00e9 a maior mina f\u00e9rrica activa do mundo. Ligado \u00e1 s\u00faa explotaci\u00f3n figura o ferrocarril de Snim, que pos\u00fae a \"Sociedade Nacional Mineira\", cun tren considerado como o m\u00e1is longo da Terra (2,400\u00a0km e 254 vag\u00f3ns), que transporta o mineral desde a mina at\u00e9 a costa.\nOutra importante actividade \u00e9 a pesqueira, ligada \u00e1 explotaci\u00f3n dun mar territorial mauritano, que nesta altura est\u00e1 considerado como o m\u00e1is produtivo do mundo. O centro pesqueiro est\u00e1 na cidade de Nuadhibu (ou \"Nouadhibou\" en escrita \u00e1 francesa), situada no litoral norte do pa\u00eds.\nDemograf\u00eda.\nConsonte estimaci\u00f3ns do ano 2007, a poboaci\u00f3n mauritana alcanzaba os 3\u00a0270\u00a0065 de habitantes, mentres a esperanza de vida era tan s\u00f3 de 53,12 anos (estimaci\u00f3ns de 2006). Desde un punto de vista \u00e9tnico, a poboaci\u00f3n estaba composta de \u00e1rabes nun 30% (o termo \u00e1rabe ref\u00edrese na s\u00faa maior parte a descendentes de b\u00e9rberes), e un 30% de negros; mentres que eran cualificados como individuos de orixe mixta (\u00e1rabe-negro) un 40%. O contraste de persoas \u00e9 unha caracter\u00edstica salientable da poboaci\u00f3n de Mauritania: baste lembrar que a escravitude foi legalmente abolida a\u00ednda en 1981, mais segundo datos de SOS Esclaves en 2007 hab\u00eda 600.000 escravos no pa\u00eds. Recentes leis castigan a pose de escravos .\nUn 99,84% dos habitantes profesa a relixi\u00f3n isl\u00e1mica, na s\u00faa maior parte baixo a confesi\u00f3n sunnita.\nA lingua oficial \u00e9 o \u00e1rabe, e a variedade que se fala no pa\u00eds \u00e9 o hass\u0101n\u012bya, que tam\u00e9n se emprega no sur de Marrocos e no S\u00e1hara Occidental. Ademais o franc\u00e9s est\u00e1 estendido abondo. O wolof, pular e soninke est\u00e1n reco\u00f1ecidas como linguas nacionais. A\u00ednda que faltan datos m\u00e1is precisos, sobreviven a\u00ednda falantes dunha variante b\u00e9rber, o zenaga, que presenta numerosas peculiaridades a respecto doutros falares b\u00e9rberes."}
{"id": "13218", "revid": "98629", "url": "https://gl.wikipedia.org/wiki?curid=13218", "title": "Angkor Thom", "text": "Angkor Thom (A grande cidade) foi a cidade real fortificada constru\u00edda por Jayavarman VII (1181 - 1220?), rei do Imperio Khmer a fins do s\u00e9culo XII, despois da conquista e destruci\u00f3n de Angkor polos Chams."}
{"id": "13219", "revid": "98629", "url": "https://gl.wikipedia.org/wiki?curid=13219", "title": "Togo", "text": "Togo \u00e9 un pa\u00eds africano. Limitado ao norte con Burkina Faso, ao leste con Ben\u00edn, ao sur co golfo da Guinea e ao oeste con Ghana. No sur ten unha pequena costa no golfo da Guinea, onde se localiza a s\u00faa capital, Lom\u00e9.\nTogo \u00e9 unha naci\u00f3n tropical da \u00c1frica subsahariana, moi dependente da agricultura, cun clima que favorece boas colleitas. \u00c9 unha das naci\u00f3ns m\u00e1is pequenas de toda \u00c1frica. O idioma oficial \u00e9 o franc\u00e9s. F\u00e1lanse outras moitas linguas, sobre todo as da familia Gbe. O grupo relixioso m\u00e1is importante \u00e9 o de crenzas ind\u00edxenas, seguido dunha cantidade significante de cristi\u00e1ns e unha minor\u00eda musulm\u00e1. Togo \u00e9 membro das Naci\u00f3ns Unidas, a Uni\u00f3n Africana, a Organizaci\u00f3n da Conferencia Isl\u00e1mica, a Zona de Paz e Cooperaci\u00f3n do Atl\u00e1ntico Sur, a Francofon\u00eda e a Comunidade Econ\u00f3mica de Estados de \u00c1frica Occidental.\nEntre os s\u00e9culos XI e XVI diversas tribos entraron na rexi\u00f3n de t\u00f3dalas direcci\u00f3ns. Ata o s\u00e9culo XVIII a rexi\u00f3n costeira onde se atopa Togo recibiu o nome de Costa dos escravos, debido ao mercado existente por parte dos europeos para a busca de escravos. En 1884 Alema\u00f1a declara Togoland como protectorado. Despois da primeira guerra mundial a administraci\u00f3n de Togo pasou a mans francesas, das que logrou a independencia en 1960.\nEn 1967 Gnassingb\u00e9 Eyad\u00e9ma liderou un golpe de estado co que se converteu en presidente. No momento da s\u00faa morte, no 2005, Eyad\u00e9ma foi o l\u00edder que m\u00e1is tempo gobernou nun pa\u00eds na historia moderna de \u00c1frica, estando 38 anos no cargo. No mesmo ano o seu fillo Faure Gnassingb\u00e9 ascendeu \u00e1 presidencia.\nXeograf\u00eda.\nTogo ten unha superficie de 56.785\u00a0km\u00b2. Sit\u00faase na \u00c1frica Occidental, sendo unha pequena naci\u00f3n subsahariana e \u00e9 un dos pa\u00edses m\u00e1is pequenos de \u00c1frica. O pa\u00eds pos\u00fae 1.700\u00a0km de fronteiras con Burkina Faso ao norte, Ghana ao oeste e Ben\u00edn ao leste. O punto m\u00e1is alto do pa\u00eds \u00e9 o Monte Agou cunha altura de 984 metros.\nA costa de Togo no Golfo de Guinea \u00e9 de 56 quil\u00f3metros de lonxitude e consta de lagoas con praias de area. A sabana ocupa o norte do pa\u00eds, en contraste co centro do mesmo que se caracteriza por estar formado por outeiros. No sur de Togo atopamos unha meseta ata chegar a un val costeiro con extensas lagoas e pantanos. A monta\u00f1a m\u00e1is alta do pa\u00eds \u00e9 o Mont Agou, a 986 m sobre o nivel do mar. O r\u00edo m\u00e1is longo \u00e9 o R\u00edo Mono cunha lonxitude de 400\u00a0km. Corre de norte a sur.\nClima.\nO clima \u00e9 xeralmente tropical con temperaturas medias que van desde 23\u00a0\u00b0C na costa ata aproximadamente 30\u00a0\u00b0C nas rexi\u00f3ns m\u00e1is ao norte, cun clima seco e caracter\u00edsticas da sabana tropical. Ao sur hai d\u00faas tempadas de choiva (a primeira entre abril e xullo e a segunda entre setembro e novembro), a pesar de que a precipitaci\u00f3n media non \u00e9 moi elevada.\nHistoria.\nAntes da colonizaci\u00f3n (-1884).\nOs achados arqueol\u00f3xicos indican que as tribos antigas foron capaces de producir olar\u00eda e procesar ferro. O nome Togo \u00e9 traducido do Lingua ewe como \"terra onde est\u00e1n as lagoas\". Non se sabe moito do per\u00edodo antes da chegada dos portugueses en 1490. Durante o per\u00edodo do s\u00e9culo XI ao s\u00e9culo XVI, varias tribos entraron na rexi\u00f3n desde todas as direcci\u00f3ns: Ew\u00e9 do leste, Mina e Gun do oeste. A maior\u00eda deles instal\u00e1ronse nas zonas costeiras.\nO comercio dos escravos comezou no s\u00e9culo XVI e, durante os seguintes douscentos anos, a rexi\u00f3n costeira foi un importante centro comercial para os europeos en busca de escravos, ga\u00f1ando a Togo e a rexi\u00f3n circundante o nome de \"The Slave Coast of \u00c1frica occidental | Costa escrava]] \".\nEra colonial (1884-1960).\nEn 1884, asinouse un tratado en Togoville co Rei Mlapa III, onde Alema\u00f1a reclamou o protectorado nun tramo de territorio ao longo da costa e gradualmente estendeu o control cara ao interior. As s\u00faas fronteiras defin\u00edronse logo da captura do interior polas forzas alem\u00e1s e asinar acordos con Francia e Reino Unido. En 1905 converteuse na colonia alem\u00e1 de Togoland. A poboaci\u00f3n local viuse obrigada a traballar, cultivar algod\u00f3n, caf\u00e9 e cacao e pagar impostos elevados. Constru\u00eduse un ferrocarril e un porto en Lom\u00e9 para a exportaci\u00f3n de produtos agr\u00edcolas. Os alem\u00e1ns introduciron t\u00e9cnicas modernas de cultivo de cacao, cacao e algod\u00f3n e desenvolveron as infraestruturas.\nDurante a primeira guerra mundial, Togoland foi invadido por Gran Breta\u00f1a e Francia, e proclamouse o condominio anglo-franc\u00e9s. O 7 de decembro de 1916 o condominio colapsou e Togo foi dividido en zonas brit\u00e1nicas e francesas. 20 de xullo de 1922 a Gran Breta\u00f1a recibiu o mandato da Sociedade de Naci\u00f3ns para gobernar a parte occidental de Togo e Francia para gobernar a parte oriental. En 1945, o pa\u00eds recibiu o dereito de enviar tres representantes ao parlamento franc\u00e9s.\nDespois da segunda guerra mundial, estes mandatos convert\u00e9ronse nos Territorios fiduciarios da ONU. Os veci\u00f1os de Togoland brit\u00e1nico votaron para unirse \u00e1 Costa de Ouro como parte da nova naci\u00f3n independente de Ghana en 1957. A Togolandia francesa converteuse nunha rep\u00fablica aut\u00f3noma na Uni\u00f3n Francesa en 1959, mentres que Francia mantivo o dereito de controlar a defensa, as relaci\u00f3ns exteriores e as finanzas.\nIndependencia ata o presente (1960-presente).\nA Rep\u00fablica de Togo proclamouse o 27 de abril de 1960. Nas primeiras elecci\u00f3ns presidenciais de 1961, Sylvanus Olympio (1901-1963) converteuse no presidente, obtendo o 100% dos votos nas elecci\u00f3ns boicoteadas polo oposici\u00f3n. O 9 de abril de 1961 adoptouse a Constituci\u00f3n da Rep\u00fablica Togo, segundo a cal o \u00f3rgano lexislativo supremo era a Asemblea Nacional de Togo.\nEn decembro de 1961, os l\u00edderes dos partidos da oposici\u00f3n foron arrestados acusados \u200b\u200bde preparar unha conspiraci\u00f3n contra o goberno. Publicouse un decreto sobre a disoluci\u00f3n dos partidos da oposici\u00f3n. Olympio intentou reducir a dependencia de Francia establecendo unha cooperaci\u00f3n cos Estados Unidos, o Reino Unido e Alema\u00f1a. Tam\u00e9n rexeitou os intentos dos soldados franceses que se desmobilizaron despois da guerra de Alxeria e intentaron obter unha posici\u00f3n no ex\u00e9rcito do Togo. Estes factores finalmente levaron a un golpe militar o 13 de xaneiro de 1963, durante o cal foi asasinado por un grupo de soldados baixo a direcci\u00f3n do Sarxento Gnassingb\u00e9 Eyad\u00e9ma. Declarouse en Togo o estado de urxencia.\nOs militares entregaron o poder a un goberno interino liderado por Nicolas Grunitzky. En maio de 1963 Grunitzky foi elixido Presidente da Rep\u00fablica. O novo l\u00edder comezou unha pol\u00edtica de desenvolvemento das relaci\u00f3ns con Francia. O seu principal obxectivo era amortecer as divisi\u00f3ns entre o norte e o sur, promulgar unha nova constituci\u00f3n e introducir un sistema multipartidario.\nExactamente catro anos m\u00e1is tarde, o 13 de xaneiro de 1967, Eyad\u00e9ma Gnassingb\u00e9 derrocou a Grunitzky nun golpe sen sangue e asumiu a presidencia. Dende ent\u00f3n o pa\u00eds est\u00e1 dominado polos militares de forma ininterrompida. Creou a Uni\u00f3n do Pobo Togol\u00e9s, prohibiu as actividades doutros partidos pol\u00edticos e introduciu un sistema unipersonal en novembro de 1969. Foi reelixido nas elecci\u00f3ns xerais do Togo de 1979 e 1986. En 1983, presentouse o programa de privatizaci\u00f3n e en 1991 permit\u00edronse outros partidos pol\u00edticos. En 1993, a UE conxelou a alianza, describindo a reelecci\u00f3n de Eyad\u00e9ma en 1993, 1998 e 2003, como unha toma do poder. En abril de 2004, en Bruxelas realiz\u00e1ronse conversaci\u00f3ns entre a Uni\u00f3n Europea e Togo sobre a continuaci\u00f3n da cooperaci\u00f3n. Eyad\u00e9ma Gnassingb\u00e9 morreu de s\u00fapeto o 5 de febreiro de 2005 logo de 38 anos de poder, a ditadura m\u00e1is longa de calquera ditador en \u00c1frica. O inmediato nomeamento do seu fillo, Faure Gnassingb\u00e9, como presidente provocou a condena internacional xeneralizada, salvo de Francia. Alg\u00fans l\u00edderes africanos elixidos democr\u00e1ticamente como Abdoulaye Wade do Senegal e Olusegun Obasanjo de Nixeria apoiaron o movemento, creando as\u00ed unha fenda dentro da Uni\u00f3n Africana. Gnassingbe deixou o poder e celebrou elecci\u00f3ns, que ga\u00f1ou dous meses m\u00e1is tarde. A oposici\u00f3n declarou que os resultados das elecci\u00f3ns eran fraudulentos. Os acontecementos do 2005 levaron a re-cuestionar o compromiso coa democracia que Togo contraera nun intento de normalizar as relaci\u00f3ns coa Uni\u00f3n Europea, que cortou a axuda en 1993 pola incerteza da situaci\u00f3n dos dereitos humanos. Ademais, ata 400 persoas morreron pola violencia pol\u00edtica en torno \u00e1s elecci\u00f3ns presidenciais, segundo a ONU. Cerca de 40\u00a0000 togoleses fuxiron a pa\u00edses veci\u00f1os. Faure Gnassingb\u00e9 foi reelixido en 2010 e en 2015. A finais de 2017, estalaron as protestas antigobernamentais en Togo, as m\u00e1is grandes desde 2005. Esix\u00edan a renuncia de Gnassingb\u00e9, que forma parte dunha familia que din que estivo no poder demasiado tempo. A ONU condenou a represi\u00f3n resultante das forzas de seguridade togolesas e o ministro de Asuntos Exteriores de Gambia, Ousainou Darboe, tivo que emitir unha correcci\u00f3n logo de dicir que Gnassingb\u00e9 deber\u00eda renunciar.\nPol\u00edtica.\nO 3 de maio de 2006 Faure Gnassingb\u00e9 asumiu a presidencia de Togo, despois de ser elixido co 60% dos votos, conforme informaci\u00f3ns oficiais. A pesar diso, continuou o descontento da oposici\u00f3n, que denunciou que as elecci\u00f3ns non foron libres, pois algunhas urnas foran roubadas por militares nalgunhas zonas, mentres noutras houbo bloqueo das telecomunicaci\u00f3ns. A Uni\u00f3n Europea suspendeu a axuda a Togo en apoio \u00e1s reclamaci\u00f3ns da oposici\u00f3n, mentres a Uni\u00f3n Africana - UA - e os Estados Unidos declaraban as elecci\u00f3ns \"razoablemente xustas\" e aceptaban o resultado. O presidente da Nixeria e xefe da UA, Olus\u1eb9gun \u1eccbasanj\u1ecd, tentou establecer negociaci\u00f3ns entre o goberno e a oposici\u00f3n, pero rexeitou o env\u00edo de Kenneth Kaunda, expresidente de Zambia, como enviado especial da UA ao Togo. En xu\u00f1o, Gnassingb\u00e9 aceptou o l\u00edder da oposici\u00f3n Edem Kodjo como primeiro ministro.\nEn outubro de 2007 houbo novas elecci\u00f3ns, que foron declaradas limpas pola Uni\u00f3n Europea e tiveron a vitoria do partido do goberno. Komlan Mally, l\u00edder do partido do goberno, foi nomeado primeiro ministro en decembro de 2007, pero renunciou o 5 de setembro de 2008, sendo substitu\u00eddo por Gilbert Houngbo. Dende 2020 a primeira ministra \u00e9 Victoire Tomegah Dogb\u00e9.\nSubdivisi\u00f3ns.\nTogo est\u00e1 dividido en cinco rexi\u00f3ns administrativas, subdivididas en 30 prefecturas e 1 comuna, Lom\u00e9. De norte a sur as rexi\u00f3ns son as seguintes:\nEconom\u00eda.\nA econom\u00eda de Togo bas\u00e9ase nun r\u00e9xime de subsistencia no que a agricultura \u00e9 a actividade principal. O 65 % da poboaci\u00f3n depende deste sector que representa o 41% do PIB. Os principais cultivos son o caf\u00e9, o cacao e o algod\u00f3n, este \u00faltimo orientado \u00e1 exportaci\u00f3n.\nO comercio conc\u00e9ntrase en Lom\u00e9 que, a trav\u00e9s do seu porto, canaliza a maior\u00eda das exportaci\u00f3ns e importaci\u00f3ns a Mal\u00ed, N\u00edxer e Burkina Faso. Togo arrastra unha d\u00e9beda importante polo proceso de industrializaci\u00f3n que emprendeu nos anos 70 do s\u00e9culo XX.\nDemograf\u00eda.\nNo ano 2006, Togo ti\u00f1a unha poboaci\u00f3n de 5.548.702 habitantes. O 99% \u00e9 de raza negra e o restante 1% \u00e9 de raza branca (europeos ou descendentes). O idioma oficial \u00e9 o franc\u00e9s. A esperanza de vida est\u00e1 datada nos 57 anos, sendo a media de fillos por muller de 4,96. A alfabetizaci\u00f3n alcanza ao 60,9% da poboaci\u00f3n, e calc\u00falase que o 4,1% da mesma est\u00e1 infectada co virus do SIDA.\nCultura.\nA cultura do Togo ten a influencia dos 37 pobos que viven no pa\u00eds. Os principais son os ewe, os Mina e os Kabre. O franc\u00e9s \u00e9 a lingua oficial do pa\u00eds. Diversas linguas Gbe son faladas no pa\u00eds.\nA pesar da grande influencia do islamismo e do cristianismo, a metade da poboaci\u00f3n do Togo practica relixi\u00f3ns animistas."}
{"id": "13220", "revid": "23204", "url": "https://gl.wikipedia.org/wiki?curid=13220", "title": "Guinea Ecuatorial", "text": "A Guinea Ecuatorial (en ; en ) \u00e9 un pa\u00eds da \u00c1frica central, e un dos pa\u00edses m\u00e1is pequenos da \u00c1frica continental, cunha \u00e1rea de 28\u00a0000 km\u00b2. Antigamente foi unha colonia espa\u00f1ola co\u00f1ecida como Guinea Espa\u00f1ola, e obtivo a s\u00faa independencia o 12 de outubro de 1968. O nome que adoptou o pa\u00eds tras obter a s\u00faa independencia d\u00e9bese \u00e1 proximidade co Ecuador e a estar situado no golfo da Guinea. Guinea Ecuatorial \u00e9 o \u00fanico estado soberano africano no que o castel\u00e1n \u00e9 a lingua oficial. No ano 2015, o pa\u00eds ti\u00f1a unha poboaci\u00f3n estimada de 1\u00a0222\u00a0245 persoas.\nGuinea Ecuatorial componse de d\u00faas partes, unha insular e outra continental. A rexi\u00f3n insultar componse das illas de Bioko (antiga \"Fernando P\u00f3\") no Golfo de Guinea e Annob\u00f3n, unha pequena illa volc\u00e1nica que \u00e9 a \u00fanica zona do pa\u00eds situada \u00f3 sur do ecuador. A illa de Bioko \u00e9 a zona m\u00e1is setentrional de Guinea Ecuatorial e \u00e9 onde se atopa a capital do pa\u00eds, Malabo. A naci\u00f3n lus\u00f3fona de San Tom\u00e9 e Pr\u00edncipe at\u00f3pase entre Bioko e Annob\u00f3n. A rexi\u00f3n continental, R\u00edo Muni, limita co Camer\u00fan polo norte e con Gab\u00f3n polo sur e leste. No continente at\u00f3pase Bata, a meirande cidade do pa\u00eds, e Ciudad de la Paz, a futura capital do pa\u00eds. R\u00edo Muni tam\u00e9n incl\u00fae numerosas illas pequenas, como Corisco, Elobey Grande e Elobey Chico. O pa\u00eds \u00e9 membro da Uni\u00f3n Africana, da Francofon\u00eda, da OPEC e da CPLP.\nHistoria.\nAo explorador portugu\u00e9s Fern\u00e3ou do P\u00f3, que estaba buscando unha ruta \u00e1 India, acred\u00edtaselle o descubrimento da illa de Bioko en 1471. Chamouna \"Flor Formosa\" (\"Flor Fermosa\"), pero m\u00e1is tarde tomar\u00eda o nome do seu descubridor. As illas de Fernando Poo e Annob\u00f3n foron colonizadas polos portugueses en 1474. Os portugueses retiveron o control ata 1778, cando as illas foron cedidas a Espa\u00f1a en intercambio a territorios en Suram\u00e9rica. Entre 1926 e 1959 unif\u00edcase a colonia baixo o nome de Guinea Espa\u00f1ola. En 1968 obtivo a independencia de Espa\u00f1a\nGoberno e pol\u00edtica.\nNominalmente, a Guinea Ecuatorial \u00e9 unha democracia constitucional desde 1991. Con todo, a realidade pol\u00edtica do pa\u00eds \u00e9 a ditadura unipartidista e persoal de Teodoro Obiang Nguema, no poder desde o 3 de agosto de 1979, cando liderou un golpe de estado contra o seu t\u00edo, Francisco Mac\u00edas Nguema, e que se perpet\u00faa na presidencia falseando os resultados electorais. O sistema pol\u00edtico da Guinea Ecuatorial foi definido como \"Democratura\" polo Profesor Max Liniger-Gourmaz, mentres que outros analistas coinciden en sinalar que se trata dunha dinast\u00eda de facto.\nAs elecci\u00f3ns presidenciais real\u00edzanse cada sete anos (a \u00faltima delas tivo lugar o 15 de decembro de 2002, e a pr\u00f3xima ser\u00e1 en decembro de 2009) e nelas votan todas as persoas maiores de 18 anos. O presidente, \u00e1 s\u00faa vez, nomea o primeiro ministro (actualmente, Ricardo Mangue Obama Nfubea). Hai unha soa c\u00e1mara lexislativa, practicamente decorativa e sen poder real, (a C\u00e1mara de Representantes do Pobo), composta por 100 representantes elixidos, en teor\u00eda por voto popular directo, para unha lexislatura de cinco anos. Dos 100 escanos, 98 corresponden na actual lexislatura ao partido \u00fanico da ditadura, o PDGE (Partido Democr\u00e1tico da Guinea Ecuatorial).\nDesde a toma do poder por parte de Teodoro Obiang Nguema suc\u00e9dense os asasinatos pol\u00edticos e as desaparici\u00f3ns as\u00ed como as parodias de xu\u00edzos que destacan pola ausencia de garant\u00edas procesuais. Os informes de Amnist\u00eda Internacional e outros organismos independentes reportan, desde hai anos, unha estremecedora realidade en canto a detenci\u00f3ns arbitrarias, horribles torturas, mallamentos e mortes en detenci\u00f3n.\nOrganizaci\u00f3n pol\u00edtico-administrativa.\nA Guinea Ecuatorial est\u00e1 dividida administrativamente en sete provincias:\nXeograf\u00eda.\nA Guinea Ecuatorial at\u00f3pase situada na \u00c1frica ecuatorial, especificamente no golfo da Guinea. Comprende unha Rexi\u00f3n Continental (R\u00edo Muni) e unha Rexi\u00f3n Insular (illas do golfo da Guinea e da Ba\u00eda de Corisco.\nA Rexi\u00f3n Continental (R\u00edo Muni) at\u00f3pase entre o Camer\u00fan e Gab\u00f3n. O seu territorio est\u00e1 formado por altiplanos, accidentados por alg\u00fans macizos que van descendendo ata a costa, que polo xeral \u00e9 baixa e are\u00fada.\nA Rexi\u00f3n Insular comprende da antiga illa de Fernando Poo, posteriormente Mac\u00edas Nguema e, m\u00e1is tarde, Bioko (situada a 40 km da costa leste do Camer\u00fan), a illa Annob\u00f3n (a 595\u00a0km ao suroeste de Bioko, interpo\u00f1\u00e9ndose entre elas as illas de San Tom\u00e9 e Pr\u00edncipe), as\u00ed como as illas de Corisco, Elobey Grande e Elobey Pequeno (situadas na Ba\u00eda de Corisco fronte \u00e1s costas de Gab\u00f3n).\nEconom\u00eda.\n\u00c9 estado membro de CEMAC. A moeda de curso legal \u00e9 o Franco CFA. A riqueza principal da Guinea Ecuatorial \u00e9 o petr\u00f3leo e os seus derivados, cunha extracci\u00f3n estimada de 300.000 barr\u00eds de petr\u00f3leo diarios, a explotaci\u00f3n de madeiras nobres, a agricultura, con produtos como o algod\u00f3n, caf\u00e9, a cana de azucre, froitas tropicais etc. Tam\u00e9n se debe destacar a gander\u00eda debido \u00e1 existencia de terras altas aptas para o vac\u00fan, e os minerais, en particular os metais preciosos, cuxo comercio informal \u00e9 destacable.\nDesde final do s\u00e9culo XX, coa explotaci\u00f3n de xacementos petrol\u00edferos, a renda per c\u00e1pita aumentou espectacularmente, a\u00ednda que non a repartici\u00f3n de devandita renda posto que a riqueza procedente do petr\u00f3leo, segundo a Asociaci\u00f3n pola Solidariedade Democr\u00e1tica coa Guinea Ecuatorial, canal\u00edzase nun 98% cara \u00e1s compa\u00f1\u00edas mineiras, principalmente norteamericanas e francesas, as\u00ed como \u00e1 familia de Teodoro Obiang Nguema, actual ditador do pa\u00eds. A exportaci\u00f3n de barr\u00eds por habitante \u00e9 similar \u00e1 de Kuwait.\nA pesar da alta renda per c\u00e1pita relativa, a inmensa maior\u00eda dos cidad\u00e1ns da Guinea Ecuatorial viven baixo limiares de miseria, destacando a escasa ou nula atenci\u00f3n m\u00e9dica. A Ditadura de Teodoro Obiang Nguema converteu \u00e1 Guinea Ecuatorial no centro do tr\u00e1fico de drogas de \u00c1frica Occidental e levou ao pa\u00eds \u00e1 clasificaci\u00f3n dos m\u00e1is corruptos do Planeta.\nDemograf\u00eda.\nA Guinea Ecuatorial ten unha poboaci\u00f3n de car\u00e1cter novo (o 45% non supera os 15 anos) cunha taxa de natalidade arredor do 42 por mil e unha mortalidade do 16 por mil. A esperanza de vida \u00e9 de 49 anos para os homes e 53 para as mulleres. S\u00f3 un 4% da poboaci\u00f3n ten m\u00e1is de 65 anos.\"\nA taxa de alfabetizaci\u00f3n nos adultos estaba en 1992 no 52%, pero subir\u00eda a un 80% para 1999.\nA maior\u00eda da poboaci\u00f3n vive nas zonas rurais.\nEtnograf\u00eda.\nA poboaci\u00f3n nacional, que representa o 99% da poboaci\u00f3n, \u00e9 esencialmente bant\u00fa (fang) en Mbini e bubi en Bioko. Os principais grupos \u00e9tnicos distrib\u00faense da seguinte forma: fang (72% da poboaci\u00f3n, en Mbini), bubi (15%, en Bioko), fernandinos (en Bioko), bisios e ndowes na Rexi\u00f3n Continental, antiga provincia de R\u00edo Muni e annobonenses na Illa de Annob\u00f3n, o \u00fanico territorio do pa\u00eds no Hemisferio Sur. A minor\u00eda predominante doutra raza constit\u00faena os brancos europeos de ascendencia espa\u00f1ola. A Guinea Ecuatorial recibiu asi\u00e1ticos e negro-africanos doutros pa\u00edses para que traballasen nas plantaci\u00f3ns de cacao e caf\u00e9. Outros negro-africanos proceden de Liberia, Angola e Mozambique, e asi\u00e1ticos que son maioritariamente chineses. As\u00ed mesmo, chegaron ao pa\u00eds comunidades brit\u00e1nicas, francesas e alem\u00e1s. De todos estes arribos, os \u00fanicos que non se adaptaron optimamente \u00e1 lingua espa\u00f1ola foron os franceses, xa que o seu idioma \u00e9 cooficial.\nLogo da independencia, miles de ecuatoguineanos partiron a Espa\u00f1a. Ao redor de 100,000 ecuatoguineanos foron ao Camer\u00fan, Gab\u00f3n e Nixeria por mor da ditadura de Francisco Mac\u00edas Nguema. Moitas das s\u00faas comunidades viven no Brasil, moitos pa\u00edses hispanoamericanos, Estados Unidos, Portugal e Francia.\nLinguas.\nOs idiomas oficiais son o castel\u00e1n (castel\u00e1n ecuatoguineano), tal como o recolle a Constituci\u00f3n do pa\u00eds, o franc\u00e9s e o portugu\u00e9s. A meirande parte dos ecuatoguineanos fala castel\u00e1n (a\u00ednda que moitas veces como segunda lingua). A rexi\u00f3n con maior co\u00f1ecemento do castel\u00e1n \u00e9 Malabo. O castel\u00e1n \u00e9 o idioma oficial dende 1844, a\u00ednda que durante un breve per\u00edodo nos anos 1970, o castel\u00e1n foi declarado lingua \"importada\" e prohibiuse o seu uso (sendo substitu\u00eddo polo fang). A partir do 3 de agosto de 1979, trala abolici\u00f3n da Constituci\u00f3n de 1973, volveuse declarar lingua oficial. Actualmente, en Guinea Ecuatorial apostouse pola fundaci\u00f3n no pa\u00eds dunha Academia Ecuatoguineana da Lingua Espa\u00f1ola, a cal foi finalmente creada en outubro de 2013; o establecemento dun programa que reforce a difusi\u00f3n do castel\u00e1n nos medios de comunicaci\u00f3n social e o reforzo dos cursos de castel\u00e1n para estranxeiros xa estabelecidos pola Universidade Nacional de Guinea Ecuatorial.\nUnha lei constitucional de 1998, que modifica o artigo 4 da Lei Fundamental do Estado, estabelece que as linguas oficiais da Rep\u00fablica de Guinea Ecuatorial son o castel\u00e1n e o franc\u00e9s. O franc\u00e9s adoptouse como lingua oficial, a\u00ednda que na pr\u00e1ctica o seu uso \u00e9 moi minoritario e adoptouse para pertencer \u00e1 comunidade de estados franc\u00f3fonos, cos beneficios de aperturas de mercado que sup\u00f3n, inclu\u00edda a adopci\u00f3n do franco CFA. Reco\u00f1\u00e9cense as linguas aut\u00f3ctonas como integrantes da cultura nacional (Lei constitucional n.\u00ba 1/1998 do 21 de xaneiro): o fang falado por case 300 mil persoas como lingua materna e tam\u00e9n se fala en zonas do Camer\u00fan, Gab\u00f3n e a Rep\u00fablica Democr\u00e1tica do Congo (o n\u00famero total de falantes o mill\u00f3n); o bubi (en Bioko, 40 mil falantes); o annobonense na illa de Annob\u00f3n (9 mil falantes); o balengue na Rexi\u00f3n Continental (mil falantes); o ibo e o ingl\u00e9s crioulo (\"pichinglis\"), tam\u00e9n en Bioko. A lingua ndow\u00e9 (tam\u00e9n chamada kombe ou ngumbi) pertence ao grupo dos ndow\u00e9 situados na zona costeira da parte continental do pa\u00eds e \u00e9 falada por 4 mil persoas. Outras linguas importantes son o kwasio (tam\u00e9n chamado bisio ou bujeba) con case 9 mil falantes e o seki con 11 mil falantes.\nEn xullo de 2007, Teodoro Obiang anunciou a decisi\u00f3n de que o portugu\u00e9s se convertese en idioma cooficial de Guinea Ecuatorial, para satisfacer os requirimentos para solicitar a calidade de membro pleno da Comunidade dos Pa\u00edses de Lingua Portuguesa (CPLP), por\u00e9n, o seu uso \u00e9 practicamente inexistente (ag\u00e1s na illa de Annob\u00f3n, onde se fala o annobonense, un idioma crioulo derivado do portugu\u00e9s). En xullo de 2012, a CPLP rexeitou a solicitude de Guinea Ecuatorial, por mor das constantes violaci\u00f3ns dos dereitos humanos no pa\u00eds. Finalmente foi admitida en 2014.\nRelixi\u00f3n.\nA gran maior\u00eda da poboaci\u00f3n \u00e9 formalmente cat\u00f3lica (80,1%), a\u00ednda que se profesan outras relixi\u00f3ns cristi\u00e1s (6,8%). As relixi\u00f3ns dos antigos habitantes denominadas baixo o apelativo de animismo son practicadas en diverso grao pola maior\u00eda, e existe unha minor\u00eda isl\u00e1mica (4%).\nCidades.\nDestacan d\u00faas cidades: Malabo, capital do estado con 155\u00a0000 habitantes, situada en Bioko; e Bata, cidade na rexi\u00f3n continental con 173\u00a0000 habitantes.\nNomes.\nOs ecuatoguineanos tenden a ter un nome espa\u00f1ol e un nome africano. Cando o escriben, o nome espa\u00f1ol \u00e9 seguido polo africano e polo apelido do pai e o da nai.\nCultura.\nO pa\u00eds pos\u00fae unha universidade, a Universidade Nacional da Guinea Ecuatorial (UNGE) con campus en Malabo e unha Facultade de Medicina en Bata. A Facultade de Medicina de Bata est\u00e1 apoiada principalmente por Cuba, cuxo goberno cede aos profesores e m\u00e9dicos do centro. A Universidade Nacional de Educaci\u00f3n a Distancia espa\u00f1ola conta tam\u00e9n cunha sede en Malabo e outra en Bata.\nNo pa\u00eds est\u00e1n activas varias organizaci\u00f3ns culturais (o Centro Cultural Hispano-Guineano e outros) cuxo fin principal \u00e9 a alfabetizaci\u00f3n e promoci\u00f3n cultural da poboaci\u00f3n. A maior\u00eda do apoio econ\u00f3mico neste sentido prov\u00e9n do goberno espa\u00f1ol.\nLiteratura.\nOs principais autores do pa\u00eds son: "}
{"id": "13221", "revid": "23204", "url": "https://gl.wikipedia.org/wiki?curid=13221", "title": "Pamela Anderson", "text": "Pamela \"Pam\" Denise Anderson, nada en Ladysmith (Columbia Brit\u00e1nica), en 1967, \u00e9 unha actriz e modelo canadense-estadounidense. \u00c9 co\u00f1ecida por interpretar a salvavidas C. J. Parker na serie de televisi\u00f3n \"Baywatch\", na que tivo un papel entre os anos 1992 e 1997. As\u00ed mesmo participou en pel\u00edculas, comerciais, comedias de situaci\u00f3n e programas de telerrealidade. Ao longo da s\u00faa carreira pousou en varias ocasi\u00f3ns para a revista \"Playboy\".\nInfancia e inicios da s\u00faa carreira.\nAnderson naceu en Ladysmith (Columbia Brit\u00e1nica), unha poboaci\u00f3n a 90\u00a0km ao noroeste de Victoria, Columbia Brit\u00e1nica, filla de Carol, unha camareira, e de Barry Anderson, reparador de fornos. O seu bisav\u00f3, Juho Hyyti\u00e4inen, era finland\u00e9s nativo de Saarij\u00e4rvi, e foise de Finlandia en 1908, cambiando o seu nome a Anderson cando chegou como inmigrante. Anderson ten devanceiros holandeses por parte da s\u00faa nai."}
{"id": "13222", "revid": "5312", "url": "https://gl.wikipedia.org/wiki?curid=13222", "title": "Rep\u00fablica do Congo", "text": "A Rep\u00fablica do Congo (en franc\u00e9s: \"R\u00e9publique du Congo\"; en congo: \"Repubilika ya Kongo\"; en lingala: \"Republiki ya Kong\u00f3\"), tam\u00e9n chamado Congo-Brazzaville para distinguilo da veci\u00f1a Rep\u00fablica Democr\u00e1tica do Congo, \u00e9 un pa\u00eds africano. Limita ao norte con Camer\u00fan e a Rep\u00fablica Centroafricana, ao leste e sur coa Rep\u00fablica Democr\u00e1tica do Congo, ao sur con Cabinda e ao oeste co oc\u00e9ano Atl\u00e1ntico e Gab\u00f3n. A s\u00faa capital \u00e9 Brazzaville.\nHistoria.\nO Congo obtivo a s\u00faa independencia da Francia o 15 de agosto do 1960. O seu primeiro presidente foi Fulbert Youlou, forzado a deixar o goberno por unha revolta, no 1963. Asume, ent\u00f3n, a presidencia Alphonse Masamba-D\u00e9lbat que, en 1964, fundou un partido de \u00edndole marxista-leninista adoptando unha econom\u00eda planificada, de base socialista. A seguir, d\u00e1 inicio a un \"Plano Quinquenal\" que levou a unha expansi\u00f3n inicial da agricultura e da industria.\nA tensi\u00f3n entre o goberno e os militares crece e, no 1968, o Ex\u00e9rcito d\u00e1 un golpe de estado, liderado polo maior Marien Ngouabi, que asume o poder. El mantivo a li\u00f1a socialista, pero creando o seu propio partido, o \"Partido Congol\u00e9s dos Traballadores\" (PCT). En 1970, o pa\u00eds adopta a denominaci\u00f3n de Rep\u00fablica Popular do Congo e consolida o seu r\u00e9xime ligado ao marxismo-leninismo. Neste mesmo ano, o ex\u00e9rcito esmaga unha tentativa de golpe contra o presidente, liderada polo ex-tenente paracaidista Pierre Xitonga, e executa a todos os conspiradores, coa excepci\u00f3n do exministro de Defensa, Augustin Poignet, que consegue fuxir. Aproveit\u00e1ndose desta situaci\u00f3n, d\u00e1 inicio a un expurgo xeral de todos os sospeitosos de seren contrarios ao seu goberno.\nO Partido Congol\u00e9s do Traballo permanece como o \u00fanico legal e, en 1977, o presidente foi asasinado, asumindo o poder unha xunta militar. En 1979 pasa \u00e1 presidencia o coronel Sassou-Nguesso, que exerce poderes ditatoriais ata 1989, cando o colapso comunista do leste europeo o leva a anunciar reformas pol\u00edticas e a transici\u00f3n para a econom\u00eda de mercado. O goberno mant\u00e9n unha pol\u00edtica internacional de neutralidade, relacion\u00e1ndose tanto co capitalismo como co comunismo.\nEn 1990, o PCT abandona o marxismo-leninismo. No ano seguinte, tropas cubanas estacionadas no pa\u00eds desde 1977, deixan o Congo. En 1992 \u00e9 votada a nova Constituci\u00f3n, onde est\u00e1 previsto un sistema pol\u00edtico multipartidista.\nSubdivisi\u00f3ns.\nO Congo div\u00eddese en dez rexi\u00f3ns (en lingua francesa \"d\u00e9partements\") e unha comuna: \nBrazzaville, a capital do pa\u00eds, \u00e9 unha comuna.\nXeograf\u00eda.\nLocalizado no centro-oeste de \u00c1frica, cunha pequena porci\u00f3n de costa no Oc\u00e9ano Atl\u00e1ntico e cortado pola li\u00f1a do Ecuador, o Congo ten clima quente e h\u00famido. Preto de 55% do territorio \u00e9 cuberto por forestas tropicais."}
{"id": "13223", "revid": "158", "url": "https://gl.wikipedia.org/wiki?curid=13223", "title": "John Macdonald", "text": ""}
{"id": "13224", "revid": "89787", "url": "https://gl.wikipedia.org/wiki?curid=13224", "title": "Margaret Atwood", "text": "Margaret Eleanor Atwood, nada en Otava o 18 de novembro de 1939, \u00e9 unha poeta, escritora, cr\u00edtica literaria, mestra, activista ambiental e inventora canadense. Dende 1961, publicou dezaoito libros de poes\u00eda, dezaoito novelas, once libros de non ficci\u00f3n, nove colecci\u00f3ns de historias curtas de ficci\u00f3n, oito libros infant\u00eds e d\u00faas novelas gr\u00e1ficas, as\u00ed como unha serie de publicaci\u00f3n en prensa tanto de poes\u00eda como ficci\u00f3n. Atwood ga\u00f1ou numerosos premios e honras pola s\u00faa escritura, inclu\u00edndo dous Premios Booker, o Premio Arthur C. Clarke, o Premio do Gobernador Xeral, o Premio Franz Kafka, o Premio Princesa de Asturias das Letras e o Premio PEN Center USA Lifetime Achievement do C\u00edrculo de Cr\u00edticos Nacional do Libro. Varias das s\u00faas obras foron adaptadas para o cinema e a televisi\u00f3n.\nAs obras de Atwood abranguen unha ampla variedade de temas, inclu\u00edndo o x\u00e9nero e a identidade, a relixi\u00f3n e o mito, o poder da linguaxe, o cambio clim\u00e1tico e a \"pol\u00edtica do poder\". Moitos dos seus poemas est\u00e1n inspirados en mitos e contos de fadas que a interesaron dende moi cedo. \nAtwood \u00e9 fundador do Premio Griffin de Poes\u00eda e do Writers' Trust of Canada. Tam\u00e9n \u00e9 membro s\u00e9nior do Massey College, Toronto. \u00c9 a inventora do dispositivo LongPen e das tecnolox\u00edas asociadas que facilitan a escritura rob\u00f3tica remota de documentos.\nTraxectoria.\n\u00c9 a segunda dos tres fillos de Carl Edmund Atwood, zo\u00f3logo, e Margaret Dorothy William, nutricionista. Debido \u00e1 investigaci\u00f3n que levaba a cabo o seu pai sobre entomolox\u00eda forestal, Atwood pasou gran parte da s\u00faa infancia entre o norte do Quebec, Otava e Toronto.\nBen cedo converteuse en \u00e1vida lectora de todo tipo de literatura, desde novelas de misterio, ata contos dos irm\u00e1ns Grimm, historias sobre Canad\u00e1 e c\u00f3mics. Foi ao instituto en Leaside, Toronto. Comezou a escribir aos 16 anos. En 1957 iniciou os seus estudos universitarios na Vitoria University de Toronto. Tivo como profesores a Jay Macpherson e Northrop Frye, que encami\u00f1aron a s\u00faa poes\u00eda inicial (\"Double Persephone\") cara ao tema dos mitos e os arquetipos.\nGraduouse en 1961 en filolox\u00eda inglesa, con estudos tam\u00e9n de franc\u00e9s e filosof\u00eda.\nEn 1968, casou con Jim Polk, de quen se divorciou en 1973. Logo, contraeu matrimonio co novelista Graeme Gibson, con quen se mudou a Ontario, ao norte de Toronto. En 1976 tiveron \u00e1 s\u00faa filla Eleanor Jess Atwood Gibson. Volveu a Toronto en 1980.\nEstudos avanzados.\nNo outono de 1961, despois de ga\u00f1ar a Medalla E. J. Pratt polo seu libro de poemas \"Double Persephone\", comezou os seus estudos de posgrao no Radcliffe College da Universidade Harvard cunha bolsa de investigaci\u00f3n Woodrow Wilson. Obtivo un m\u00e1ster en Radcliffe en 1962 e continuou estudando dous anos m\u00e1is en Harvard.\nImpartiu clases na Universidade de British Columbia (1965), na Universidade Sir George Williams de Montreal (1967-1968), na Universidade de Alberta (1969-1979), na Universidade de York de Toronto (1971-1972), e na Universidade de Nova York.\nTraxectoria literaria.\nAtwood escribiu novelas de diferentes x\u00e9neros, ensaios, relatos e libros de poemas. Tam\u00e9n gui\u00f3ns para televisi\u00f3n, como \"The Servant Girl\" (1974) e ensaios como \"\" (1977).\n\u00c9 descrita como unha escritora feminista, xa que o tema do x\u00e9nero est\u00e1 presente en varias das s\u00faas obras de forma destacada. Centrouse na identidade canadense, nas relaci\u00f3ns deste pa\u00eds con Estados Unidos de Am\u00e9rica e Europa, nos Dereitos Humanos, en asuntos ambientais, nos mitos sociais sobre a feminidade, na representaci\u00f3n do corpo da muller na arte, a explotaci\u00f3n social e econ\u00f3mica desta, as\u00ed como as relaci\u00f3ns de mulleres entre si e cos homes.\nEn 1969 publicou \"The Edible Woman\", onde se fixo eco da marxinaci\u00f3n social da muller. En \"Procedures for Underground\" (1970) e \"The Journals of Susana Moodie\" (1970), os seus seguintes libros de poes\u00eda, os personaxes te\u00f1en dificultades para aceptar o irracional. Esta \u00faltima quizais sexa a s\u00faa obra po\u00e9tica m\u00e1is co\u00f1ecida; nela, escribe desde o punto de vista de Susana Moodie, unha pioneira da colonizaci\u00f3n da fronteira canadense do s\u00e9culo XIX. Coa obra \"Power Politics\" (1971) usa as palabras como refuxio para as mulleres d\u00e9biles que se enfrontan \u00e1 forza masculina.\nComo cr\u00edtica literaria \u00e9 moi co\u00f1ecida pola s\u00faa obra \"\" (1972), definida como o libro m\u00e1is asombroso escrito sobre literatura canadense e que conseguiu aumentar o interese na literatura deste pa\u00eds. Ese ano, publicou \"Surfacing\", unha novela onde se formula en termos pol\u00edticos o conflito entre natureza e tecnolox\u00eda. Con grande \u00e9xito e avalada pola cr\u00edtica, escribiu \"You Are Happy\" (1974), e a s\u00faa terceira novela, \"Lady Oracle\" (1976), unha parodia dos contos de fadas e as novelas de amor. En 1978, publicou \"Two-Headed Poems\", que explora a duplicidade da linguaxe, e \"Up in the Tree\", un libro infantil. A s\u00faa seguinte novela, \"Life Before Man\" (1979), \u00e9 m\u00e1is tradicional que os seus libros de ficci\u00f3n anteriores e c\u00e9ntrase nunha serie de tri\u00e1ngulos amorosos.\nAtwood sempre estivo interesada nos dereitos humanos, o que se reflicte no seu libro de poes\u00eda \"True Stories\" (1981) e a novela \"Bodily Harm\" (1981).\nPublicou \"Second Words\" (1982), mostra dunha das primeiras obras feministas escritas no Canad\u00e1; ese mesmo ano dirixiu a revisi\u00f3n do \"Oxford Book of Canadian Poetry\", o que a colocou \u00e1 fronte dos poetas canadenses da s\u00faa xeraci\u00f3n.\nAtwood segue escribindo, con grande \u00e9xito para a cr\u00edtica e para os seus lectores. Est\u00fadanse os seus libros en escolas, institutos e universidades de todo o mundo."}
{"id": "13225", "revid": "23204", "url": "https://gl.wikipedia.org/wiki?curid=13225", "title": "Camer\u00fan", "text": "O Camer\u00fan (en ; en ), oficialmente Rep\u00fablica do Camer\u00fan (en ; en ) \u00e9 un pa\u00eds africano. Limita ao oeste e o norte con Nixeria, ao leste co Chad e a Rep\u00fablica Centroafricana, ao sur coa Rep\u00fablica do Congo, Gab\u00f3n e Mbini (Guinea Ecuatorial) e ao leste co golfo da Guinea, a trav\u00e9s do cal fai fronteira coa Guinea Ecuatorial, cara \u00e1 illa de Bioko. A s\u00faa capital \u00e9 Yaound\u00e9.\nHistoria.\nOs primeiros habitantes do que hoxe \u00e9 o Camer\u00fan foron os baka, un pobo pigmeo que logo da migraci\u00f3n bant\u00fa quedou reducido aos lugares m\u00e1is inaccesibles. Os portugueses chegaron \u00e1 costa camerunesa a fins do s\u00e9culo XV e comezos do XVI, a malaria non permitiu que estableceran asentamentos permanentes. Os primeiros asentamentos estables europeos datan de finais da d\u00e9cada de 1870, cando o uso da quinina fixo posible combater a malaria. No inicio, os europeos estaban sobre todo interesados en comerciar, o que fac\u00edan na zona costeira, e adquirir escravos. O comercio de escravos foi reprimido a mediados do s\u00e9culo XIX, a\u00ednda no remate dese s\u00e9culo instal\u00e1ronse no Camer\u00fan misi\u00f3ns cristi\u00e1s, as cales contin\u00faan a desempe\u00f1ar un papel na vida do pa\u00eds.\nO 5 de xullo do 1884 a totalidade do territorio camerun\u00e9s e alg\u00fans territorios veci\u00f1os torn\u00e1ronse a colonia alem\u00e1 de \"Kamerun\", coa capital situada primeiramente en Buea e despois en Yaound\u00e9. Despois do final da primeira guerra mundial, o Reino Unido e a Francia dividiron esta colonia, cabendo \u00e1 Francia a maior \u00e1rea, sendo as zonas m\u00e1is distantes transferidas para o dominio doutras colonias francesas, e gobernando o restante a partir de Yaound\u00e9.\nO Camer\u00fan franc\u00e9s acadou a independencia no 1960 baixo a denominaci\u00f3n de \"Rep\u00fablica do Camer\u00fan\". Ao ano seguinte, a maior\u00eda musulm\u00e1 do norte, que dominaba dous terzos do Camer\u00fan brit\u00e1nico, votou pola adhesi\u00f3n \u00e1 Nixeria, en canto que no sur a maior\u00eda cristi\u00e1, votou de forma que o outro terzo do Camer\u00fan brit\u00e1nico se adherise \u00e1 Rep\u00fablica do Camer\u00fan, formando a Rep\u00fablica Federal do Camer\u00fan.\nGoberno e pol\u00edtica.\n \nGoberna desde 1982 Paul Biya da Alianza Democr\u00e1tica Popular (APDC). A APDC tam\u00e9n obtivo o control do Parlamento en 1992 e Bija foi reelixido ese ano e en 1997. O principal grupo de oposici\u00f3n, o Fronte Socialdem\u00f3crata, cuestionou o resultado deses comicios. En 1997, o seu candidato, John Ndi, rexeitou a vitoria de Bija.\nNo s\u00e9culo XXI, a minor\u00eda angl\u00f3fona dos territorios do oeste incrementou as s\u00faas protestas contra o goberno central do pa\u00eds (de maior\u00eda franc\u00f3fona) en favor dunha maior autonom\u00eda pol\u00edtica ou unha eventual secesi\u00f3n, chegando a declarar a independencia da rexi\u00f3n o 1 de outubro de 2017. Segundo a ONU, o Camer\u00fan ti\u00f1a en 2018 arredor de 250.000 desprazadas internos.\nOrganizaci\u00f3n pol\u00edtico-administrativa.\nO Camer\u00fan div\u00eddese en dez provincias, respectivamente:\nA maior parte desta provincias foron definidas na d\u00e9cada de 1960. As provincias Centre e Sud xorden da ruptura da provincia Centre-Sud en 1983, no mesmo ano, Adamaoua e Extreme-Nord xorden debido \u00e1 escisi\u00f3n da provincia Nord.\nXeograf\u00eda.\nO Camer\u00fan at\u00f3pase situado no golfo da Guinea. Limita ao norte e ao oeste con Nixeria, ao sur con Gab\u00f3n e coa Guinea Ecuatorial, ao leste coa Rep\u00fablica Centroafricana e o Chad. Ao oeste limita co oc\u00e9ano Atl\u00e1ntico.\nNo pa\u00eds dist\u00ednguense varias rexi\u00f3ns. Unha delas \u00e9 a rexi\u00f3n litoral que vai desde a costa fronteiriza con Nixeria ata a fronteiriza coa Guinea Ecuatorial. A cidade m\u00e1is importante da costa do Camer\u00fan \u00e9 Buea. Posteriormente a altura do pa\u00eds vaise elevando gradualmente: as\u00ed, Douala at\u00f3pase case ao nivel do mar, no estuario do r\u00edo Wouri e Yaound\u00e9 at\u00f3pase situada xa a uns 700 metros sobre o nivel do mar. Pasado Yaound\u00e9 at\u00f3pase un macizo monta\u00f1oso que separa esta zona do pa\u00eds da do norte. A cidade m\u00e1is importante desta zona monta\u00f1osa \u00e9 Tibesti. O norte o territorio \u00e9 m\u00e1is chairo. As cidades m\u00e1is importantes do norte do Camer\u00fan son Garoua e Maroua. No extremo norte do pa\u00eds at\u00f3pase unha porci\u00f3n do lago Chad. No sur e o sueste o territorio conv\u00e9rtese en selva, a cal vaise facendo m\u00e1is espesa a medida que nos achegamos \u00e1 fronteira coa Rep\u00fablica do Congo. Na meseta oeste, na fronteira con Nixeria, at\u00f3pase a zona angl\u00f3fona do pa\u00eds, cuxa cidade m\u00e1is importante \u00e9 Bamenda.\nEconom\u00eda.\nTen reservas petroleiras que son explotadas moderadamente por empresas francesas e norteamericanas. Os principais produtos agr\u00edcolas son cacao, caf\u00e9 e bananas pero a agricultura est\u00e1 moito m\u00e1is diversificada ao momento de que o pa\u00eds se autoabastece de alimentos. Tam\u00e9n hai explotaci\u00f3n forestal.\nA Uni\u00f3n Europea \u00e9 o principal socio comercial do Camer\u00fan.\nDemograf\u00eda.\n \nAo ano 2007, o Camer\u00fan ti\u00f1a unha poboaci\u00f3n de 18\u00a0000\u00a0000 habitantes. O 99% \u00e9 negra e o restante 1% \u00e9 branca (europeos ou descendentes). Os dous idiomas oficiais son o ingl\u00e9s e o franc\u00e9s. A esperanza de vida \u00e9 de 52 anos. A media de fillos por muller \u00e9 de 4,49. O 79% da poboaci\u00f3n est\u00e1 alfabetizada. Calc\u00falase que o 7% da poboaci\u00f3n est\u00e1 infectada co VIH (virus da sida).\nCultura e educaci\u00f3n.\nEn educaci\u00f3n, existiron dous sistemas, un en ingl\u00e9s e o outro en franc\u00e9s logo da independencia. O sistema do Camer\u00fan do Leste foi baseado no modelo franc\u00e9s, o Camer\u00fan do Oeste usou o modelo brit\u00e1nico. Os dous sistemas foron combinados no ano 1976. As escolas cristi\u00e1s e misioneiras foron unha parte importante do sistema educativo. Nas \u00e1reas meridionais do pa\u00eds case todos os nenos da idade de educaci\u00f3n primaria asisten \u00e1 escola. Con todo, no norte, sempre foi unha parte illada do Camer\u00fan, o absentismo escolar \u00e9 alto. A maior\u00eda dos estudantes no Camer\u00fan non chega m\u00e1is al\u00f3 do nivel primario.\nO pa\u00eds conta con tres universidades: Universidade de Yaound\u00e9 I, Universidade de Yaound\u00e9 II (con campus f\u00f3ra da cidade), e a Universidade Cat\u00f3lica para \u00c1frica Central (UCAC).\nDeportes.\nA mellor participaci\u00f3n do Camer\u00fan nos Xogos Ol\u00edmpicos foi en Atenas 2004. A Selecci\u00f3n de f\u00fatbol ga\u00f1ou a medalla de ouro nas xustas.\nOutros logros destacados da selecci\u00f3n de f\u00fatbol do Camer\u00fan foi ser o primeiro equipo africano en chegar aos cuartos de final, na Copa Mundial de F\u00fatbol de 1990. Desde ese ent\u00f3n o equipo ten o alcume de \"Os Le\u00f3ns Indomables\"."}
{"id": "13226", "revid": "1131", "url": "https://gl.wikipedia.org/wiki?curid=13226", "title": "Canadian Broadcasting Corporation", "text": "Canadian Broadcasting Corporation, polo com\u00fan co\u00f1ecida pola s\u00faa abreviatura CBC, \u00e9 o servizo p\u00fablico de radio e televisi\u00f3n do Canad\u00e1, chamado en franc\u00e9s Soci\u00e9t\u00e9 Radio-Canada (SRC).\nHistoria.\nEstableceuse o 2 de novembro de 1936 sucedendo \u00e1 CRBC, actualmente opera catro canles de radio (2 en ingl\u00e9s e 2 en franc\u00e9s), 1 servizo internacional de radio (en 8 linguas), 1 servizo dixital de son, 2 canles de televisi\u00f3n (1 en ingl\u00e9s e 1 en franc\u00e9s), 3 redes de televisi\u00f3n por cable e unha orquestra sinf\u00f3nica.\nAdemais do ingl\u00e9s e o franc\u00e9s a CBC tam\u00e9n ofrece programas locais noutras linguas como o inuit e 8 linguas amerindias."}
{"id": "13229", "revid": "23204", "url": "https://gl.wikipedia.org/wiki?curid=13229", "title": "Cabul", "text": "Cabul, Kabul ou K\u0101bul (persa: \u06a9\u0627\u0628\u0644 K\u00e2b'l',), \u00e9 a capital e a meirande cidade de Afganist\u00e1n, cunha poboaci\u00f3n de 3\u00a0120\u00a0963\u00a0habitantes (2006).\nDestes habitantes, un 45% son taxicos, un 25% paxto, e 25% hazara.\nCapital da provincia de Cabul, \u00e9 un centro econ\u00f3mico e cultural situado estratexicamente nun estreito val que rodea ao r\u00edo Cabul, na parte alta das monta\u00f1as antes do paso Khyber, a unha altitude media de 1765\u00a0metros. Cabul comun\u00edcase coa fronteira de Taxikist\u00e1n por un t\u00fanel baixo as monta\u00f1as Hindu Kush. Os principais produtos da rexi\u00f3n incl\u00faen produtos t\u00e9xtiles, mobles e azucre, se ben as continuas guerras dende 1979 limitaron a produtividade econ\u00f3mica da cidade.\nHistoria.\nAs primeiras trazas de urbanizaci\u00f3n na cunca do r\u00edo Cabul d\u00e9ronse na \u00e9poca de Alexandre o Grande ao desenvolverse no norte da cunca a cidade de Kapisa pero nunha zona que non era doada de defender das incursi\u00f3ns n\u00f3mades polo que adquiriu importancia outro asentamento ao sur, m\u00e1is doado de defender pero non foi ata o s\u00e9culo VIII que aparece a cidade na s\u00faa forma definitiva. Despois da conquista \u00e1rabe do territorio foi gradualmente ga\u00f1ando importancia e no s\u00e9culo IX, coa chegada de Ya'qub bin Laith as-Saffar, fundador da dinast\u00eda saffar\u00ed do leste de Ir\u00e1n, inst\u00e1urase definitivamente o control isl\u00e1mico de Cabul e Afganist\u00e1n.\nDurante os seguintes s\u00e9culos, a cidade foi sucesivamente controlada polos Sam\u00e1nidas, a dinast\u00eda Hind\u00fa Shah\u00ed, os Gazn\u00e1vidas e o Imperio Gurida . No s\u00e9culo XIII, as hordas mongois ocuparon a cidade, e no s\u00e9culo XIV volveu a rexurdir como centro de comercio, baixo o control de Tamerl\u00e1n, quen casou coa irm\u00e1 do gobernante de Cabul. Con todo, ao decaer o poder dos Tim\u00faridas (descendentes de Tamerl\u00e1n), a cidade conquistouna, no 1504, Babur, emperador mogol que instalou nela o seu cuartel xeral.\nNader Shah, emperador co\u00f1ecido como o \"Napole\u00f3n Persa\", conquistou a cidade en 1738, pero asasin\u00e1rono 9 anos m\u00e1is tarde. Ahmed Sha, militar afg\u00e1n que comandaba a garda persoal de Nader Shah, asumiu o trono \u00e1 morte deste. Reafirmando o poder dos Pashtun, estendeu os seus dominios formando un novo Imperio Afg\u00e1n. Por esta raz\u00f3n \u00e9 considerado acot\u00edo como o fundador da actual Afganist\u00e1n. Trala s\u00faa morte, o seu fillo (Timur Shah Durrani), herda o poder, trasladando a capital de Afganist\u00e1n de Kandahar a Cabul.\nEn 1826, Dost Muhammad asume como novo monarca afg\u00e1n, con todo, en 1833 o Imperio Brit\u00e1nico invade o pa\u00eds, ante o temor de que a influencia rusa se expandira ata as fronteiras da India, quen po\u00f1en no poder a un impopular goberno monicreque ao mano de Shah Shuja, dando comezo \u00e1 Primeira Guerra Anglo-Afg\u00e1, a cal finaliza en 1842 coa derrota dos brit\u00e1nicos. Dost Muhammad resultou, ent\u00f3n, liberado do seu encarceramento recobrando o seu trono.\nEn 1878, os brit\u00e1nicos volven invadir Afganist\u00e1n, dando comezo \u00e1 Segunda Guerra Anglo-Afg\u00e1, a cal se estende ata 1881, cando se retiran \u00e1 India, deixando no poder a Amir Abdur Rahman. En 1919, o rei Amanullah Khan asume o poder, iniciando unha serie de reformas \"occidentalizantes\", decretando ademais a independencia de Afganist\u00e1n de todo control estranxeiro, na Mesquita de Id Gah, dando comezo \u00e1 Terceira Guerra Anglo-Afg\u00e1. As negociaci\u00f3ns de paz a prop\u00f3sito desta guerra conclu\u00edron en 1921. En 1929 Amanullah vese na obriga de abandonar Cabul, debido ao alzamento do seu irm\u00e1n Nadir Khan quen toma o poder. No 1933, Nadir Khan \u00e9 asasinado, asumindo o trono o seu fillo, de tan s\u00f3 19 anos, Mohammed Zahir Shah, quen ser\u00eda o \u00faltimo rei de Afganist\u00e1n. En 2002 recibe o t\u00edtulo honorario de \"Padre da Patria\".\nEn 1932, f\u00fandase a primeira universidade afg\u00e1, a Universidade de Cabul. Comezando a crecer a cidade como centro industrial do pa\u00eds na d\u00e9cada dos anos 1940. Nos anos 1950, in\u00edciase a pavimentaci\u00f3n de r\u00faas en Cabul. Nos 1960, a cidade adquire caracter\u00edsticas m\u00e1is cosmopolitas, abr\u00edndose a primeira tenda dunha cadea internacional (Marks &amp; Spencer) de todo Asia Central, no 1967 inaug\u00farase o Zool\u00f3xico de Cabul.\nEn 1969, rex\u00edstrase un alzamento relixioso en protesta pola crecente influencia sovi\u00e9tica na pol\u00edtica e a relixi\u00f3n do pa\u00eds, a cal se aplacar\u00e1, encarcerando tam\u00e9n aos seus l\u00edderes. No 1973, un golpe de estado, encabezado polo Primeiro Ministro Mohammed Daoud Khan, derroca ao rei, acabando coa Monarqu\u00eda e instaurando unha Rep\u00fablica.\nEn 1975, un sistema de trolebuses el\u00e9ctricos proveu de transporte p\u00fablico \u00e1 cidade. O sistema constru\u00eduse coa asistencia t\u00e9cnica de Checoslovaquia. No 1979, A Uni\u00f3n Sovi\u00e9tica invade o pa\u00eds, que instalou en Cabul o seu comando central durante os 10 anos que durou o conflito entre o Goberno prosovi\u00e9tico e os rebeldes muyahidines. No 1989 P\u00e9chase a Embaixada de Estados Unidos en Cabul, trala retirada das tropas sovi\u00e9ticas. No 1992, derr\u00f3case ao goberno comunista de Mohammad Najibullah, caendo a cidade en poder de milicias locais, quen ao estar divididas en facci\u00f3ns continuaron loitando entre si. En decembro de 1992 det\u00edvose o \u00faltimo dos trolebuses da cidade, a causa do conflito armado, sendo substitu\u00eddos por un sistema de 800 autobuses p\u00fablicos que continuou proporcionando o transporte \u00e1 poboaci\u00f3n. Sobre 1993, o servizo de electricidade e auga potable da cidade resultou completamente interrompido.\nEn setembro de 1996 a cidade caeu en poder dos Talib\u00e1n, quen lincharon publicamente ao expresidente Najibullah e ao seu irm\u00e1n. Trala vitoria Talib\u00e1n, as loitas na r\u00faa entre as facci\u00f3ns finalizaron. Cinco anos m\u00e1is tarde, en 2001, as forzas dos Estados Unidos invadiron Afganist\u00e1n, provocando a fuxida dos talib\u00e1n de Cabul, mentres que a Alianza do Norte tomaba o control da cidade. A partir de 2003, a cidade comezou lentamente a recuperarse, coa axuda do investimento estranxeiro."}
{"id": "13230", "revid": "85894", "url": "https://gl.wikipedia.org/wiki?curid=13230", "title": "Benguela", "text": "Benguela \u00e9 unha cidade e concello de Angola, capital da provincia do mesmo nome. \u00c9 unha cidade costeira, situada ao oeste do pa\u00eds. No ano 2018 ti\u00f1a 623 777 habitantes, sendo o concello m\u00e1is poboado da provincia e o cuarto de Angola.\nHistoria.\nFoi fundada por Manuel Cerveira Pereira, gobernador de Angola entre 1615 e 1617, o 17 de maio de 1617. Entre 1641 e 1648 foi ocupada pola Compa\u00f1\u00eda Holandesa das Indias Occidentais."}
{"id": "13231", "revid": "37987", "url": "https://gl.wikipedia.org/wiki?curid=13231", "title": "Castelo de Liechtenstein", "text": "O castelo de Liechtenstein (Burg Liechtenstein) \u00e9 un castelo situado na Baixa Austria, preto de Maria Enzersdorf, ao sur de Viena, Austria.\nHistoria.\nConstru\u00eddo no s\u00e9culo XII, foi destru\u00eddo d\u00faas veces polos otom\u00e1ns, en 1529 e 1683, e permaneceu en ru\u00ednas ata 1884, ano no que se reconstru\u00edu.\nO castelo de Liechtenstein (\"pedra brillante\") deu nome \u00e1 familia propietaria, que m\u00e1is tarde (1719) fundar\u00eda o principado de Liechtenstein."}
{"id": "13232", "revid": "1131", "url": "https://gl.wikipedia.org/wiki?curid=13232", "title": "Planeta extrasolar", "text": "Un exoplaneta ou planeta extrasolar \u00e9 un planeta que orbita unha estrela diferente do Sol, e polo tanto pertence a un sistema planetario que non \u00e9 o sistema solar. A 25 de febreiro do 2009 list\u00e1banse 342 exoplanetas na Enciclopedia de Planetas Extrasolares. A maior parte deles detectados a traves da observaci\u00f3n das velocidades radiais e doutros m\u00e9todos indirectos. A maior parte destes decubrimentos son de xigantes gasosos, do tipo Xupiter, pero isto sobre todo \u00e9 debido \u00e1s limitaci\u00f3ns tecnol\u00f3xicas. Proxecci\u00f3ns recentes baseadas en traballos de detecci\u00f3n para corpos m\u00e1is livi\u00e1ns, dan como resultados que se poder\u00edan atopar moit\u00edsimos planetas do tipo \"terrestre\" (planetas de tipo rochoso), un n\u00famero moito maior co n\u00famero de planetas do tipo X\u00fapiter.\nA\u00ednda que a existencia dos planetas extrasolares foi suposta hai tempo, non foi descuberto ning\u00fan planeta orbitando estrelas ata os 90. Non obstante, dende o comezo da d\u00e9cada actual, unhas d\u00faas ducias son descubertos cada ano, o que mant\u00e9n viva a cuesti\u00f3n de se poder\u00edan albergar vida extraterrestre.\nHistoria.\nPrimeiras especulaci\u00f3ns.\nNo s\u00e9culo XVI o fil\u00f3sofo italiano Giordano Bruno, un dos primeiros en apoiar a teor\u00eda de Cop\u00e9rnico de que a Terra e outros planetas orbitan o Sol, expresou a opini\u00f3n de que as estrelas fixas son semellantes ao Sol e polo tanto tam\u00e9n est\u00e1n acompa\u00f1adas de planetas. Foi queimado na fogueira pola Inquisici\u00f3n romana en 1600, a\u00ednda que os seus puntos de vista sobre a astronom\u00eda non foron as principais raz\u00f3ns para a s\u00faa condena.\nNo s\u00e9culo XVIII a mesma posibilidade foi mencionada por Isaac Newton no ensaio \"General Scholium\" que conclue o seu \"Principia\". Facendo unha comparaci\u00f3n cos planetas do Sol, Newton escribiu \"E se as estrelas fixas son os centros de sistemas semellantes, todos eles estar\u00e1n constru\u00eddos segundo un dese\u00f1o semellante e suxeitos ao dominio de \"Un\"\".\nAfirmaci\u00f3ns desacreditadas.\nDende o s\u00e9culo XIX fix\u00e9ronse reclamaci\u00f3ns de detecci\u00f3ns de exoplanetas. Algunhas das primeiras est\u00e1n relacionadas coa estrela binaria 70 Ophiuchi. En 1855 o capit\u00e1n W. S. Jacob do observatorio de Madras, da East India Company, informou de anomal\u00edas orbitais facendo \"altamente probable\" que houbese un \"corpo planetario\" nese sistema. Na d\u00e9cada de 1890s, Thomas J. J. See, da Universidade de Chicago e o Observatorio Naval dos Estados Unidos, afirmou que as anomal\u00edas orbitais provi\u00f1an da existencia dun corpo escuro no sistema 70 Ophiuchi cun per\u00edodo de 36 anos ao redor dunha das estrelas. Por\u00e9n, Forest Ray Moulton publicou un artigo probando que un sistema de tres corpos con eses par\u00e1metros orbitais ser\u00eda altamente inestable. Durante os anos 50 e 60 do s\u00e9culo XX, Peter van de Kamp do Swarthmore College fixo outra serie de importantes afirmaci\u00f3ns de detecci\u00f3n, desta vez de planetas orbitando a estrela Barnard. Actualmente os astr\u00f3nomos consideran todos os priemiros informes de detecci\u00f3n como err\u00f3neos.\nEn 1991 Andrew Lyne, M. Bailes e S.L. Shemar afirmaron descubrir un planeta de pulsar en \u00f3rbita ao redor de PSR 1829-10. Ao pouco tempo o descubrimento recibiu gran cantidade de atenci\u00f3n, pero Lyne e o seu equipo retract\u00e1ronse pouco despois.\nConfirmaci\u00f3n dos descubrimentos.\nA primeira publicaci\u00f3n dun descubrimento que posteriormente tivo confirmaci\u00f3n foi feita no ano 1988 polos astr\u00f3nomos canadenses Bruce Campbell, G. A. H. Walker, e S. Yang. \u00c1s s\u00faas observaci\u00f3ns da velocidade radial suxer\u00edan que a estrela Gamma Cephei orbitara un planeta. As s\u00faas propias precauci\u00f3ns a cerca do reclamo do descubrimento de plantas extrasolares, e o grande escepticismo que persist\u00eda na comunidade astron\u00f3mica \u00f3 redor destas e outras observaci\u00f3ns semellantes, deron como resultado que se tardase varios anos en confirma-lo descubrimento. Hai que ter en conta que este escepticismo era debido en boa parte polas limitaci\u00f3ns tecnol\u00f3xicas dos instrumentos usados para as devanditas observaci\u00f3ns naqueles anos, e tam\u00e9n por que exist\u00eda outra fonte de posible confusi\u00f3n, moitos destes planetas pod\u00edan ser confundidos con ananas marr\u00f3ns, uns obxectos cunha masa intermedia entre os planeta tipo X\u00fapiter e \u00e1s estrelas de menor tama\u00f1o.\n\u00d3 seguinte ano, observaci\u00f3ns adicionais deron soporte a que realmente exist\u00eda un planeta orbitando Gamma Cephei, pero traballos do ano 1992 puxeron na mesa fortes d\u00fabidas \u00f3 respecto . Finalmente, no 2003, t\u00e9cnicas m\u00e1is avanzadas confirmaron a existencia do planeta.\nEn 1992, os radio astr\u00f3nomos Aleksander Wolszczan e Dale Frail anunciaron o descubrimento de planetas \u00f3 redor dun pulsar, PSR 1257+12. Este descubrimento foi rapidamente confirmado, e xeralmente \u00e9 considerado coma a primeira detecci\u00f3n de planetas extrasolares confirmada. P\u00e9nsase que os planetas deste pulsar foron formados dos restos dunha supernova que aconteceu neste pulsar.\nNo 6 de outubro de 1995, Michel Mayor e Didier Queloz da Universidade de X\u00e9nova anunciaron a primeira detecci\u00f3n dun exoplaneta orbitando unha estrela ordinaria na secuencia principal (51 Pegasi). Este descubrimento foi feito no Observatorio de Haute-Provence e entrou de cheo na era dos descubrimentos exoplanetarios. Os avances tecnol\u00f3xicos, notabilisimamente na espectroscopia de alta resoluci\u00f3n, levan a un elevado incremento na detecci\u00f3n de novos exoplanetas. Estes avances axudan \u00f3s astr\u00f3nomos a detectaren exoplanetas por m\u00e9todos indirectos medindo a s\u00faa influencia gravitacional nas s\u00faas respectivas estrelas nai. Moitos exoplanetas son detectados observando a variaci\u00f3n da luminosidade aparente da s\u00faa estrela nai \u00f3 pasa-lo exoplaneta por diante da s\u00faa estrela.\nA comezos de 2021 t\u00e9\u00f1ense resistrado m\u00e1is de 4400 exoplanetas, inclu\u00edndo alg\u00fans controvertidos anuncios feitos nos anos 80 que foron posteriormente confirmados. O primeiro sistema con m\u00e1is dun planeta orbitando unha estrela foi detectado \u00f3 redor da estrela \u03c5 And. Hoxe en d\u00eda co\u00f1\u00e9cense \u00f3 redor de m\u00e1is de vinte destes sistemas m\u00faltiples. Ademais co\u00f1\u00e9cense catro exoplanetas que orbitan dous p\u00falsares diferentes. Observaci\u00f3ns no infravermello de discos de po circumestelares, suxiren a existencia de mill\u00f3ns de cometas en moitos sistemas extrasolares.\nEn 2021 t\u00e9\u00f1ense xa descuberto diversas composici\u00f3ns, como sistemas con 6 exoplanetas, como o descuberto polas observaci\u00f3ns de Cheops, TOI-178, a uns 200 a.l., na constelaci\u00f3n do Escultor."}
{"id": "13236", "revid": "98629", "url": "https://gl.wikipedia.org/wiki?curid=13236", "title": "Isaac Alb\u00e9niz", "text": "Isaac Manuel Francisco Alb\u00e9niz, nado en Camprodon (Xirona) o 29 de maio de 1860 e finado en Cambo-les-Bains (Pireneos Atl\u00e1nticos, Francia) o 18 de maio de 1909, foi un pianista e compositor espa\u00f1ol, co\u00f1ecido polas s\u00faas obras para piano baseadas na m\u00fasica popular espa\u00f1ola.\nNon soamente se dedicou \u00e1 m\u00fasica para este instrumento: tam\u00e9n escribiu obras para teatro, seis \u00f3peras (m\u00e1is unha inacabada e tres esbozadas) e m\u00e1is de d\u00faas ducias de canci\u00f3ns, as\u00ed como varios temas orquestrais e de m\u00fasica de c\u00e1mara.\nTraxectoria.\nNeno prodixio, debuta como pianista con s\u00f3 catro anos nun recital en Barcelona, nesa cidade vai estudar piano, tenta entrar no conservatorio de Par\u00eds, sen \u00e9xito, en 1869 a s\u00faa familia trasl\u00e1dase a Madrid, en 1876 recibe unha bolsa de estudos de Afonso XII para estudar no conservatorio de Bruxelas, en 1879 regresa a Espa\u00f1a e en 1883 establ\u00e9cese en Barcelona, onde co\u00f1ece a Felipe Pedrell quen o convence para escribir m\u00fasica espa\u00f1ola tal como a \"Suite Espa\u00f1ola, Op. 47\", o quinto movemento, \"Asturias (Leyenda)\" \u00e9 a m\u00e1is famosa das obra dese tempo no mundo da guitarra cl\u00e1sica, a\u00ednda que orixinalmente fora composta para piano, e s\u00f3 m\u00e1is tarde transcrita para guitarra por Francisco T\u00e1rrega.\nEntre 1889 e 1900 viviu en Londres e Par\u00eds e escribiu sobre todo obras teatrais. \"Iberia\", composta entre 1905 e 1908, \u00e9 a s\u00faa obra m\u00e1is co\u00f1ecida."}
{"id": "13245", "revid": "55612", "url": "https://gl.wikipedia.org/wiki?curid=13245", "title": "TV3", "text": "TV3 \u00e9 a principal canle de televisi\u00f3n p\u00fablica de Catalu\u00f1a, pertencente a Televisi\u00f3 de Catalunya. Comezou a emitir o 10 de setembro de 1983, emitindo con regularidade desde o 16 de xaneiro de 1984.\nFoi a segunda canle de televisi\u00f3n auton\u00f3mica que se instaurou en Espa\u00f1a logo de ETB 1 de Euskal Telebista, ademais da primeira en emitir toda a s\u00faa programaci\u00f3n exclusivamente en catal\u00e1n. \u00c9 unha peza fundamental na normalizaci\u00f3n do catal\u00e1n, non s\u00f3 en Catalu\u00f1a, xa que se pode sintonizar en Andorra, leste de Arag\u00f3n, Baleares e o Rosell\u00f3n.\nAlg\u00fans dos seus programas m\u00e1is populares foron ou son \"Ventdelpl\u00e0\", \"Plats bruts\", \"Dinamita\", \"El cor de la ciutat\", \"Temps de silenci\", \"La columna\", \"Alguna pregunta m\u00e9s?\", \"Pol\u00f2nia\", \"Crack\u00f2via\" ou \"Els matins\".\nHistoria.\nAs emisi\u00f3ns de TV3 comezaron de xeito experimental o 10 de setembro de 1983, e de xeito regular desde o 16 de xaneiro de 1984. Estas foron de car\u00e1cter alegal, xa que non exist\u00eda normativa que regulase \u00e1s televisi\u00f3ns. A partir de 1985, TV3 expandiu a s\u00faa cobertura ao resto de territorios de fala catal\u00e1. Un ano m\u00e1is tarde, TV3 inaugurou a s\u00faa sede central en Sant Joan Desp\u00ed.\nDesde 1987, TV3 emite unha segunda canle de son durante a emisi\u00f3n de series en lingua estranxeira e pel\u00edculas co son orixinal, primeiro utilizando o sistema Zweikanalton e actualmente utilizando NICAM. As series e pel\u00edculas de produci\u00f3n propia em\u00edtense normalmente en NICAM Est\u00e9reo, a\u00ednda que \u00e1s veces em\u00edtese unha pista de narraci\u00f3n de son para cegos e espectadores visualmente deteriorados. Outras veces, proporci\u00f3nase unha pista co son en aran\u00e9s.\nO 1988, TV3 empezou un proceso de descentralizaci\u00f3n, primeiro coa radiodifusi\u00f3n de programas en aran\u00e9s no Val de Ar\u00e1n e, un ano m\u00e1is tarde, abriu sucursais en Xirona, Lleida e Tarragona, \u00e1 vez que creou o \"Telenot\u00edcies Comarques\", un programa de noticias rexional emitido simultaneamente en catro edici\u00f3ns diferentes.\nO 24 de xullo de 1992 empezaban as emisi\u00f3ns televisivas dunha nova canle, o Canal Ol\u00edmpic, creada exclusivamente con motivo dos Xogos Ol\u00edmpicos de 1992 de Barcelona.\nEn 2002 TV3 comezou a emitir no sistema de Televisi\u00f3n Dixital Terrestre.\nEn 2003 lev\u00e1ronse a cabo diferentes actos de celebraci\u00f3n do 20\u00ba aniversario. A festa grande celebrouse durante o 10 de setembro na Anella Ol\u00edmpica e no Palau Sant Jordi de Barcelona, tivo unha duraci\u00f3n de m\u00e1is de 12 horas e foi retransmitida por televisi\u00f3n. Ademais organiz\u00e1ronse autobuses gratu\u00edtos desde diferentes puntos de Catalu\u00f1a para asistir \u00e1 celebraci\u00f3n.\nEn 2004 estreouse en internet o servizo \u00e1 carta \"3alacarta\", que permite a visi\u00f3n en directo de totas as canles de Televisi\u00f3 de Catalunya e tam\u00e9n de todos os programas de produci\u00f3n propia.\nTV3 comezou a introducir o formato nalguns dos seus programas (\"F\u00f3rmula 1, El club, Ventdelpl\u00e0, El cor de la ciutat, \u00c0gora\"), ata que o 2 de febreiro de 2010 comezou a emitir neste formato integramente toda a s\u00faa programaci\u00f3n. Tam\u00e9n se iniciou unha canle de televisi\u00f3n en probas en alta definici\u00f3n (TV3HD) o 23 de abril de 2007, sendo o primeiro medio catal\u00e1n en utilizar os dous formatos.\nEn marzo de 2007, a Generalitat Valenciana gobernada polo Partido Popular prohibiu as s\u00faas emisi\u00f3ns en toda a Comunidade Valenciana, e \u00e9 en novembro do mesmo ano cando definitivamente exec\u00fatase o peche dos repetidores de TV3.\nEntre xaneiro e outubro de 2008 organiz\u00e1ronse actos, publicaci\u00f3ns e programaci\u00f3n especial para celebrar os 25 anos da televisi\u00f3n p\u00fablica catal\u00e1.\nInstalaci\u00f3ns.\nA sede de Televisi\u00f3 de Catalunya at\u00f3pase en Sant Joan Desp\u00ed. Est\u00e1 distribu\u00edda en varios edificios onde se atopan os despachos de cada canle, os centros de servizos e control, o centro de produci\u00f3n de audiovisuais e o centro de produci\u00f3n dos servizos informativos. Cando foron inaugurados o 23 de abril de 1986 contaban con m\u00e1is de 30.000 metros cadrados de superficie constru\u00edda, a\u00ednda que nos seguintes anos ampliouse.\nTV3 conta cunha redacci\u00f3n central en Barcelona e ten delegaci\u00f3ns en Lleida, Tarragona, Xirona, Vielha, Perpi\u00f1\u00e1n, Valencia, Palma, Madrid e Bilbao, e correspondentes en Andorra, Bruxelas, Par\u00eds, Londres, Washington, Rabat, Xerusal\u00e9n, Pequ\u00edn e Caracas.\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaboradas por TNS Sofres. Os datos de audiencia ref\u00edrense s\u00f3 ao territorio de Catalu\u00f1a. Est\u00e1n destacados en amarelo os meses e anos nos que foi a canle l\u00edder de audiencia."}
{"id": "13246", "revid": "23204", "url": "https://gl.wikipedia.org/wiki?curid=13246", "title": "Chad", "text": "O Chad (en franc\u00e9s \"Tchad\", en \u00e1rabe \u062a\u0634\u0627\u062f, \"Tshad\"), oficialmente Rep\u00fablica do Chad (en franc\u00e9s \"R\u00e9publique du Tchad\"; en \u00e1rabe \u062c\u0645\u0647\u0648\u0631\u064a\u0629 \u062a\u0634\u0627\u062f, \"Jumh\u016briyyat Tsh\u0101d\") \u00e9 un pa\u00eds africano. Limita ao norte con Libia, ao leste co Sud\u00e1n, ao sur coa Rep\u00fablica Centroafricana e ao oeste co Camer\u00fan, Nixeria e mais N\u00edxer. A s\u00faa capital \u00e9 Xamena.\nHistoria.\nDo mesmo xeito que a maior\u00eda do mundo, a \u00e1rea actualmente co\u00f1ecida como o Chad comezou como un grupo desconectado de tribos. Eventualmente estas tribos foron tomadas por reinos. O Chad foi controlado por alg\u00fans reinos d\u00e9biles ata ser tomado polo maior, pero a\u00ednda africano, Imperio Kanem-Bornu.\nLogo, os estranxeiros comezaron a ter maior influencia sobre o Chad. Comezando na idade media, o Chad converteuse nun cruzamento de rutas entre os mercadores musulm\u00e1ns e as tribos nativas. En 1891 o Chad converteuse en parte do Imperio colonial franc\u00e9s. Durante a segunda guerra mundial, o Chad foi a primeira colonia francesa en unirse aos aliados. En 1960 o Chad foi convertido pacificamente nun pa\u00eds independente.\nEn 1965 unha guerra civil comezou como unha sublevaci\u00f3n de impostos do norte musulm\u00e1n. A guerra foi longa e custosa. Durou ata 1998, en cuxo momento foi escrita a constituci\u00f3n e Idriss D\u00e9by foi elixido presidente.\nGoberno e pol\u00edtica.\nTras a independencia estableceuse un sistema de partido \u00fanico. A guerra civil de 1979 a 1982 entre o norte e o sur involucrou a tropas de Libia e Francia. En 1975 e 1982 houbo golpes de estado, o \u00faltimo a cargo de Hiss\u00e8ne Habr\u00e9, \u00e1 s\u00faa vez derrubado por Idriss D\u00e9by en 1990. En 1992 legaliz\u00e1ronse os partidos pol\u00edticos. D\u00e9by foi elixido presidente en 1996 e tivo que enfrontar unha rebeli\u00f3n dos n\u00f3mades Toubou, radicados no norte do pa\u00eds. A guerra civil estendeuse durante d\u00e9cadas, alternando per\u00edodos de enfrontamentos abertos e de conflitos guerrilleiros. En abril de 2021 o presidente D\u00e9by foi asasinado nun destes enfrontamentos.\nOrganizaci\u00f3n pol\u00edtico-administrativa.\n \nO Chad div\u00eddese en 18 rexi\u00f3ns.\nXeograf\u00eda.\nO Chad at\u00f3pase situado na parte m\u00e1is oriental do deserto do S\u00e1hara, e \u00e9 unha naci\u00f3n que non ten sa\u00edda ao mar. Limita ao norte con Libia, ao leste co Sud\u00e1n, ao sur coa Rep\u00fablica Centroafricana e ao oeste con Camer\u00fan, N\u00edxer e Nixeria, esta \u00faltima a trav\u00e9s do lago Chad.\nO pa\u00eds conta con d\u00faas zonas ben diferenciadas: a norte at\u00f3pase dominada polo deserto, atop\u00e1ndose nos puntos m\u00e1is setentrionais o macizo de Tibesti. O sur \u00e9 m\u00e1is chairo e conta con maior vexetaci\u00f3n. Hai que sinalar que na metade norte a poboaci\u00f3n predominante \u00e9 a \u00e1rabe, mentres que no sur predominan as etnias africanas como os sara.\nComo \u00e9 l\u00f3xico, os principais r\u00edos do pa\u00eds van desde o sur do mesmo cara ao norte, desembocando moitos no lago Chad. Os principais r\u00edos do Chad son o Chari e o Logone.\nDemograf\u00eda.\nAo ano 2007, o Chad ten unha poboaci\u00f3n de 9\u00a0885\u00a0000 habitantes. A metade conc\u00e9ntrase no sur. No norte s\u00f3 habitan grupos n\u00f3mades. Os musulm\u00e1ns son o 50%, o 43% ten crenzas tradicionais e o 7% \u00e9 cristi\u00e1n. Os idiomas oficiais son o franc\u00e9s e o \u00e1rabe, a\u00ednda que se falan m\u00e1is de 120 linguas e dialectos. A esperanza de vida \u00e9 de 47 anos. A media de fillos por muller \u00e9 de 5,56 unha das taxas m\u00e1is altas do mundo, o cal provoca un incremento da poboaci\u00f3n moi elevado. O 47.5% da poboaci\u00f3n est\u00e1 alfabetizada.\nCultura.\nNo Chad a relixi\u00f3n con m\u00e1is crentes \u00e9 o islam. Os musulm\u00e1ns supo\u00f1en aproximadamente a metade da poboaci\u00f3n, e forman un grupo homox\u00e9neo que vive principalmente no norte do pa\u00eds. Pola contra, o resto da poboaci\u00f3n, que vive na metade sur do pa\u00eds, \u00e9 un grupo m\u00e1is heterox\u00e9neo dentro do cal se poden distinguir dous grandes grupos: os cat\u00f3licos e os seguidores de relixi\u00f3ns animistas tradicionais de \u00c1frica. Os primeiros destes \u00faltimos sup\u00f3n aproximadamente un 7% da poboaci\u00f3n sendo o resto seguidores de relixi\u00f3ns animistas tradicionais de \u00c1frica."}
{"id": "13248", "revid": "23204", "url": "https://gl.wikipedia.org/wiki?curid=13248", "title": "Seychelles", "text": "A Rep\u00fablica das Seychelles, \u00e1s veces escrito en galego como Seixeles, (, ,&lt;/ref&gt; ), oficialmente a Rep\u00fablica de Seychelles (, Criouo: \"La Repiblik Sesel\"), \u00e9 un pa\u00eds arquipel\u00e1xico formado de 115 illas situadas no oc\u00e9ano \u00cdndico, ao nord\u00e9s de Madagascar, cunha superficie total de 455 km\u00b2. A s\u00faa capital \u00e9 Victoria, a \u00fanica cidade do arquip\u00e9lago, situada na illa Mah\u00e9, habitada por un terzo da poboaci\u00f3n. Pertence \u00e1 Commonwealth. Os pa\u00edses e territorios insulares pr\u00f3ximos incl\u00faen as Comores, Madagascar, Mauricio e a rexi\u00f3ns de ultramar francesa de Mayotte e Reuni\u00f3n ao sur e Maldivas e o Arquip\u00e9lago de Chagos (administrado polo Reino Unido como Territorio Brit\u00e1nico do Oc\u00e9ano \u00cdndico) ao leste. \u00c9 o pa\u00eds africano soberano menos poboado, cunha poboaci\u00f3n estimada en 2022 de 99.331 habitantes.\nAs Seychelles estaban deshabitadas antes de ser atopadas polos europeos no s\u00e9culo XVI. Afrontou intereses franceses e brit\u00e1nicos en competencia ata que pasou baixo o control total brit\u00e1nico a finais do s\u00e9culo XVIII. \nPos\u00fae o \u00fanico aeroporto e porto internacional do pa\u00eds, que recibe voos desde os aeroportos internacionais m\u00e1is importantes do mundo, xa que a principal fonte de divisas do pa\u00eds \u00e9 o turismo.\nUnha das atracci\u00f3ns principais de Victoria \u00e9 o Xard\u00edn Bot\u00e1nico onde poden observarse as tartarugas xigantes que s\u00f3 se atopan nestas illas e nas illas Gal\u00e1pagos.\nA etnia predominante \u00e9 a \"seychellois\" de ra\u00edces africanas e francesas, pero tam\u00e9n hai minor\u00edas chinesas e indias. A maior\u00eda da poboaci\u00f3n profesa o catolicismo, un 8% da poboaci\u00f3n son anglicanos e hai un 2% de diversas relixi\u00f3ns.\nSeychelles \u00e9 o que se co\u00f1ece como un \"para\u00edso tropical\". As illas conservan a s\u00faa beleza natural, con fermosas praias e un mar con excelentes condici\u00f3ns para os amantes do mergullo. Ten clima tropical con temperaturas que, anualmente, oscilan entre os 25 e 30\u00a0\u00b0C, con meses moi chuviosos de novembro a maio cando son alcanzadas polos ventos monz\u00f3nicos.\nO 26 de decembro do 2004, as illas foron afectadas polo tsunami causado por un terremoto submarino con epicentro en proximidades de Indonesia. O tsunami cobrou m\u00e1is de 300.000 v\u00edtimas en diversas zonas do Oc\u00e9ano \u00cdndico. No caso das Seychelles, os danos estimados chegaron aos 30 mill\u00f3ns de d\u00f3lares, a\u00ednda que non sufriron perdas humanas xa que a poboaci\u00f3n foi alertada sobre o desastre.\nA cultura e a sociedade das Seychelles son unha mestura ecl\u00e9ctica de influencias francesas, brit\u00e1nicas e africanas, con infusi\u00f3ns m\u00e1is recentes de elementos chineses e indios. O pa\u00eds \u00e9 membro das Naci\u00f3ns Unidas, da Uni\u00f3n Africana, da Comunidade de Desenvolvemento do Sur de \u00c1frica e da Comunidade de Naci\u00f3ns.\nHistoria.\nAs Seychelles nunca foron habitadas por pobo ind\u00edxena, pero os seus insulares mante\u00f1en a s\u00faa propia herdanza criolla.\nAs illas estaban deshabitadas cando comezaron a chegar comerciantes \u00e1rabes. Os primeiros europeos en visitalas foron os portugueses en 1505. Ao estar na ruta cara a Asia, foron ocasionalmente ocupadas por piratas ata que Francia tomou posesi\u00f3n do territorio en 1756, recibindo o seu nome actual en honra do ent\u00f3n ministro de finanzas franc\u00e9s Jean Moreau de S\u00e9chelles.\nO Reino Unido controlou as illas entre 1794 e 1811, sendo ocupadas definitivamente polos ingleses en 1814 logo das Guerras Napole\u00f3nicas. Convert\u00e9ronse en colonia separada de Mauricio en 1903 e a independencia foi concedida en 1976 dentro da Commonwealth. O 5 de xu\u00f1o de 1977 o avogado France-Albert Ren\u00e9, quen era o primeiro ministro, tomou o poder e conv\u00e9rtese en presidente, cargo no que se mant\u00e9n ata o 14 de abril de 2004. A Constituci\u00f3n de 1979 fixo do pa\u00eds unha rep\u00fablica socialista de partido \u00fanico ata 1992. O sucesor de Ren\u00e9 \u00e9 o actual presidente James Alix Michel, quen foi reelixido o 31 de xullo de 2006.\nGoberno e pol\u00edtica.\nO presidente de Seychelles, quen \u00e9 tanto o xefe de Estado como a cabeza do goberno, \u00e9 elixido por votaci\u00f3n popular por un per\u00edodo de 5 anos de oficio. \nA c\u00e1mara de parlamento de Seychelles e a Asemblea Nacional consiste de 34 membros dos cales 25 son elixidos por votaci\u00f3n popular, mentres que os 9 postos restantes son nomeados proporcionalmente de acordo \u00e1 porcentaxe de votos recibidos por cada partido. Os mandatos de todos os membros te\u00f1en unha duraci\u00f3n de 5 anos.\nOrganizaci\u00f3n pol\u00edtico-administrativa.\nSeychelles div\u00eddese en 25 distritos:\nXeograf\u00eda.\nAs Seychelles son un arquip\u00e9lago no oc\u00e9ano \u00cdndico. Est\u00e1 composto por unhas 115 illas tropicais, de or\u00edgen gran\u00edtico e coralino. Delas, s\u00f3 33 est\u00e1n habitadas. As chamadas \"Illas Interiores\" son o n\u00facleo do pa\u00eds. As restantes illas son atois coralinos m\u00e1is pequenos, moitos deles deshabitados. A illa de maior tama\u00f1o \u00e9 Mah\u00e9.\nA capital do pa\u00eds \u00e9 a cidade de Victoria, situada en Mah\u00e9, nela vive cerca do 80% da poboaci\u00f3n total. \nO punto m\u00e1is alto das Seychelles \u00e9 o Morne Seychellois que ten unha altura de 905 m.\nO clima local \u00e9 tropical, amornado e bastante h\u00famido por influencias mari\u00f1as.\nAs illas, tal e como sinala a constituci\u00f3n do pa\u00eds, agr\u00fapanse do seguinte modo:\nEcolox\u00eda.\nO arquip\u00e9lago das Seychelles div\u00eddese en d\u00faas ecorreix\u00f3ns: \nEconom\u00eda.\nDesde que se proclamou a independencia do Reino Unido en 1976, pasou dunha sociedade maioritariamente agr\u00edcola a unha econom\u00eda diversificada baseada no mercado, caracterizada polos servizos en r\u00e1pido crecemento, sector p\u00fablico e actividades de turismo. De 1976 a 2015, o PIB nominal creceu case un 700% e a paridade de poder adquisitivo case un 1600%. Desde finais da d\u00e9cada de 2010, o goberno tomou medidas para fomentar o investimento estranxeiro.\nHoxe, Seychelles pos\u00fae o PIB per c\u00e1pita nominal m\u00e1is alto de calquera naci\u00f3n de \u00c1frica. Ten o segundo \u00edndice de desenvolvemento humano m\u00e1is alto de calquera pa\u00eds africano despois de Mauricio. Actualmente \u00e9 o \u00fanico pa\u00eds africano clasificado como econom\u00eda de altos ingresos polo Banco Mundial. Antes, era un dos dous pa\u00edses africanos clasificados como unha econom\u00eda de ingresos altos polo Banco Mundial (a outra era Mauricio).\nDemograf\u00eda.\nComo as illas das Seychelles non tiveron poboaci\u00f3n ind\u00edxena, os actuais seixelenses est\u00e1n compostos de inmigrantes, no seu maior parte de ascendencia francesa, africana, india e chinesa. O franc\u00e9s e o ingl\u00e9s son os idiomas oficiais xunto cun idioma crioulo baseado no franc\u00e9s. A maior\u00eda dos seixelenses son cristi\u00e1ns, na s\u00faa maior parte cat\u00f3licos.\nV\u00e9xase tam\u00e9n.\nLigaz\u00f3ns externas.\nGoberno\nRelixi\u00f3n\nXeral"}
{"id": "13249", "revid": "23204", "url": "https://gl.wikipedia.org/wiki?curid=13249", "title": "Zhoukoudian", "text": "Zhoukoudian ou Choukoutien (\u5468\u53e3\u5e97) \u00e9 un sistema de covas no distrito suburbano de Fangshan, Beijing, China. Nelas fix\u00e9ronse moitos descubrimentos arqueol\u00f3xicos, entre os que destaca unha das primeiras especies de homo erectus, o Home de Pequ\u00edn, e os restos de \u00f3sos da hiena xigante \"Pachycrocuta brevirostris\".\nAs datas de cando o home de Pequ\u00edn habitou este sitio var\u00edan moito: desde hace 700.000 a 200.000 anos atr\u00e1s, de 670.000 a 470,000 anos atr\u00e1s e de non hai m\u00e1is de 530.000 anos. \nO sitio do home de Pequ\u00edn descubriuno Johan Gunnar Andersson en 1921 escavouno por primeira vez Otto Zdansky en 1921 e 1923 desenterrando dous dentes humanos. Estas foron m\u00e1is tarde identificados por Davidson Black como pertencente a unha especie previamente desco\u00f1ecida e seguiron extensas escavaci\u00f3ns. Descubr\u00edronse restos parciais de 45 individuos e m\u00e1is de 100.000 obxectos.\nOs restos de animais m\u00e1is antigos datan de fai 690.000 anos e ferramentas desde hai 670.000 anos. mentres que outra autoridade data as ferramentas atopadas a partir de hai m\u00e1is de 530.000 anos. Durante o Paleol\u00edtico Superior, o sitio reocupouse e restos de Homo sapiens e as s\u00faas ferramentas de pedra e \u00f3so tam\u00e9n foron recuperadas da cova superior.\nAs covas est\u00e1n localizadas no distrito de Fangshan, ao suroeste do centro de Pequ\u00edn."}
{"id": "13251", "revid": "98629", "url": "https://gl.wikipedia.org/wiki?curid=13251", "title": "Comores", "text": "As Comores, oficialmente Uni\u00f3n das Comores (en franc\u00e9s: \"Union des Comores\"; en comoriano: \"Udzima wa Komori\"; en \u00e1rabe: \"\u062c\u0632\u0631 \u0627\u0644\u0642\u0645\u0631\", \"\u011euzur al-Qamar\"), ata 2002 \"Rep\u00fablica Federal Isl\u00e1mica das Comores\" (en franc\u00e9s: \"R\u00e9publique f\u00e9d\u00e9rale islamique des Comores\"; en \u00e1rabe: \"\u062c\u0645\u0647\u0648\u0631\u064a\u0629 \u0627\u0644\u0642\u0645\u0631 \u0627\u0644\u0625\u062a\u062d\u0627\u062f\u064a\u0629 \u0627\u0644\u0625\u0633\u0644\u0627\u0645\u064a\u0629\"), \u00e9 un pa\u00eds formado por tres illas no sueste de \u00c1frica, situado ao extremo norte da Canle de Mozambique no Oc\u00e9ano \u00cdndico, entre o norte de Madagascar e o norte de Mozambique. O pa\u00eds consta de tres illas volc\u00e1nicas: Gran Comora (\"Ngazidja\"), Moh\u00e9li (\"Mwali\") e Anjouan (\"Nzwani\"), mentres que a veci\u00f1a illa de Mayotte (Maore), reclamada polas Comores, segue pertencendo a Francia como departamento de ultramar, Mayotte votou en contra da independencia de Francia en 1974. O territorio comprende ademais outras pequenas illas.\nComparte fronteiras mar\u00edtimas con Madagascar e Mayotte ao sueste, Tanzania ao noroeste, Mozambique ao oeste e Seychelles ao nordeste. A s\u00faa capital e cidade m\u00e1is grande \u00e9 Moroni. A relixi\u00f3n da maior\u00eda da poboaci\u00f3n, e a relixi\u00f3n oficial do estado, \u00e9 o islam sunita. Como membro da Liga \u00c1rabe, \u00e9 o \u00fanico pa\u00eds do mundo \u00e1rabe que est\u00e1 enteiramente no hemisferio sur. Tam\u00e9n \u00e9 un estado membro da Uni\u00f3n Africana, da \"Organisation internationale de la Francophonie\", da Organizaci\u00f3n de Cooperaci\u00f3n Isl\u00e1mica e da Comisi\u00f3n do Oc\u00e9ano \u00cdndico. O pa\u00eds ten tres linguas oficiais: comoriano, franc\u00e9s e \u00e1rabe.\nFrancia vetou resoluci\u00f3ns do Consello de Seguridade das Naci\u00f3ns Unidas que afirmar\u00edan a soberan\u00eda de Comores sobre a illa. Mayotte converteuse nun departamento de ultramar e nunha rexi\u00f3n de Francia en 2011 tras un referendo que foi aprobado por unha maior\u00eda esmagadora.\nCon , as Comores \u00e9 a cuarta naci\u00f3n africana m\u00e1is pequena por superficie. A s\u00faa poboaci\u00f3n est\u00edm\u00e1base en 850.886 habitantes en 2019.\nAs Comores probablemente foron poboadas por primeira vez por austronesios, seguidos posteriormente por falantes de bant\u00fa de \u00c1frica Oriental xunto cos \u00e1rabes. Despois pasou a formar parte do imperio colonial franc\u00e9s durante o s\u00e9culo XIX, antes da s\u00faa independencia en 1975. Desde ent\u00f3n, experimentou m\u00e1is de 20 golpes de estado ou intentos de golpe, con varios xefes de estado asasinados. Xunto a esta constante inestabilidade pol\u00edtica, ten un dos peores niveis de desigualdade de ingresos de calquera naci\u00f3n, e sit\u00faase na peor cuartilla no \u00cdndice de desenvolvemento humano. En 2008, preto da metade da poboaci\u00f3n viv\u00eda por debaixo do limiar internacional de pobreza de 1,25 USD ao d\u00eda. A rexi\u00f3n insular francesa de Mayotte, o territorio m\u00e1is pr\u00f3spero da Canle de Mozambique, \u00e9 un destino importante para os migrantes procedentes das Comores.\nEtimolox\u00eda.\nO nome deriva da palabra \u00e1rabe \u0642\u0645\u0631 (\"qamar\"), \"l\u00faa\". O nome actual en \u00e1rabe \u00e9 precisamente \"illas da l\u00faa\" (\u062c\u0632\u0631 \u0627\u0644\u0642\u0645\u0631, \u0177uzuru l-qamar), e na s\u00faa bandeira aparece a media l\u00faa musulm\u00e1.\nHistoria.\nA trav\u00e9s dos s\u00e9culos, as illas de Comores foron invadidas por unha sucesi\u00f3n de diversos grupos desde a costa de \u00c1frica, o golfo P\u00e9rsico, Indonesia e Madagascar. Os exploradores portugueses visitaron o arquip\u00e9lago en 1505 e causaron a destruci\u00f3n da econom\u00eda comercial das illas. Cando o sult\u00e1n de Om\u00e1n logrou expulsar os portugueses da rexi\u00f3n, quedaron baixo a influencia de Zanz\u00edbar e o tr\u00e1fico de escravos dos poboadores de orixe bant\u00fa aumentou considerablemente.\nDurante o s\u00e9culo XIX, logo da separaci\u00f3n de Zanz\u00edbar do sultanato de Om\u00e1n, os europeos premeron e Francia ocupou Mayotte en 1841 e posteriormente o resto do arquip\u00e9lago entre 1886 e 1909. En 1912 as illas estiveron baixo a administraci\u00f3n do gobernador xeral de Madagascar. Despois, colonizadores franceses, compa\u00f1\u00edas de donos franceses e ricos mercantes \u00e1rabes estableceron unha econom\u00eda baseada en plantaci\u00f3ns que agora abarcaban unha terceira parte do territorio do pa\u00eds para exportar os seus cultivos. En 1946 Francia conc\u00e9delle autonom\u00eda administrativa co nome de Territorio de Ultramar das Illas Comores.\nUn acordo foi rexeitado por Francia en 1973 para conceder a independencia en 1978. Con todo, o 6 de xullo de 1975, o parlamento comoriano emitiu unha resoluci\u00f3n declarando a independencia. Os deputados de Mayotte, que permanec\u00eda baixo control franc\u00e9s, abstiv\u00e9ronse. En dous referendos, en decembro de 1974 e febreiro de 1976, a poboaci\u00f3n de Mayotte votou contra a independencia de Francia (por 63.8% e 99.4% respectivamente).\nEn 1978, o presidente Al\u00ed Solilih \u00e9 derrocado e asasinado e o pa\u00eds adopta unha nova constituci\u00f3n e ad\u00f3ptase o nome de \"Rep\u00fablica Federal Isl\u00e1mica das Comores\" baixo o mando de Ahmed Abdallah Abderramane; ao ano seguinte establ\u00e9cese o r\u00e9xime de partido \u00fanico. En 1983 e 1985 fracasan uns intentos de golpe de estado contra Abdallah, pero este \u00e9 asasinado en 1989. En 1995 un grupo de mercenarios europeos encabezados por Bob Denard e apoiados por soldados comorianos derrocan o goberno e toman como ref\u00e9n o presidente Said Mohamed Yohar; pero forzas francesas especiais chegan desde Mayotte para reverter o golpe.\nEn 1997, as illas de Anjouan e Moh\u00e9li declaran a s\u00faa independencia de Comores, pero o goberno logra restablecer o control sobre os rebeldes.\nGoberno e Pol\u00edtica.\nA situaci\u00f3n do pa\u00eds foi moi vol\u00e1til desde a s\u00faa independencia en 1975, con golpes de estado e insurrecci\u00f3ns populares. O coronel Azali Assoumani tomou o poder nun sanguento golpe de estado en abril de 1999, derrocando o presidente interino Tadjiddine Ben Said Massounde que tomara o posto logo da misteriosa morte do presidente electo Mohamed Taki Abdoulkarim en novembro de 1998.\nLogo dos acordos de paz asinados o 17 de febreiro de 2001 entre o Goberno e os separatistas elaborouse unha Constituci\u00f3n aprobada en referendo o 23 de decembro do mesmo ano, pas\u00e1ndose a denominar o pa\u00eds \"Uni\u00f3n de Comores\", tendo as illas de Gran Comora, Anjouan e Moh\u00e9li ampla autonom\u00eda, cun Presidente propio e un texto constitucional tam\u00e9n propio. A Presidencia da uni\u00f3n rota entre os candidatos das tres illas ao cabo de catro anos.\nO presidente en exercicio \u00e9 Ahmed Abdallah Mohamed Sambi desde 2006.\nOrganizaci\u00f3n pol\u00edtico-administrativa.\nDiv\u00eddese nas tres illas principais: \nExisten tam\u00e9n catro municipalidades: Domoni, Fomboni, Moroni e Mutsamudu\nXeograf\u00eda.\nComores \u00e9 un pequeno pa\u00eds de \u00c1frica e forma parte do arquip\u00e9lago das Comores, formado de nord\u00e9s a sueste pola illa Gran Comora (\"Ngazidja\"), Moh\u00e9li (\"Mwali\"), e Anjouan (\"Nzwani\") as\u00ed como por moitos illotes menores. As illas te\u00f1en orixe volc\u00e1nica, cun relevo monta\u00f1oso e abrupto que alcanza a s\u00faa cima no volc\u00e1n activo Karthala de 2.361 m de altitude sobre o nivel de mar na illa principal. Ao sueste, at\u00f3pase a illa de Mayotte, que a\u00ednda pertence a Francia. As illas co\u00f1\u00e9cense oficialmente polos seus nomes en lingua comoriana, a\u00ednda que fontes internacionais a\u00ednda usan os seus nomes franceses. A capital e cidade m\u00e1is grande, Moroni, est\u00e1 situada en Ngazidja. O arquip\u00e9lago est\u00e1 situado no Oc\u00e9ano \u00cdndico, na Canle de Mozambique, entre a costa africana (a m\u00e1is pr\u00f3xima a Mozambique e Tanzania) e Madagascar, sen fronteiras terrestres.\nCon 1861 km\u00b2, \u00e9 un dos pa\u00edses m\u00e1is pequenos do mundo. As Comores tam\u00e9n te\u00f1en dereito a 320 km\u00b2 de mares territoriais. O interior das illas var\u00eda desde monta\u00f1as empinadas ata outeiros baixos.\nAs superficies e poboaci\u00f3ns (no censo de 2017) das illas principais son as seguintes:\nNgazidja \u00e9 a maior do arquip\u00e9lago das Comores, cunha superficie de 1.147 km\u00b2. Tam\u00e9n \u00e9 a illa m\u00e1is recente, polo que ten solo rochoso. Os dous volc\u00e1ns da illa, Karthala (activo) e La Grille (inactivo), e a falta de bos portos son caracter\u00edsticas distintivas do seu terreo. Mwali, coa s\u00faa capital en Fomboni, \u00e9 a m\u00e1is pequena das catro illas principais. Ndzwani, cuxa capital \u00e9 Mutsamudu, ten unha forma triangular distintiva causada por tres cadeas monta\u00f1osas: Shisiwani, Nioumakele e Jimilime, que emanan dun pico central, o Monte Ntingui (1575 m.).\nAs illas do arquip\u00e9lago das Comores form\u00e1ronse pola actividade volc\u00e1nica. O monte Karthala, un volc\u00e1n en escudo activo, situado en Ngazidja, \u00e9 o punto m\u00e1is alto do pa\u00eds, con 2361 m.. Cont\u00e9n a maior parte de selva tropical en desaparici\u00f3n das Comores. O arquip\u00e9lago constit\u00fae a ecorrexi\u00f3n denominada selva das Comores. Karthala \u00e9 actualmente un dos volc\u00e1ns m\u00e1is activos do mundo, cunha pequena erupci\u00f3n en maio de 2006, e erupci\u00f3ns anteriores tan recentes como abril de 2005 e 1991. Na erupci\u00f3n de 2005, que durou do 17 ao 19 de abril, 40.000 cidad\u00e1ns foron evacuados e o lago do cr\u00e1ter na caldeira de 3x4 km. do volc\u00e1n quedou destru\u00eddo. \nAs Comores tam\u00e9n reclaman as Illas dispersas do Oc\u00e9ano \u00cdndico, as Illas Gloriosas, que comprende Grande Glorieuse, \u00cele du Lys, Wreck Rock, South Rock e os tres illotes sen nome co\u00f1ecidos como Roches Vertes, un dos distritos de ultramar de Francia. As illas Gloriosas foron administradas pola colonia das Comores antes de 1975, polo que \u00e1s veces consid\u00e9ranse parte do arquip\u00e9lago das Comores. Banc du Geyser, unha antiga illa do arquip\u00e9lago das Comores, hoxe mergullada, est\u00e1 xeograficamente situada nas \"\u00celes \u00c9parses\", pero foi anexionada por Madagascar en 1976 como territorio non reclamado. As Comores e Francia a\u00ednda ven o Banc du Geyser como parte das Illas Gloriosas e, polo tanto, parte da s\u00faa zona econ\u00f3mica exclusiva particular.\nEconom\u00eda.\nComores \u00e9 un dos pa\u00edses m\u00e1is pobres de \u00c1frica. A s\u00faa econom\u00eda est\u00e1 baseada no turismo, a axuda externa, a agricultura de subsistencia, ademais da pesca e a silvicultura, sector l\u00edder da econom\u00eda do pa\u00eds.\nOs niveis de desemprego son moi altos e a poboaci\u00f3n baixo o nivel de pobreza alcanza o 60% do total. O 80% da poboaci\u00f3n ded\u00edcase \u00e1 agricultura que segue constitu\u00edndo boa parte das s\u00faas exportaci\u00f3ns.\nPos\u00fae inaxeitados sistemas e transportes, unha poboaci\u00f3n moza e con r\u00e1pido crecemento, e poucos recursos naturais. O baixo nivel educativo da forza de traballo contrib\u00fae a unha actividade econ\u00f3mica de subsistencia, e unha forte dependencia en asistencia estranxeira.\nO goberno intenta aumentar a formaci\u00f3n educativa e t\u00e9cnica, a privatizar as entidades comerciais e industriais, a po\u00f1er en funcionamento servizos de sa\u00fade, a diversificar as exportaci\u00f3ns, promover o turismo e reducir o alto crecemento poboacional.\nDemograf\u00eda.\nA etnia comoriana que habita as illas principais (86% da poboaci\u00f3n) \u00e9 de orixe \u00e1rabe e africana. O islam \u00e9 a relixi\u00f3n dominante, e as escolas cor\u00e1nicas para nenos reforzan a s\u00faa influencia. A\u00ednda que a cultura \u00e1rabe est\u00e1 firmemente establecida no arquip\u00e9lago, unha minor\u00eda substancial dos cidad\u00e1ns de Mayotte son cat\u00f3licos e te\u00f1en unha forte influencia da cultura francesa.\nO idioma m\u00e1is com\u00fan \u00e9 o comoriano (\"shikomor\"), dialecto do suahili. Tam\u00e9n se fala franc\u00e9s, \u00e1rabe e malgaxe. Cerca do 57% da poboaci\u00f3n escribe co alfabeto latino, m\u00e1is que co alfabeto \u00e1rabe."}
{"id": "13252", "revid": "98629", "url": "https://gl.wikipedia.org/wiki?curid=13252", "title": "Xeograf\u00eda da Arxentina", "text": "O territorio da Arxentina \u00e9 o segundo m\u00e1is grande de Am\u00e9rica do Sur, tras o Brasil, e o oitavo en extensi\u00f3n da Terra. Limita con Chile, Bolivia, Paraguai, o Brasil e o Uruguai. A s\u00faa xeograf\u00eda \u00e9 moi variada, encontr\u00e1ndose maiormente chairas no leste, serras no centro e monta\u00f1as no oeste. O pa\u00eds at\u00f3pase atravesado, pola beira occidental, de sur a norte, pola Cordilleira dos Andes, que marca o l\u00edmite con Chile. O pico m\u00e1is alto da Arxentina (e tam\u00e9n de Am\u00e9rica) \u00e9 o Aconcagua, de 6.962 msnm.\nSegundo o Instituto Xeogr\u00e1fico Militar da Rep\u00fablica Arxentina, a superficie continental americana \u00e9 de 2.791.810 km\u00b2. De aqu\u00ed despr\u00e9ndense: 2.780.400 km\u00b2 correspondentes \u00e1 Capital Federal (Cidade de Buenos Aires), 22 provincias arxentinas e os departamentos de Ushuaia e R\u00edo Grande da Tierra del Fuego. O resto est\u00e1 constitu\u00eddo polos 11.410 km\u00b2 das Illas Malvinas.\n\u00c1 s\u00faa vez, a superficie continental ant\u00e1rtica comprende 969.464 km\u00b2. Destes, uns 965.597 km\u00b2 corresponden \u00e1 Ant\u00e1rtida Arxentina (territorio reclamado), inclu\u00edda como departamento da Tierra del Fuego. Ademais esta superficie incl\u00fae \u00e1s Illas Shetland do Sur e as Illas Orcadas do Sur. Os 3.867 km\u00b2 restantes est\u00e1n formados polas illas Xeorxia do Sur (3.560 km\u00b2) e as Illas Sandwich do Sur (307 km\u00b2) que forman parte do departamento das Illas do Atl\u00e1ntico Sur da Tierra de Fuego. Estes dous \u00faltimos arquip\u00e9lagos m\u00e1is as Illas Malvinas at\u00f3panse baixo dominio brit\u00e1nico pero tam\u00e9n son reclamados pola Rep\u00fablica Arxentina. A superficie total ascender\u00eda as\u00ed aos 3.761.274 km\u00b2. A\u00ednda as\u00ed, nesta non est\u00e1n inclu\u00eddas: a franxa oce\u00e1nica arxentina de 200 millas n\u00e1uticas correspondentes ao Mar Arxentino, nin as augas do R\u00edo da Prata; por outra banda ante a pretensi\u00f3n do Reino Unido de estender a s\u00faa \u00e1rea mar\u00edtima (a partir de territorios ocupados por Inglaterra a Arxentina ou reivindicados pola Arxentina) a 350 millas n\u00e1uticas (aprox. 564\u00a0km) desde a li\u00f1a costeira de baixamar, Arxentina realiza reivindicaci\u00f3ns de extensi\u00f3n mar\u00edtima que se sobrep\u00f3n \u00e1s do Reino Unido, especialmente nas Illas do Atl\u00e1ntico Sur e a zona ant\u00e1rtica.\nRexi\u00f3ns xeogr\u00e1ficas.\nO pa\u00eds presenta unha gran variedade de rexi\u00f3ns. As rexi\u00f3ns xeogr\u00e1ficas formais da Arxentina son:\nTam\u00e9n \u00e9 unha rexi\u00f3n popularmente co\u00f1ecida pero non reco\u00f1ecida formalmente a Rexi\u00f3n Mesopot\u00e1mica\nAs riquezas naturais da Arxentina son inmensas. A chaira pampeana \u00e9 apta para o cultivo de cereais e oleaxinosas, as\u00ed como tam\u00e9n para a gander\u00eda. A Patagonia \u00e9 rica en hidrocarburos (gas e petr\u00f3leo), como as\u00ed tam\u00e9n a plataforma continental arxentina, base do Mar Arxentino, rico en especies como pescada, salm\u00f3n etc. Na precordilleira at\u00f3panse xacementos minerais de distinta variedade, como uranio, prata etc.\nLocalizaci\u00f3n.\nSituado no sur do continente, conforma xunto a Chile, Uruguai, Paraguai e o sur do Brasil o que se deu en chamar o \"Cono Sur\".\nLimita ao norte con Bolivia, fronteira fixada sobre a serra de Cochinoca, os r\u00edos Grande de San Juan, Bermejo, Grande de Tarija, Ita\u00fa e Pilcomayo, e o paralelo 22; polo tratado de 1889, polo cal a Arxentina cedeu o seu reclamo sobre a provincia de Tarija a cambio da Puna de Atacama; e con Paraguai, da cal sep\u00e1rana os r\u00edos Pilcomayo, Paraguai e Paran\u00e1 segundo un tratado e un laudo (laudo Hayes), ambos de 1876.\nLimita ao leste co Brasil (r\u00edos Iguaz\u00fa, San Antonio, Pepir\u00ed Guaz\u00fa e Uruguai), fronteira fixada en 1895 polo laudo Cleveland; e co Uruguai, cruzando o r\u00edo do mesmo nome e o da Prata, fronteiras reguladas por tratados de 1961 e 1973.\nLimita ao oeste con Chile, cuxa fronteira com\u00fan est\u00e1 constitu\u00edda maiormente pola cordilleira dos Andes, demarcada de acordo aos tratados de 1881, 1899 e 1995, e os laudos Brit\u00e1nicos de 1902 (Andes patag\u00f3nicos) e 1977 (Canal Beagle) e Papal de 1980 (Canal Beagle), este \u00faltimo ratificado por referendo en 1984. O extremo sur da Arxentina chega ata o paso de Drake, o cal vincula os oc\u00e9anos Atl\u00e1ntico e Pac\u00edfico.\nA Arxentina est\u00e9ndese desde os 33\u00ba de latitude, entre o seu extremo norte e a connfluencia dos r\u00edos Grande de San Juan e Mojinete nos 21\u00ba 46' S; e o punto m\u00e1is austral do territorio continental arxentino, o cabo San P\u00edo, na illa Grande de Tierra de Fuego, a 55\u00ba 03' S. \u00c1 s\u00faa vez, est\u00e9ndese desde o leste a oeste por 20\u00ba de lonxitude, desde a localidade de Bernardo de Irigoyen, na provincia de Misi\u00f3ns, a 53\u00ba 35' W e o cord\u00f3n Mariano Moreno dos Andes patag\u00f3nicos na provincia de Santa Cruz, a 73\u00ba 38' W.\nClima.\nDada a enorme extensi\u00f3n do pa\u00eds, as\u00ed como o seu desenvolvemento latitudinal e altitudinal, Arxentina presenta unha enorme variedade de climas. Como norma xeral, debe dicirse que, ao estar o Cono Sur rodeado por enormes masas oce\u00e1nicas, as variaci\u00f3ns entre ver\u00e1n e inverno son baixas en relaci\u00f3n a numerosas rexi\u00f3ns en latitudes medias do hemisferio norte.\nArxentina conta con dous r\u00e9ximes pluviais, o Atl\u00e1ntico e o Pac\u00edfico. O primeiro penetra desde o leste e o nord\u00e9s e cobre a maior parte do norte e centro do pa\u00eds, e ao ter maior penetraci\u00f3n no ver\u00e1n, provoca maiores choivas nesa \u00e9poca. O r\u00e9xime do Pac\u00edfico procede do oeste, e produce precipitaci\u00f3ns na cordilleira e a Patagonia, preferentemente no inverno. Ao actuar os Andes como barreira, as precipitaci\u00f3ns son moi baixas na vertente oriental da mesma. Do mesmo xeito, a enorme extensi\u00f3n de terras que separan do Atl\u00e1ntico as rexi\u00f3ns do noroeste e Cuyo, tam\u00e9n fai que al\u00ed haxan poucas choivas. Ent\u00f3n p\u00f3dese falar de dous focos principais de precipitaci\u00f3n, un que avanza desde o nord\u00e9s, con precipitaci\u00f3ns superiores aos 1500 mil\u00edmetros na Provincia de Misiones, e outro do oeste patag\u00f3nico, con precipitaci\u00f3ns que alcanzan os 3000 mil\u00edmetros no suroeste da provincia de Neuqu\u00e9n. Desde a provincia de Misiones, a diminuci\u00f3n das precipitaci\u00f3ns cara ao oeste e o sur prod\u00facese lentamente, con valores de ao redor de 1000 mm no norte de Buenos Aires e o centro do Chaco. En Neuqu\u00e9n, debido \u00e1 barreira que sup\u00f3n a cordilleira, a poucos quil\u00f3metros cara ao leste as precipitaci\u00f3ns baixan a menos de 300 mm. Un terceiro foco de choivas ocorre na zona subandina do norte, onde os ventos do leste \"chocan\" coa cordilleira e descargan nunha delgada franxa (onde est\u00e1n situadas as capitais provinciais de Jujuy, Salta e Tucum\u00e1n) cantidades de ao redor de 1000 mm anuais, moito m\u00e1is que as rexi\u00f3ns contiguas. Ademais, ocorren cunha forte estacionalidade, durante o ver\u00e1n...\nAs temperaturas gardan a s\u00faa obvia distribuci\u00f3n latitudinal e altitudinal, con medias de ao redor de 23\u00a0\u00b0C no norte de Formosa e de 5\u00a0\u00b0C en Tierra de Fuego. A 4000 de altura nas provincias de Mendoza e San Juan as temperaturas promedian -2\u00a0\u00b0C, e os maiores picos andinos son probablemente os sitios m\u00e1is fr\u00edos de Am\u00e9rica do Sur, con temperaturas que posiblemente se sit\u00faan en -15\u00a0\u00b0C. As rexi\u00f3ns secas occidentais adoitan ser m\u00e1is c\u00e1lidas que as orientais, a\u00ednda que a altura sobre o nivel do mar poida marcar o contrario; isto visual\u00edzase mellor nas zonas costeiras atl\u00e1nticas, onde a altura \u00e9 obviamente a mesma. Bah\u00eda Blanca \u00e9 m\u00e1is c\u00e1lida que Mar del Plata; San Antonio Oeste \u00e9 m\u00e1is c\u00e1lida que Viedma; Comodoro Rivadavia \u00e9 m\u00e1is c\u00e1lida que as zonas costeiras que o circundan. Iso d\u00e9bese ao Efecto F\u00f6hn que producen os fortes ventos do oeste, as\u00ed como a non influencia da corrente de Malvinas nesas rexi\u00f3ns resgardadas\nXeolox\u00eda.\nO territorio continental arxentino est\u00e1 inclu\u00eddo en catro grandes rexi\u00f3ns xeol\u00f3xicas: o macizo patag\u00f3nico, que ocupa o sur do pa\u00eds, \u00e9 un basamento proveniente dos tempos prec\u00e1mbricos; o sistema dos Andes, ao oeste orixinado polo plegamento andino; e o Escudo ou Macizo de Bras\u00edlia (cuxo bordo suroeste atravesa o oeste da Mesopotamia - Misiones, Corrientes e Entre R\u00edos -) basamento xurdido nos tempos prec\u00e1mbricos; formando estes tres (xunto co escudo das Guyanas) o basamento estable do subcontinente suramericano, entre os cales formouse pola acumulaci\u00f3n de sedimentos mari\u00f1os e volc\u00e1nicos provenientes das outras tres rexi\u00f3ns, a chaira Chaco-Pampeana.\nRelevo.\nAs caracter\u00edsticas xerais da topograf\u00eda da Arxentina son a presenza de monta\u00f1as no oeste e de chairos no leste, configurando unha planimetr\u00eda que dimin\u00fae en altitude de oeste a leste.\nO extremo oeste est\u00e1 conformado pola Cordilleira Principal do sistema andino, onde se atopan as m\u00e1is grandes alturas do continente, entre elas, o cerro Aconcagua (6.959 msnm) en Mendoza, o monte Pissis (6.882 msnm) na Rioja, o nevado Ollos do Salgado (6.864 msnm), en Catamarca, o cerro Bonete (tam\u00e9n chamado \"Bonete Chico\") (6.850 msnm) na Rioja, o cerro Tupungato (6.800 msnm) en Mendoza, o cerro Mercedario (6.770 msnm) en San Juan, entre outros.\nO tramo patag\u00f3nico dos Andes, que nace en Neuqu\u00e9n, \u00e9 notoriamente m\u00e1is baixo que o sector norte: o volc\u00e1n Lan\u00edn (3.776 msnm) en Neuqu\u00e9n, o monte Tronador (3.478 msnm) en R\u00edo Negro e o monte Fitz Roy ou Chalt\u00e9n (3.405 msnm) en Santa Cruz, son as s\u00faas maiores alturas.\nInmediatamente ao leste da cadea principal at\u00f3panse unha serie de cordilleiras ou serras que, tendo orixes distintas ou id\u00e9nticos \u00e1 cordilleira dos Andes en si mesma, forman con esta parte do sistema andino. Un primeiro grupo destas, son aquelas cordilleiras que corren paralelas \u00e1 Cordilleira Principal na s\u00faa parte m\u00e1is elevada: Serra da Punilla (cerro Silvo, 4.486 msnm) en San Juan, Serra do Tontal (cerro Pircas 4.366 msnm) en San Juan, Serra de Uspallata (cerro Pelado 3.452 msnm) en Mendoza, Cord\u00f3n do Prata (cerro Branco 5.490 msnm) en Mendoza, aos que se pode engadir a Cordilleira do Vento (volc\u00e1n Domuyo 4.709 msnm) no norte de Neuqu\u00e9n.\nAs Serras Subandinas, no norte, son unha serie de serras graduadas que conforman vales moi poboados; nestas serras at\u00f3panse o Nevado de Cachi (6.380 msnm), o Nevado de Cha\u00f1i (6.200 msnm), o Nevado de Palermo (6.172 msnm) e o Nevado Queva (6.130 msnm), todos en Salta e Jujuy.\nM\u00e1is espazadas, ao sur das serras subandinas e ao leste das paralelas \u00e1 Cordilleira Principal, at\u00f3panse varias serras e cordilleiras separadas por chairas. Elas son a Serra do Aconquija (Cerro do Bols\u00f3n 5.550 msnm, en Tucum\u00e1n) en Catamarca e Tucum\u00e1n, a Serra de Fiambal\u00e1 (cerro Morado, 4.920 msnm) en Catamarca, a Serra de Ambato (4.407 msnm) en Catamarca, a Serra de Famatina (cerro Xeral Belgrano, 6.201 msnm) na Rioxa, a Serra de Velasco (cerro O Mela, 4.257 msnm) na Rioxa, a Serra de Val F\u00e9rtil (cerro Tres Mouteiras, 2.537 msnm) en San Juan, a Serra P\u00e9 de Pau (mogote Corralitos, 3.162 msnm) en San Juan, as Serras de C\u00f3rdoba (cerro Champaqu\u00ed, 2.790 msnm) en C\u00f3rdoba, a Serra de San Lu\u00eds (cerro Auga Hedionda, 2.150 msnm) en San Lu\u00eds e a Serra do Nevado (cerro Nevado, 3.810 msnm) en Mendoza.\nA meseta patag\u00f3nica \u00e9 un conxunto de altiplanos e chairas elevadas e \u00e1ridas intricadas con escarpadas serras, situada entre os Andes patag\u00f3nicos e o oc\u00e9ano Atl\u00e1ntico, onde cae abruptamente en altos cant\u00eds que dan ao Mar Arxentino. Esta altiplanicie est\u00e1 salpicada por espor\u00e1dicas serras baixas e pequenas e cerros illados (cerro Anec\u00f3n Grande, 2.010 msnm en R\u00edo Negro, cerro Calfuquir, 1.885 m en Chubut, cerro Cojudo Branco, 1.335 msnm en Santa Cruz). Na Patagonia Arxentina at\u00f3pase a depresi\u00f3n m\u00e1is profunda de toda Am\u00e9rica: A Lagoa do Carb\u00f3n a 105 metros baixo o nivel do mar.\nNa Mesopotamia oriental, sobre os contrafortes do escudo de Brasilia, o relevo pres\u00e9ntase como serras baixas na provincia de Misiones (Serra de Misiones ou do Im\u00e1n, 975 msnm), que cara ao sur, nas provincias de Corrientes e Entre R\u00edos, transf\u00f3rmanse en coitelas ou lomadas de orixe sedimentario m\u00e1is baixas a\u00ednda, que constit\u00faen unha topograf\u00eda ondulante (Pedra, 138 msnm en Corrientes).\nA gran chaira Chaco-Pampeana constit\u00fae o ambiente xeogr\u00e1fico emblem\u00e1tico da Arxentina. Constit\u00faen chairas con poucas ondulaci\u00f3ns (con excepci\u00f3n de serras illadas no sur da Pampa), subtropical ao norte (Chaco) e t\u00e9peda ao sur (Pampa). A pendente, suave, de direcci\u00f3n noroeste - sueste, \u00e9 practicamente imperceptible, polo que os r\u00edos que asucan a chaira son sinuosos, formando esteiros e pantanos en terreos onde a pendente case se anula: r\u00edo Teuco en Salta, r\u00edos Salgado e Doce en Santiago do Estero, Formosa, esteros do Iber\u00e1 en Corrientes, sur de C\u00f3rdoba, sueste de Buenos Aires. A monoton\u00eda da paisaxe s\u00f3 se creba coa presenza dalg\u00fans sistemas serranos: o Sistema de Tandilia (Cerro A Juanita, 524 msnm), o Sistema de Ventania (cerro Tres Picos, 1.238 msnm) en Buenos Aires, a Serra de Lihuel Calel (500 msnm) e a Serra de Choique Mahuida (cerro Ollo de Auga, 297 msnm) na Pampa."}
{"id": "13256", "revid": "15490", "url": "https://gl.wikipedia.org/wiki?curid=13256", "title": "Yul Brynner", "text": "Yul Brynner, nado en Vladivostok o 11 de xullo de 1920 e finado en Nova York o 10 de outubro de 1985, foi un actor norteamericano de nai rusa e pai su\u00edzo-mongol. Comezou a s\u00faa carreira art\u00edstica en Par\u00eds, con pequenos papeis en clubs, en 1941 principiou unha xira teatral polos Estados Unidos, en 1949 debutou en Hollywood. O seu papel m\u00e1is co\u00f1ecido foi o do rei Mongkut de Siam nas versi\u00f3ns teatral e cinematogr\u00e1fica de\"The King and I\" (O rei e mais eu), polo que ga\u00f1ou un \u00d3scar."}
{"id": "13259", "revid": "5863", "url": "https://gl.wikipedia.org/wiki?curid=13259", "title": "Subdivisi\u00f3ns de Francia", "text": "Mapas de localizaci\u00f3n dos 96 departamentos franceses e das 22 rexi\u00f3ns de Francia, os departamentos de al\u00e9n mar tam\u00e9n son rexi\u00f3ns."}
{"id": "13260", "revid": "60903", "url": "https://gl.wikipedia.org/wiki?curid=13260", "title": "Heather Dale", "text": "Heather Dale \u00e9 unha cantante canadense de m\u00fasica celta, co\u00f1ecida polas s\u00faas canci\u00f3ns baseadas na lenda art\u00farica. Nada en Toronto, graduouse na Universidade de Waterloo."}
{"id": "13261", "revid": "23204", "url": "https://gl.wikipedia.org/wiki?curid=13261", "title": "Mauricio", "text": "Mauricio (, ; ), oficialmente a Rep\u00fablica de Mauricio, \u00e9 unha naci\u00f3n insular no oc\u00e9ano \u00cdndico, a uns 2.000 quil\u00f3metros da costa sueste do continente africano, ao leste de Madagascar. Constitu\u00eddo polas illas Mascare\u00f1as orientais (Mauricio e Rodrigues) e por dous arquip\u00e9lagos de illotes m\u00e1is ao norte: as illas Cargados Carallos e as illas Agalega (Saint Brandon).. Os seus veci\u00f1os m\u00e1is pr\u00f3ximos son a posesi\u00f3n francesa de Reuni\u00f3n, ao oeste, e as Seychelles, ao norte. \nA illa principal de Mauricio, onde se concentra a maior parte da poboaci\u00f3n, alberga a capital e cidade m\u00e1is grande, Port Louis. O pa\u00eds abarca 2040 km\u00b2 e ten unha zona econ\u00f3mica exclusiva que abarca 2.300.000 km\u00b2.\nOs mari\u00f1eiros \u00e1rabes foron os primeiros en descubrir a illa deshabitada, ao redor de 975, e cham\u00e1rona \"Dina Arobi\". O primeiro descubrimento confirmado foi en 1507 por mari\u00f1eiros portugueses, que doutro xeito se interesaron pouco polas illas. Os holandeses tomaron posesi\u00f3n en 1598, establecendo unha sucesi\u00f3n de asentamentos de curta duraci\u00f3n durante un per\u00edodo duns 120 anos, antes de abandonar os seus esforzos en 1710. Francia tomou o control en 1715, renome\u00e1ndoa Illa de Francia. En 1810, o Reino Unido apoderouse da illa, e catro anos m\u00e1is tarde, no Tratado de Par\u00eds (1814), Francia cedeu Mauricio e as s\u00faas dependencias ao Reino Unido. A colonia brit\u00e1nica de Mauricio inclu\u00eda Rodrigues, Agalega, cargados cagados, Tromelin, o Arquip\u00e9lago de Chagos e, ata 1906, as Seychelles. Mauricio e Francia disputan a soberan\u00eda sobre Tromelin xa que o Tratado de Par\u00eds non a menciona especificamente. Mauricio seguiu sendo unha colonia do Reino Unido principalmente baseada en plantaci\u00f3ns ata a s\u00faa independencia en 1968.\nEn 1965, tres anos antes de que Mauricio se independise, o Reino Unido separou o Arquip\u00e9lago de Chagos do territorio de Mauricio, e tam\u00e9n as illas de Aldabra, Farquhar e Desroches das Seychelles, para formar o Territorio Brit\u00e1nico do Oc\u00e9ano \u00cdndico (BIOT). A poboaci\u00f3n local foi expulsada pola forza e a illa m\u00e1is grande, Diego Garc\u00eda, foi arrendada aos Estados Unidos. O Reino Unido restrinxiu o acceso ao arquip\u00e9lago de Chagos, prohibindo a entrada a turistas ocasionais, medios de comunicaci\u00f3n e antigos habitantes. Na disputa pola soberan\u00eda de Chagos entre Mauricio e o Reino Unido en febreiro de 2019, o Tribunal Internacional de Xustiza emitiu unha opini\u00f3n consultiva ordenando ao Reino Unido devolver as illas Chagos a Mauricio o m\u00e1is r\u00e1pido posible para completar a descolonizaci\u00f3n de Mauricio.\nDebido \u00e1 s\u00faa localizaci\u00f3n xeogr\u00e1fica e s\u00e9culos de colonialismo, os mauricianos son \u200b\u200bmoi diversos en etnia, cultura, lingua e fe. \u00c9 o \u00fanico pa\u00eds de \u00c1frica onde o hindu\u00edsmo \u00e9 a relixi\u00f3n m\u00e1is practicada. Os Indomauricianos constit\u00faen a maior parte da poboaci\u00f3n con crioulos significativos, Minor\u00edas sino-mauricianas e franco-mauricianos. O goberno da illa bas\u00e9ase no sistema parlamentario de Westminster e Mauricio ocupa un sitio destacado na econom\u00eda e liberdade pol\u00edtica ademais de ser o \u00fanico Pa\u00eds africano con democracia total. Mauricio \u00e9 tam\u00e9n o \u00fanico pa\u00eds do continente cun \u00cdndice de desenvolvemento humano \"moi alto\". Segundo o Banco Mundial, o pa\u00eds est\u00e1 clasificado como unha econom\u00eda de ingresos altos. Mauricio tam\u00e9n est\u00e1 clasificada como a m\u00e1is competitiva, e unha das econom\u00edas m\u00e1is desenvolvidas da rexi\u00f3n africana. O pa\u00eds \u00e9 un Estado do benestar. O goberno ofrece asistencia sanitaria universal gratu\u00edta, educaci\u00f3n gratu\u00edta ata o nivel terciario e transporte p\u00fablico gratu\u00edto para estudantes, persoas maiores e discapacitados. En 2019, Mauricio foi clasificado como o pa\u00eds africano m\u00e1is pac\u00edfico polo \u00cdndice de Paz Global.\nXunto coas outras illas Mascare\u00f1as, Mauricio \u00e9 co\u00f1ecida pola s\u00faa variada flora e fauna. Moitas especies son end\u00e9micas da illa. A illa era o \u00fanico fogar co\u00f1ecido do dodo, que, xunto con outras varias especies de aves, extinguiuse polas actividades humanas relativamente pouco despois do asentamento da illa. Hai outros animais end\u00e9micos como, por exemplo: o perico de Mauricio, o cern\u00edcalo e a pomba rosa.\nHistoria.\nMauricio xa era co\u00f1ecida por mari\u00f1eiros \u00e1rabes e malaios desde o s\u00e9culo X. Os portugueses foron os primeiros europeos que chegaron \u00e1 illa, en 1505.\nMauricio mant\u00edvose deshabitada ata o 1638 cando foi colonizada polos holandeses. Eles nomearon a illa en honor do pr\u00edncipe Mauricio de Orange-Nassau. Debido a cambios clim\u00e1ticos, os cicl\u00f3ns e a deterioraci\u00f3n do chan f\u00e9rtil, os holandeses abandonaron a illa algunhas d\u00e9cadas despois. Os franceses controlaron a illa durante o s\u00e9culo XVIII e nome\u00e1rona \"\u00cele de France\" (Illa de Francia). A pesar de ga\u00f1ar a famosa guerra de Grand-Port contra os ingleses, os franceses foron derrotados por estes ao norte da illa, en Cap Malheureux, un mes despois. Iso significou a perda da posesi\u00f3n a favor dos brit\u00e1nicos en 1810 e a posterior reversi\u00f3n da illa ao seu nome antigo.\nEn 1965, o Reino Unido separou o Arquip\u00e9lago Chagos de Mauricio para crear o Territorio Brit\u00e1nico do Oc\u00e9ano \u00cdndico coa finalidade de utilizar esas illas estrat\u00e9xicas con finalidades defensivas xunto cos Estados Unidos. A pesar de que o goberno de Mauricio estivo de acordo con dita manobra nese momento, os posteriores gobernos reclamaron esas illas sinalando que a separaci\u00f3n foi ilegal \u00e1 luz do dereito internacional.\nA independencia foi conseguida en 1968. O pa\u00eds converteuse nunha rep\u00fablica dentro da Commonwealth en 1992. Mauricio ten sido unha democracia estable con elecci\u00f3ns libres regulares e con respecto aos dereitos humanos, e atraeu considerables investimentos estranxeiros logrando un dos ingresos per c\u00e1pita m\u00e1is altos de \u00c1frica.\nMauricio apunta a ser o conector de negocios do Oc\u00e9ano \u00cdndico. B\u00fascanse novas oportunidades de negocio nos sectores bancario e tecnol\u00f3xico actualmente.\nPol\u00edtica.\nA illa Mauricio \u00e9 controlada por un presidente que \u00e9 elixido pola Asemblea Nacional e polo parlamento para un goberno de cinco anos. A Asemblea Nacional est\u00e1 formada por 62 membros elixidos directamente polo voto popular, entre 4 e 8 son designados os membros adicionais, chamados de \"mellores perdedores\", que son candidatos \u00e1 elecci\u00f3n para representar minor\u00edas \u00e9tnicas. O goberno est\u00e1 formado polo Primeiro Ministro e polo consello de ministros.\nDistritos e dependencias.\nA propia illa Mauricio est\u00e1 dividida en 9 distritos: \nOutras tres illas son tam\u00e9n son parte da illa Mauricio: \nXeograf\u00eda.\nXunto con \"Reuni\u00f3n\" e mais \"Rodrigues\", Mauricio \u00e9 parte das \"Illas Mascare\u00f1as\". Este arquip\u00e9lago foi formado nunha serie de erupci\u00f3ns volc\u00e1nicas hai 8 ou 10 mill\u00f3ns de anos, e actualmente non pos\u00fae ning\u00fan volc\u00e1n activo. A propia illa Mauricio est\u00e1 formada arredor dun planalto central, co seu cume m\u00e1is alto no suroeste, \"Piton de la Riviere Noire\" con 828 m. Arredor do planalto, o cr\u00e1ter orixinal pode distinguirse entre as monta\u00f1as. \nO clima local \u00e9 o tropical, modificado por ventos do sueste; \u00e9 predominantemente quente, cun inverno seco e ver\u00e1n chuvioso. \nA capital da illa e a maior cidade \u00e9 Port Louis, no noroeste. Outras cidades importantes son Curepipe, Rose Hill, Catre Bornes e Vacoas.\nClima.\nMauricio pos\u00fae un clima tropical relativamente temperado ao longo de todo o ano dominado polos ventos do sueste. As temperaturas son moderadas e as precipitaci\u00f3ns ocasionais, e danse m\u00e1is nos meses do ver\u00e1n (novembro a maio), sendo os invernos m\u00e1is secos (maio a novembro). As diferenzas t\u00e9rmicas entre as estaci\u00f3ns son m\u00ednimas, na meseta central a temperatura var\u00eda entre os 20\u00a0\u00b0C en agosto e os 26\u00a0\u00b0C en febreiro, mentres que na costa a temperatura adoita ser m\u00e1is alta, o mesmo ocorre co norte e o oeste de Mauricio, que son m\u00e1is c\u00e1lidos e secos que a parte sur e leste da illa. Os cicl\u00f3ns afectan ao pa\u00eds durante os meses de ver\u00e1n (novembro a abril), o cicl\u00f3n Holanda (1994) e o Dina (2002) foron os dous peores cicl\u00f3ns que afectaron ao pa\u00eds nos \u00faltimos anos.\nEcolox\u00eda.\nNo ano 2020 o embarrancamento dun petroleiro xapon\u00e9s, o \"MV Wakashio\", na costa de Grand Port fixo declara o estado de emerxencia ambiental na illa.\nDemograf\u00eda.\nA poboaci\u00f3n estimada da Rep\u00fablica de Mauricio era de 1.265.985, dos cales 626.341 eran homes e 639.644 mulleres a 1 de xullo de 2019. A poboaci\u00f3n da illa de Mauricio era de 1.222.340, e a da illa Rodrigues era de 43.371; Agal\u00e9ga e Cargados Carallos ti\u00f1an unha poboaci\u00f3n total estimada de 274 habitantes. Mauricio ten a segunda densidade de poboaci\u00f3n m\u00e1is alta de \u00c1frica. Tras unha modificaci\u00f3n da Constituci\u00f3n en 1982, o censo xa non recolle datos sobre identidades \u00e9tnicas pero segue facendo sobre a filiaci\u00f3n relixiosa. O censo de 1972 foi o \u00faltimo en reflectir a etnia. Mauricio \u00e9 unha sociedade multi\u00e9tnica, procedente de india, africanos, chineses e orixe europea (principalmente franceses).\nSegundo a Constituci\u00f3n de Mauricio hai 4 comunidades distintas na illa para os efectos de representaci\u00f3n na Asemblea Nacional. O par\u00e1grafo 3(4) do anexo I da Constituci\u00f3n establece que \"Considerarase que a poboaci\u00f3n de Mauricio incl\u00fae unha comunidade hind\u00fa, unha comunidade musulm\u00e1 e unha comunidade sino-mauriciana, e toda persoa que non perteza a unha ou outra desas tres comunidades considerarase pertencente \u00e1 Poboaci\u00f3n Xeral, que ser\u00e1 considerada a se mesma como unha cuarta comunidade.\" As\u00ed, cada grupo \u00e9tnico de Mauricio pertence a unha das catro comunidades principais co\u00f1ecidas como Hindus, Poboaci\u00f3n Xeral , musulm\u00e1ns e chino-mauricianos.\nSegundo a disposici\u00f3n constitucional anterior, as estat\u00edsticas \u00e9tnicas de 1972 util\u00edzanse para implementar o Mellor sistema de perdedores, o m\u00e9todo utilizado en Mauricio desde a d\u00e9cada de 1950 para garantir a representaci\u00f3n \u00e9tnica de todo o electorado na Asemblea Nacional sen organizar a representaci\u00f3n totalmente por etnias.\nCultura.\nLinguas.\nO ingl\u00e9s \u00e9 unha das linguas oficiais e \u00e9 particularmente falada pola poboaci\u00f3n de orixe india. A outra lingua oficial \u00e9 o franc\u00e9s. A lingua de comunicaci\u00f3n habitual \u00e9 o Marisyen ou crioulo mauriciano, unha lingua crioula constru\u00edda con base no franc\u00e9s. Moitos dos inmigrantes indios e chineses a\u00ednda falan as s\u00faas linguas de orixe."}
{"id": "13270", "revid": "48203", "url": "https://gl.wikipedia.org/wiki?curid=13270", "title": "Batman", "text": "Batman (en galego, O home morcego) \u00e9 un superheroe de banda dese\u00f1ada, que apareceu por primeira vez na historia \"O estra\u00f1o caso do sindicato qu\u00edmico\" da revista Detective Comics #27 en maio de 1939. Foi creado polo artista Bob Kane e o escritor Bill Finger, a\u00ednda que s\u00f3 Kane recibiu cr\u00e9dito oficial. Ao principio Batman non era m\u00e1is que un dos personaxes que aparec\u00edan en Detective Comics, pero co tempo converteuse en protagonista de c\u00f3mics e filmes, compartindo o \u00e9xito con outro personaxe de DC Comics, Superman. Tempo despois, outro personaxe comezou a acompa\u00f1ar a Batman nas s\u00faas aventuras, Robin, rapaz cunha personalidade alegre e aberta que contrastaba co escuro car\u00e1cter de Batman. Varios personaxes ocuparon o rol de Robin ao longo das series de Batman: Dick Grayson, Jason Todd e na actualidade, Tim Drake.\nBatman tivo varias adaptaci\u00f3ns tanto para a radio como para o cine e a televisi\u00f3n, tanto animadas, como o Batman de 1969, como non. As d\u00faas primeiras adaptaci\u00f3ns para o cinema, \"Batman\" e \"Batman volve\" foron dirixidas por Tim Burton en 1989 e 1992 respectivamente, a \u00faltima adaptaci\u00f3n para o cinema dirixiuna Christopher Nolan no ano 2005 co t\u00edtulo de \"Batman empeza\" e \"O cabaleiro escuro\"."}
{"id": "13271", "revid": "98629", "url": "https://gl.wikipedia.org/wiki?curid=13271", "title": "Somalia", "text": "Somalia (somal\u00ed: Soomaaliya, \u00e1rabe: \u0627\u0644\u0635\u0648\u0645\u0627\u0644, As-Sumal) \u00e9 un pa\u00eds africano do Corno de \u00c1frica, limitado ao norte por Djibuti e polo Golfo de Ad\u00e9n, do outro lado do cal se atopa o Iemen, ao leste e ao sur polo Oc\u00e9ano \u00cdndico, por onde fai fronteira cun arquip\u00e9lago iemen\u00ed dominado pola illa de Socotor\u00e1 e ao oeste por Kenya e pola Etiop\u00eda. A s\u00faa capital \u00e9 Mogadixo. Somalia \u00e9 o \u00fanico pa\u00eds africano no que toda a poboaci\u00f3n fala soamente unha lingua, o somal\u00ed.\nHistoria.\nA Guerra Civil de Somalia, a\u00ednda que intermitente, ten sido unha constante desde 1977. No 1991, a rexi\u00f3n norte do pa\u00eds declarou a s\u00faa independencia (Somalilandia), a pesar da s\u00faa relativa estabilidade, en comparaci\u00f3n coa tumultuosa rexi\u00f3n sur, non foi reco\u00f1ecida como estado independente por ning\u00fan goberno estranxeiro.\nNo 1993 iniciouse, primeiramente no sur, unha acci\u00f3n humanitaria da ONU que conseguiu diminu\u00edr a fame no pa\u00eds, con todo, a ONU acabou por retirarse o 3 de marzo do 1995, despois de sufrir baixas significativas.\nEn 1998 rexistr\u00e1ronse outras d\u00faas escisi\u00f3ns no pa\u00eds, e unha cuarta no 1999, todas elas de contornos pouco claros. A \u00faltima escisi\u00f3n conduciu \u00e1 autonom\u00eda da Somalia do suroeste, por\u00e9n dada a dif\u00edcil situaci\u00f3n no que atinxe \u00e1s fronteiras da Somalia c\u00f3mpre ponderar un pouco antes de atribu\u00edr este t\u00edtulo.\nO 26 de decembro do 2004, unha das cat\u00e1strofes naturais m\u00e1is devastadoras da historia contempor\u00e1nea, o tsunami que varreu os pa\u00edses do suroeste Asi\u00e1tico, tam\u00e9n afectou a Somalia, destru\u00edndo poboaci\u00f3ns e, segundo as estimativas, causando a morte a preto de 300 persoas.\nPol\u00edtica.\nA Somalia non ten un goberno nacional de facto dende o 1991 cando estoupou a guerra civil. O 14 de outubro de 2004 o Parlamento de Transici\u00f3n da Somalia elixiu a Abdullahi Yusuf Ahmed, expresidente do Puntland como presidente do pa\u00eds.\nSubdivisi\u00f3ns.\nA Somalia est\u00e1 dividida en 18 rexi\u00f3ns (\"gobolka\"):\nXeograf\u00eda.\nSomalia, o pa\u00eds m\u00e1is oriental de \u00c1frica, ocupa unha \u00e1rea de 637.540\u00a0km\u00b2. Sit\u00faase na punta dunha rexi\u00f3n co\u00f1ecida habitualmente como o Corno de \u00c1frica, debido ao seu parecido no mapa cun corno de rinoceronte, da que tam\u00e9n forman parte Etiop\u00eda e Djibuti.\nO territorio somal\u00ed est\u00e1 composto principalmente de chairas, mesetas e terras elevadas. No norte, no entanto, as monta\u00f1as Karkaar sit\u00faanse a distancia variable do Golfo de Ad\u00e9n. O tempo \u00e9 c\u00e1lido durante todo o ano con ver\u00e1ns inclementes, ag\u00e1s nos territorios de maior altitude do norte do pa\u00eds. A pesar de localizarse no ecuador terrestre a chuvia no pa\u00eds \u00e9 rara, e a maior parte de Somalia at\u00f3pase en terreo \u00e1rido ou semi\u00e1rido, adecuado tan s\u00f3 para o pastoreo n\u00f3made que practica m\u00e1is da metade da poboaci\u00f3n. S\u00f3 nunhas \u00e1reas de choivas moderadas, no noroeste e suroeste, onde se atopan os dous r\u00edos importantes do pa\u00eds, pract\u00edcase unha agricultura de certa importancia.\nA xeolox\u00eda local suxire a presenza de valiosos xacementos minerais. A longa costa de Somalia (3.025 quil\u00f3metros) tivo importancia hist\u00f3rica, debido a que permit\u00eda o comercio do Oriente Pr\u00f3ximo coa \u00c1frica Oriental e actualmente como cami\u00f1o de paso obrigado cara a canle de Suez.\nEconom\u00eda.\nA Somalia ten unha econom\u00eda de mercado. \u00c9 un dos pa\u00edses m\u00e1is pobres do planeta, con relativamente poucos recursos naturais.\nA maior parte da econom\u00eda foi devastada na guerra civil. A agricultura \u00e9 o sector m\u00e1is importante, coa cr\u00eda de gando respondendo por case 40% do PIB e por 65% das exportaci\u00f3ns. Gran parte da s\u00faa poboaci\u00f3n que vive da cr\u00eda de gando \u00e9 n\u00f3made ou semin\u00f3made. A banana \u00e9 outro importante produto de exportaci\u00f3n. O azucre, o sorgo, o millo e os peixes prod\u00facense s\u00f3 para o mercado interno.\nO pequeno sector industrial bas\u00e9ase no procesamento de produtos agr\u00edcolas, e responde por 10% do PIB. Moitas industrias fecharon por causa da guerra civil"}
{"id": "13274", "revid": "23204", "url": "https://gl.wikipedia.org/wiki?curid=13274", "title": "Ferran Adri\u00e0", "text": "Ferran Adri\u00e0 Acosta, nado en L'Hospitalet de Llobregat o 14 de maio de 1962, \u00e9 un coci\u00f1eiro catal\u00e1n.\nTraxectoria.\nComeza a traballar en 1980 na coci\u00f1a dun hotel de Castelldefels, en 1982 entra no restaurante Finisterre de Barcelona, pero ser\u00e1 coa s\u00faa entrada en El Bulli de Roses (provincia de Xirona) en 1983 cando comeza a facer receitas creativas, e co\u00f1eza o reco\u00f1ecemento internacional, a revista \"Time\" inclu\u00eduno na lista dos 100 personaxes m\u00e1is innovadores do ano 2004."}
{"id": "13276", "revid": "132", "url": "https://gl.wikipedia.org/wiki?curid=13276", "title": "Shimanto", "text": ""}
{"id": "13277", "revid": "2248", "url": "https://gl.wikipedia.org/wiki?curid=13277", "title": "Yoshino", "text": ""}
{"id": "13278", "revid": "22570", "url": "https://gl.wikipedia.org/wiki?curid=13278", "title": "Carl Bosch", "text": "Carl Bosch, nado en Colonia o 27 de agosto de 1874 e finado en Heidelberg o 26 de abril de 1940, foi un qu\u00edmico e enxe\u00f1eiro alem\u00e1n, Premio Nobel de Qu\u00edmica en 1931.\nTraxectoria.\nEstudou no Instituto Polit\u00e9cnico de Charlottenburgo (hoxe Universidade T\u00e9cnica de Berl\u00edn) e, a partir de 1892, na Universidade de Leipzig onde se licenciou en 1898.\nEn 1919 ocupou a direcci\u00f3n xeral de BASF. En 1925 foi un dos fundadores da empresa IG Farbenindustrie, importante grupo de empresas qu\u00edmicas alem\u00e1s resultado da fusi\u00f3n de BASF, Agfa e Hoechst, do que logo ser\u00eda director xeral entre 1935 e 1940.\nBosch morreu o 26 de abril de 1940 na cidade de Heidelberg, situada no estado de Baden-W\u00fcrttemberg.\nEn 1899 comezou a traballar en BASF, entre 1908 e 1913 desenvolveu con Fritz Haber o proceso Haber-Bosch de s\u00edntese do amon\u00edaco a partir de hidr\u00f3xeno e nitr\u00f3xeno sometidos a altas presi\u00f3ns. Este m\u00e9todo permitiu empregar gas amon\u00edaco na fabricaci\u00f3n dos estercos artificiais, que tanta influencia ter\u00edan no desenvolvemento da agricultura en todo o mundo. Despois da primeira guerra mundial traballou na s\u00edntese do petr\u00f3leo e o metanol con procedementos de qu\u00edmica de alta presi\u00f3n. En 1925, Bosch foi un dos fundadores de IG Farben e dende 1935 director xeral.\nEn 1931 foille outorgado o premio Nobel de Qu\u00edmica, compartido con Friedrich Bergius, \"polo descubrimento e desenvolvemento do m\u00e9todo de s\u00edntese qu\u00edmica a alta presi\u00f3n\".\nReco\u00f1ecementos.\nNa s\u00faa honra bautizouse o asteroide (7414) Bosch descuberto o 13 de outubro de 1990 por Lutz D. Schmadel e Freimut B\u00f6rngen."}
{"id": "13281", "revid": "1131", "url": "https://gl.wikipedia.org/wiki?curid=13281", "title": "Louis de la Bourdonnais", "text": "Louis Charles de la Bourdonnais, nado na illa de Reuni\u00f3n cara a 1796 e finado en Londres o 13 de decembro de 1840, foi un xogador de xadrez franc\u00e9s, o m\u00e1is importante da primeira metade do s\u00e9culo XIX.\nTraxectoria.\nEst\u00e1 considerado o campi\u00f3n mundial oficioso (non exist\u00eda o t\u00edtulo no seu tempo) dende 1821 ata a s\u00faa morte. En 1834 xogou a que se considera a serie de partidas (85) m\u00e1is importante da s\u00faa carreira, co brit\u00e1nico Alexander McDonnell, da que sa\u00edu vencedor. Foi o fundador da primeira revista de xadrez, \"Le Palam\u00e8de\", en 1836."}
