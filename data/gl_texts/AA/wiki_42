{"id": "21463", "revid": "1131", "url": "https://gl.wikipedia.org/wiki?curid=21463", "title": "Alzh\u00e9imer", "text": "A doenza de Alzheimer, enfermidade de Alzheimer ou simplemente alzh\u00e9imer \u00e9 unha enfermidade neurodexenerativa e desmielinizante do cerebro, caracterizada por unha perda das facultades cognitivas superiores, manifest\u00e1ndose inicialmente como alteraci\u00f3ns da memoria epis\u00f3dica. Estes d\u00e9ficits amn\u00e9sicos agr\u00e1vanse coa progresi\u00f3n da doenza, e est\u00e1n posteriormente acompa\u00f1ados por d\u00e9ficits visio-espaciais e de linguaxe. O inicio da doenza pode darse moitas veces como simples alteraci\u00f3ns da personalidade, con ideaci\u00f3n paranoide. Caracter\u00edzase na s\u00faa forma t\u00edpica por unha perda da memoria inmediata e doutras capacidades mentais, a medida que as c\u00e9lulas nerviosas (neuronas) morren e diferentes zonas do cerebro se atrofian. A enfermidade adoita ter unha duraci\u00f3n media aproximada despois do diagn\u00f3stico de entre 7 a 10 anos, variando en proporci\u00f3n directa coa severidade da enfermidade no momento do diagn\u00f3stico.\nA enfermidade de Alzheimer \u00e9 a forma m\u00e1is com\u00fan de demencia, \u00e9 incurable e terminal, que aparece con maior frecuencia en persoas maiores de 65 anos de idade.\nOs s\u00edntomas da enfermidade como unha entidade nosol\u00f3xica definida foi identificada por Emil Kraepelin, mentres que a neuropatolox\u00eda caracter\u00edstica foi observada por primeira vez por Alois Alzheimer en 1906.\nAs\u00ed pois, o descubrimento da enfermidade foi obra de ambos os dous psiquiatras, que traballaban no mesmo laboratorio. Con todo, dada a grande importancia que Kraepelin daba a atopar a base neuropatol\u00f3xica das desordes psiqui\u00e1tricas, decidiu designar a doenza como \"enfermidade de Alzheimer\" en honor ao seu compa\u00f1eiro.\nPolo xeral, o s\u00edntoma inicial \u00e9 a inhabilidade de adquirir novas memorias, pero adoita confundirse con actitudes relacionadas coa vellez ou o estr\u00e9s.\nAnte a sospeita de alzh\u00e9imer, o diagn\u00f3stico real\u00edzase con avaliaci\u00f3ns de conduta e cognitivas, as\u00ed como neuroimaxes, de estar dispo\u00f1ibles.\nA medida que progresa a enfermidade, aparecen confusi\u00f3n mental, irritabilidade e agresi\u00f3n, cambios do humor, trastornos da linguaxe, perda da memoria de longo prazo e unha predisposici\u00f3n a illarse a medida que os sentidos do paciente dimin\u00faen.\nGradualmente p\u00e9rdense as funci\u00f3ns biol\u00f3xicas que finalmente levan \u00e1 morte.\nO progn\u00f3stico para cada individuo \u00e9 dif\u00edcil de determinar. A media xeral \u00e9 de 7 anos,\nmenos do 3% dos pacientes viven m\u00e1is de 14 anos despois do diagn\u00f3stico.\nA causa do alzh\u00e9imer permanece desco\u00f1ecida, a\u00ednda que as \u00faltimas investigaci\u00f3ns parecen indicar que est\u00e1n implicados procesos de tipo pri\u00f3nico. As investigaci\u00f3ns adoitan asociar a enfermidade \u00e1 aparici\u00f3n de placas sen\u00eds e nobelos neurofibrilares. Os tratamentos actuais ofrecen moderados beneficios sintom\u00e1ticos, pero non hai tratamento que atrase ou dete\u00f1a o progreso da enfermidade.\nPara a prevenci\u00f3n do alzh\u00e9imer, suxer\u00edronse un n\u00famero variado de h\u00e1bitos condutuais, pero non hai evidencias publicadas que destaquen os beneficios desas recomendaci\u00f3ns, inclu\u00edndo estimulaci\u00f3n mental e dieta equilibrada.\nO papel que xoga o coidador do suxeito con alzh\u00e9imer \u00e9 fundamental,\na\u00ednda cando as presi\u00f3ns e demanda f\u00edsica deses coidados poden chegar a ser unha grande carga persoal.\nO D\u00eda Internacional do Alzh\u00e9imer cel\u00e9brase o 21 de setembro, data elixida pola OMS e a Federaci\u00f3n Internacional do Alzh\u00e9imer, data na cal se celebran en diversos pa\u00edses actividades para concienciar e axudar a previr a enfermidade.\nPrevese que en 2050 os pacientes de alzh\u00e9imer se vaian multiplicar por cinco.\nHistoria.\nM\u00e9dicos gregos e romanos asociaron a vellez coa demencia, pero non foi ata 1901 cando o psiquiatra alem\u00e1n Alois Alzheimer identificou o primeiro caso do que se co\u00f1ece hoxe como \"enfermidade de Alzheimer\", nunha muller de cincuenta anos de idade, a quen chamou \u00abAuguste D\u00bb. O investigador fixo o seguimento do seu paciente ata a s\u00faa morte en 1906, momento en que por primeira vez informou publicamente do caso.\nTrala morte da muller, Alzheimer examinoulle o cerebro ao microscopio. Anotou as alteraci\u00f3ns das \"neurofibrilas\", elementos do citoesqueleto tinguidos cunha soluci\u00f3n de prata.\nDurante os seguintes cinco anos, a literatura m\u00e9dica reportou polo menos once casos similares, alg\u00fans deles utilizando xa o termo \u00abenfermidade de Alzheimer\u00bb. A enfermidade foi categorizada por primeira vez por Emil Kraepelin logo da supresi\u00f3n dalg\u00fans elementos cl\u00ednicos concomitantes como delirios e alucinaci\u00f3ns, as\u00ed como caracter\u00edsticas histol\u00f3xicas irrelevantes para a enfermidade como os cambios arterioscler\u00f3ticos, os cales figuraban no informe orixinal sobre \"Auguste D\".\nNa oitava edici\u00f3n do seu libro de texto de Psiquiatr\u00eda, publicado en 1910, inclu\u00edu \u00e1 enfermidade do Alzheimer, denominada tam\u00e9n por Kraepelin \u00abdemencia presenil\u00bb, como un subtipo de demencia senil.\nDurante a maior parte do s\u00e9culo, o diagn\u00f3stico do alzh\u00e9imer estaba reservado para as persoas entre as idades de 45 e 65 anos con s\u00edntomas de demencia. A terminolox\u00eda cambiou desde 1977 cando, nunha conferencia sobre alzh\u00e9imer, chegouse \u00e1 conclusi\u00f3n de que as manifestaci\u00f3ns cl\u00ednicas e patol\u00f3xicas da demencia presenil e senil eran case id\u00e9nticas, a\u00ednda que os autores tam\u00e9n agregaron que iso non descartaba a posibilidade de que tivesen causas diferentes.\nIsto, a longo prazo, levou a facer o diagn\u00f3stico do alzh\u00e9imer independentemente da idade.\nO termo demencia senil do tipo alzh\u00e9imer foi empregado durante un tempo para describir o trastorno naquelas persoas maiores de 65 anos, mentres que a enfermidade cl\u00e1sica de Alzheimer reserv\u00e1base para as de menor idade. Finalmente, o termo \"enfermidade de Alzheimer\" foi aprobado oficialmente na nomenclatura m\u00e9dica para describir a individuos de todas as idades cun patr\u00f3n de s\u00edntomas: caracter\u00edsticas, curso da enfermidade e neuropatolox\u00eda com\u00fans.\nA Organizaci\u00f3n Mundial da Sa\u00fade (OMS) proclamou o 21 de setembro como o \"D\u00eda Internacional do Alzh\u00e9imer\" (ou \"da Loita contra o Alzh\u00e9imer\"). Segundo esta organizaci\u00f3n, a enfermidade de Alzh\u00e9imer representa entre un 60% e un 70% dos casos de demencia .\nEpidemiolox\u00eda.\nA incidencia en estudos de cohortes, mostra taxas de entre 10 e 15 novos casos cada mil persoas ao ano para a aparici\u00f3n de calquera forma de demencia e entre 5 e 8 para a aparici\u00f3n do alzh\u00e9imer. \u00c9 dicir, a metade de todos os casos novos de demencia cada ano son pacientes con alzh\u00e9imer. Tam\u00e9n hai diferenzas de incidencia dependendo do sexo, xa que se aprecia un risco maior de padecer a enfermidade nas mulleres, en particular entre a poboaci\u00f3n maior de 85 anos.\nA prevalencia \u00e9 a porcentaxe dunha poboaci\u00f3n dada cunha enfermidade. A idade avanzada \u00e9 o principal factor de risco para sufrir alzh\u00e9imer: maior frecuencia a maior idade. Nos Estados Unidos, a prevalencia do alzh\u00e9imer foi dun 1,6% no ano 2000, tanto na poboaci\u00f3n xeral como na comprendida entre os 65 e 74 anos. Apreciouse un aumento do 19% no grupo dos 75 aos 84 anos e do 42% nos maiores de 84 anos de idade; con todo, as taxas de prevalencia nas rexi\u00f3ns menos desenvolvidas do mundo son inferiores. A Organizaci\u00f3n Mundial da Sa\u00fade estimou que en 2005 o 0,379% das persoas a nivel mundial ti\u00f1an demencia e que a prevalencia aumentar\u00eda a un 0,441% en 2015 e a un 0,556% en 2030. doutra banda, para o ano 2010 a Alzheimer's Disease International estimou unha prevalencia de demencia do 4,7% a nivel mundial para persoas con 60 anos ou m\u00e1is, representada por certas cifras ao alza respecto de varios estudos publicados con anterioridade (10% superiores \u00e1s estimadas para The Lancet en 2005).\nOutro estudo estimou que no ano 2006, un 0,4% da poboaci\u00f3n mundial (entre 0,17 e o 0,89%; valor absoluto aproximadamente 26,6 mill\u00f3ns ou entre 11,4 e o 59,4 mill\u00f3ns) ver\u00edase afectado polo alzh\u00e9imer e que a prevalencia se triplicar\u00eda para o ano 2050.\nEtiolox\u00eda.\nAs causas do alzh\u00e9imer non foron completamente descubertas. Existen tres principais hip\u00f3teses para explicar o fen\u00f3meno: o d\u00e9ficit da acetilcolina, a acumulaci\u00f3n de amiloide ou tau e os trastornos metab\u00f3licos.\nA m\u00e1is antiga delas e na que se basean a maior\u00eda dos tratamentos dispo\u00f1ibles \u00e9 a hip\u00f3tese colin\u00e9rxica, a cal suxire que o alzh\u00e9imer d\u00e9bese a unha reduci\u00f3n na s\u00edntese do neurotransmisor acetilcolina. Esta hip\u00f3tese non mantivo apoio global por raz\u00f3n de que os medicamentos que tratan unha deficiencia colin\u00e9rxica te\u00f1en reducida efectividade na prevenci\u00f3n ou cura do alzh\u00e9imer, a\u00ednda que se propuxo que os efectos da acetilcolina dan inicio a unha acumulaci\u00f3n a tan grandes escalas que leva \u00e1 neuroinflamaci\u00f3n xeneralizada que deixa de ser tratable simplemente promovendo a s\u00edntese do neurotransmisor.\nOutra hip\u00f3tese proposta en 1991,\nrelacionouse coa acumulaci\u00f3n an\u00f3mala de prote\u00ednas beta-amiloide (tam\u00e9n chamada amiloide A\u03b2) e tau no cerebro dos pacientes con alzh\u00e9imer.\nNunha minor\u00eda de pacientes, a enfermidade prod\u00facese pola aparici\u00f3n de mutaci\u00f3ns nos xenes PSEN1, PSEN2 e no xene da APP, localizado no cromosoma 21. Neste \u00faltimo caso a enfermidade aparece clasicamente en persoas co s\u00edndrome de Down (trisom\u00eda no cromosoma 21), case universalmente aos 40 anos de vida e transm\u00edtese de pais a fillos (polo que existen, habitualmente, antecedentes familiares de alzh\u00e9imer nos pacientes que desenvolven a enfermidade en idades precoces). Esa relaci\u00f3n co cromosoma 21, e a tan elevada frecuencia de aparici\u00f3n da enfermidade nas trisom\u00edas dese cromosoma, fan que a teor\u00eda sexa moi evidente.\nO alzh\u00e9imer est\u00e1 caracterizado por dep\u00f3sitos amiloideos no cerebro. O seu compo\u00f1ente principal \u00e9 o p\u00e9ptido beta amiloide de 42 amino\u00e1cidos (\u03b2A42), en cuxo proceso de produci\u00f3n, \u00e9 fundamental a participaci\u00f3n da \u03b3-secretase, que depende a s\u00faa vez das presenilinas (PSEN).\nDeste xeito instit\u00faese un novo grupo de mol\u00e9culas de relativo recente descubrimento, implicadas na x\u00e9nese da enfermidade do Alzheimer e fundamental para a s\u00faa comprensi\u00f3n e que ofrecen posibilidades como dianas terap\u00e9uticas.\nPara comprender que son estas mol\u00e9culas, debemos sinalar que se tratan dun grupo de substancias pept\u00eddicas producidas principalmente no cerebro.\nHai dous tipos, PSEN 1 e PSEN 2, cunha estrutura similar. A funci\u00f3n principal que desempe\u00f1an ambas PSEN consiste no procesamento proteol\u00edtico de numerosas prote\u00ednas de membrana de tipo 1, entre elas a APP, formando parte da \u03b3 secretase; de a\u00ed a importancia das PSEN na enfermidade de Alzheimer, xa que a trav\u00e9s da regulaci\u00f3n da \u03b3 secretase determinan a forma de A\u03b2 que se xera e xa que logo a s\u00faa acumulaci\u00f3n no tecido cerebral.\nO alzh\u00e9imer de inicio cedo relacionouse con mutaci\u00f3ns no cromosoma 21, que cont\u00e9n o xene da APP, e os cromosomas 14 e 1, que codifican para PSEN1 e PSEN2 respectivamente; estas mutaci\u00f3ns te\u00f1en como resultado, entre outros efectos, o aumento da concentraci\u00f3n de \u03b2A. Mentres que o alzh\u00e9imer de inicio tard\u00edo relaci\u00f3nase con mutaci\u00f3ns no xene da apolipoproteina E.\nO xene que codifica a PSEN1, do que se co\u00f1ecen 177 mutaci\u00f3ns distintas, \u00e9 o responsable da aparici\u00f3n do alzh\u00e9imer de inicio tan cedo como aos 23 anos. A mutaci\u00f3n da PSEN2 \u00e9 o causante de menos do 1% dos casos de alzh\u00e9imer autos\u00f3micos dominantes, influ\u00edndo m\u00e1is nestes portadores os factores ambientais.\nOutro grande factor de risco xen\u00e9tico \u00e9 a presenza do xene da \"APOE4\", o cal tende a producir unha acumulaci\u00f3n amiloide no cerebro antes da aparici\u00f3n dos primeiros s\u00edntomas do alzh\u00e9imer. Polo tanto, a deposici\u00f3n do amiloide A\u03b2 tende a preceder a cl\u00ednica do alzh\u00e9imer.\nOutras evidencias parten dos achados en ratos xeneticamente modificados, os cales s\u00f3 expresan un xene humano mutado, o da \"APP\", o cal invariablemente c\u00e1usalles o desenvolvemento de placas amiloides fibrilares. Descubriuse unha vacina experimental que causaba a eliminaci\u00f3n destas placas pero non ti\u00f1a efecto sobre a demencia.\nOs dep\u00f3sitos das placas non te\u00f1en correlaci\u00f3n coa perda neuronal.\nEsta observaci\u00f3n apoia a hip\u00f3tese \"tau\", a cal defende que \u00e9 esta prote\u00edna a que d\u00e1 inicio \u00e1 cascada de trastornos da enfermidade de Alzheimer. De acordo a este modelo, as tau hiperfosforiladas adoptan formas an\u00f3malas distribu\u00edndose en longas fileiras. Eventualmente forman ovillos de neurofibrilas dentro dos corpos das c\u00e9lulas nerviosas.\nCando isto ocorre, os microt\u00fabulos desint\u00e9granse colapsando o sistema de transporte da neurona. Iso pode dar inicio \u00e1s primeiras disfunci\u00f3ns na comunicaci\u00f3n bioqu\u00edmica entre unha neurona e a outra e implicar \u00e1 morte destas c\u00e9lulas.\nUn n\u00famero de investigaci\u00f3ns recentes relacionou a demencia, inclu\u00edndo a enfermidade de Alzheimer, con desordes metab\u00f3licas, particularmente coa hiperglicemia e a resistencia \u00e1 insulina. A expresi\u00f3n de receptores da insulina foi demostrada nas neuronas do sistema nervioso central, preferentemente nas do hipocampo. Nestas neuronas, cando a insulina se une ao seu receptor celular, promovese a activaci\u00f3n de cascadas de se\u00f1alizaci\u00f3n intracelular que conducen ao cambio da expresi\u00f3n dos xenes relacionados cos procesos de plasticidade sin\u00e1ptica e das enzimas relacionadas co despexe da mesma insulina e do beta-amiloide. Estas enzimas degradantes de insulina promoven a diminuci\u00f3n da toxicidade debida ao amiloide en modelos animais.\nAlg\u00fans estudos suxeriron unha hip\u00f3tese sobre a relaci\u00f3n desta enfermidade co aluminio. Dita hip\u00f3tese suxire que os utensilios de aluminio contaminan con trazas de \"i\u00f3ns al\u00famina\" nos alimentos. Estes i\u00f3ns focalizanse nos receptores producindo degradaci\u00f3n e formaci\u00f3n de plaquetas amiloide, este feito est\u00e1 sendo proposto nos centros de investigaci\u00f3n da enfermidade.\nMalia a pol\u00e9mica existente en torno ao papel que ten o aluminio como factor de risco do alzh\u00e9imer, nos \u00faltimos anos os estudos cient\u00edficos mostraron que este metal poder\u00eda estar relacionado co desenvolvemento da enfermidade. Os resultados mostran que o aluminio as\u00f3ciase a varios procesos neurofisiol\u00f3xicos que provocan a caracter\u00edstica dexeneraci\u00f3n do alzh\u00e9imer.\nPatoxenia.\nA enfermidade de Alzheimer caracter\u00edzase pola perda de neuronas e sinapses no c\u00f3rtex cerebral e en certas rexi\u00f3ns subcorticais. Esta perda resulta nunha atrofia das rexi\u00f3ns afectadas, inclu\u00edndo unha dexeneraci\u00f3n no lobo temporal e parietal e partes da c\u00f3rtex frontal e a circunvoluci\u00f3n cingulada.\nNeuropatolox\u00eda.\nAs placas son dep\u00f3sitos densos, insolubles, da prote\u00edna beta-amiloide e de material celular, que se localizan f\u00f3ra e ao redor das neuronas. Estas contin\u00faan crecendo ata formar fibras entretecidas dentro da c\u00e9lula nerviosa, os chamados nobelos. \u00c9 probable que moitos individuos, na s\u00faa vellez, desenvolvan estas placas e nobelos como parte do proceso normal do envellecemento, con todo, os pacientes con alzh\u00e9imer te\u00f1en un maior n\u00famero en lugares espec\u00edficos do cerebro como o lobo temporal.\nBioqu\u00edmica.\nA enfermidade de Alzheimer definiuse como unha enfermidade que altera o pregamento de prote\u00ednas ou proteopat\u00eda, debido \u00e1 acumulaci\u00f3n de prote\u00ednas A\u03b2 e tau, anormalmente dobradas, no cerebro.\nAs placas neur\u00edticas est\u00e1n constitu\u00eddas por pequenos p\u00e9ptidos de 39 a 43 amino\u00e1cidos de lonxitude, chamados \"beta-amiloides\" (abreviados A-beta ou A\u03b2). O beta-amiloide \u00e9 un fragmento que prov\u00e9n dunha prote\u00edna de maior tama\u00f1o co\u00f1ecida como \"prote\u00edna precursora amiloide\" (APP, polas s\u00faas siglas en ingl\u00e9s). Esta prote\u00edna \u00e9 indispensable para o crecemento das neuronas, para a s\u00faa supervivencia e a s\u00faa reparaci\u00f3n postdano.\nNa enfermidade de Alzheimer, un proceso a\u00ednda desco\u00f1ecido \u00e9 o responsable de que a APP sexa dividida en varios fragmentos de menor tama\u00f1o por enzimas que catalizan un proceso de prote\u00f3lise.\nUn destes fragmentos \u00e9 a fibra do beta-amiloide, o cal agr\u00fapase e depositase f\u00f3ra das neuronas en formaci\u00f3ns microscopicamente densas co\u00f1ecidas como placas sen\u00eds.\nA enfermidade do Alzheimer consid\u00e9rase tam\u00e9n unha \"tauopat\u00eda\", debido \u00e1 agregaci\u00f3n anormal da prote\u00edna tau. As neuronas sas conte\u00f1en un citoesqueleto, unha estrutura intracelular de soporte, parcialmente feito de microt\u00fabulos. Estes microt\u00fabulos act\u00faan como v\u00edas que gu\u00edan os nutrientes e outras mol\u00e9culas desde o corpo celular ata os extremos dos ax\u00f3ns e viceversa. Cada prote\u00edna tau estabiliza os microt\u00fabulos cando \u00e9 fosforilado, e por esa asociaci\u00f3n denom\u00ednaselle \"prote\u00edna asociada ao microt\u00fabulo\". No alzh\u00e9imer, a tau procede por cambios qu\u00edmicos resultado da s\u00faa hiperfosforilaci\u00f3n, \u00fanese con outras febras tau creando madeixas de neurofibrilas e, deste xeito, desintegra o sistema de transporte da neurona.\nPatolox\u00eda.\nNon se explicou por completo como a produci\u00f3n e agregaci\u00f3n dos p\u00e9ptidos A\u03b2 xogan un rol no alzh\u00e9imer.\nA f\u00f3rmula tradicional da hip\u00f3tese amiloide apunta \u00e1 acumulaci\u00f3n dos p\u00e9ptidos A\u03b2 como o evento principal que comporta a dexeneraci\u00f3n neuronal. A acumulaci\u00f3n das fibras amiloides, que parece ser a forma an\u00f3mala da prote\u00edna responsable da perturbaci\u00f3n da homeostase do ion calcio intracelular, induce a morte celular programada, chamada apoptose.\nS\u00e1bese tam\u00e9n, que a A\u03b2 acum\u00falase selectivamente nas mitocondrias das c\u00e9lulas cerebrais afectadas no alzh\u00e9imer e que \u00e9 capaz de inhibir certas funci\u00f3ns enzim\u00e1ticas, as\u00ed como alterar a utilizaci\u00f3n da glicosa polas neuronas.\nVarios mecanismos inflamatorios e a intervenci\u00f3n das citoquinas poden tam\u00e9n xogar un papel na patolox\u00eda da enfermidade de Alzheimer. A inflamaci\u00f3n \u00e9 o marcador xeral de dano nos tecidos en calquera enfermidade e pode ser secundario ao dano producido polo alzh\u00e9imer, ou ben, a expresi\u00f3n dunha resposta inmunol\u00f3xica.\nXen\u00e9tica.\nA gran maior\u00eda dos pacientes desta enfermidade te\u00f1en ou han ter alg\u00fan familiar con devandita enfermidade. Tam\u00e9n hai que dicir que unha pequena representaci\u00f3n dos pacientes de alzh\u00e9imer \u00e9 debido a unha xeraci\u00f3n autosomal dominante, facendo que a enfermidade apareza de forma temper\u00e1. En menos dun 10% dos casos, o alzh\u00e9imer aparece antes dos 60 anos de idade como consecuencia de mutaci\u00f3ns autos\u00f3micas dominantes, representando, apenas, un 0,01% de todos os casos.\nEstas mutaci\u00f3ns descubr\u00edronse en tres xenes distintos: o xene da prote\u00edna precursora de amiloide (APP) e os xenes das presenilinas 1 e 2. A\u00ednda que a forma de aparici\u00f3n temper\u00e1 da enfermidade de Alzheimer ocorre por mutaci\u00f3ns en tres xenes b\u00e1sicos, a forma m\u00e1is com\u00fan non se puido explicar cun modelo puramente xen\u00e9tico. A presenza do xene da apolipoprote\u00edna E \u00e9 o factor de risco xen\u00e9tico m\u00e1is importante para padecer alzh\u00e9imer, pero non permite explicar todos os casos da enfermidade.\nEn 1987, descubriuse a relaci\u00f3n da enfermidade de Alzheimer co cromosoma 21. Isto foi importante porque a maior\u00eda dos afectados pola \"s\u00edndrome de Down\" ou trisom\u00eda do cromosoma 21, padecen lesi\u00f3ns neuropatol\u00f3xicas similares \u00e1s do alzh\u00e9imer. Dentro do cromosoma 21 atopamos o xene \"APP\". John Hardy e os seus colaboradores en 1991 afirmaron que este xene estaba implicado na enfermidade de Alzheimer nun reducido n\u00famero de familias. Con todo, consid\u00e9rase que entre o 5-10% dos familiares coa enfermidade precoz pad\u00e9cena debido a unha mutaci\u00f3n deste xene.\nAs investigaci\u00f3ns dentro deste xene centr\u00e1ronse no p\u00e9ptido A\u03b2 (todas as mutaci\u00f3ns at\u00f3panse ao redor deste p\u00e9ptido).\nAs mutaci\u00f3ns produc\u00edan un aumento das concentraci\u00f3ns do p\u00e9ptido A\u03b2. Isto levou \u00e1 formaci\u00f3n da hip\u00f3tese de \"fervenza amiloide\" nos anos 90.\nA \"fervenza amiloide\" consiste en que a grande produci\u00f3n de A\u03b2 levar\u00eda \u00e1 formaci\u00f3n de dep\u00f3sitos en formas de placas sen\u00eds. Estas placas sen\u00eds ser\u00edan nocivas para as c\u00e9lulas que producir\u00edan madeixas neurofibrilares, a morte celular e a demencia.\nM\u00e1is tarde viuse nun grupo amplo de familias o ligamento da enfermidade de Alzheimer co cromosoma 14. Pero isto levou a unha cadea de erros e con iso unhas conclusi\u00f3ns err\u00f3neas.\nRudy Tanzi e Peter St George-Hyslop en 1995, mediante as t\u00e9cnicas de clonaxe descubriron outro xene, o S182 ou Presenilina-1 (PS1). Este xene at\u00f3pase entre os dominios 9 e 8 de transmembrana (con d\u00faas rexi\u00f3ns hidrof\u00edlicas) e atoparonse m\u00e1is de 30 mutaci\u00f3ns.\nEste xene interv\u00e9n en procesos de apoptose e \u00e9 fundamental durante o desenvolvemento.\nA maior\u00eda das mutaci\u00f3ns do xene Presenilina-1 (PS1) provocan un cambio na estrutura primaria. A PS1 e a enfermidade do Alzheimer non te\u00f1en unha clara relaci\u00f3n, pero hai que destacar que os pacientes que tiveron mutaci\u00f3ns aumentan o p\u00e9ptido A\u03b2 no plasma.\nPouco m\u00e1is tarde descubriuse un novo xene que se denomina presenilina-2 (PS2) e tam\u00e9n provoca o ascenso na concentraci\u00f3n do p\u00e9ptido A\u03b2, a\u00ednda que as mutaci\u00f3ns observadas son de menor cantidade que nos outros xenes (APP e PS1).\nA PS2 est\u00e1 formada por 8 ou 9 dominios transmembrana.\nA maior\u00eda das mutaci\u00f3ns no xene da APP e nos das presenilinas, aumentan a produci\u00f3n dunha pequena prote\u00edna chamada beta-amiloide (Abeta 2), a cal \u00e9 o principal compo\u00f1ente das placas sen\u00eds.\nA\u00ednda que a maior\u00eda dos casos de alzh\u00e9imer non se deben a unha herdanza familiar, certos xenes act\u00faan como factores de risco. Un exemplo \u00e9 a transmisi\u00f3n familiar do alelo e4 do xene da apolipoprote\u00edna E. Este xene consid\u00e9rase un factor de risco para a aparici\u00f3n do alzh\u00e9imer espor\u00e1dico en fases tard\u00edas producindo un 50% dos casos de alzh\u00e9imer. Ademais deste, ao redor de 400 xenes foron tam\u00e9n investigados pola s\u00faa relaci\u00f3n co alzh\u00e9imer espor\u00e1dico en fase tard\u00eda.\nAs\u00ed pois, os xenetistas coinciden en que hai m\u00e1is xenes que act\u00faan como factores de risco, a\u00ednda que tam\u00e9n afirman que existen outros que te\u00f1en certos efectos protectores que levan a atrasar a idade da aparici\u00f3n do alzh\u00e9imer. Un exemplo \u00e9 a alteraci\u00f3n no xene da reelina, que contrib\u00fae a aumentar o risco de aparici\u00f3n do alzh\u00e9imer en mulleres.\nCaracter\u00edsticas.\nO transcurso da enfermidade div\u00eddese en catro etapas, con modelos progresivos de impedimentos cognitivos e funcionais.\nPredemencia.\nOs primeiros s\u00edntomas que se manifestan adoitan ser confundidos por simples efectos da idade ou causas do estr\u00e9s. Un test neuropsicol\u00f3xico detallado pode revelar lixeiras dificultades cognitivas ata oito anos antes de que a persoa cumpra os criterios cl\u00ednicos que definen o diagn\u00f3stico de alzh\u00e9imer. Estes primeiros s\u00edntomas poden afectar \u00e1s actividades coti\u00e1s m\u00e1is complexas. O d\u00e9ficit que m\u00e1is destaca \u00e9 a perda de memoria, que se expresa como unha dificultade para recordar feitos sucedidos recentemente e a incapacidade de reter nova informaci\u00f3n.\nNestes primeiros momentos tam\u00e9n resultan sintom\u00e1ticamente significativos os problemas sut\u00eds con funci\u00f3ns executivas ou de atenci\u00f3n, de planificar, de flexibilidade e de pensamento abstracto ou ben deterioraci\u00f3n da memoria sem\u00e1ntica (recordar o significado das palabras e poder relacionar conceptos ). Tam\u00e9n \u00e9 probable observar apat\u00eda, que acaba sendo o s\u00edntoma neuropsiqui\u00e1trico m\u00e1is persistente ao longo do desenvolvemento da enfermidade. Este estadio precl\u00ednico tam\u00e9n se chamou deterioraci\u00f3n cognitiva leve, pero disc\u00fatese se este termo corresponde a unha fase de diagn\u00f3stico diferente ou se se identifica como o primeiro chanzo da enfermidade de Alzheimer.\nDemencia precoz.\nOs s\u00edntomas nesta fase inicial van desde unha simple e insignificante, pero \u00e1s veces recorrente, perda de memoria (como a dificultade en orientarse un mesmo en lugares como r\u00faas ao estar conducindo o autom\u00f3bil), ata unha constante e m\u00e1is persuasiva perda da memoria co\u00f1ecida como memoria a curto prazo, presentando dificultades ao interactuar en \u00e1reas de \u00edndole familiar como a veci\u00f1anza onde o individuo habita.\n\u00c9 frecuente que o diagn\u00f3stico definitivo se dea aos enfermos xa con deterioraci\u00f3n na aprendizaxe e na memoria. Con todo. nunha pequena parte deles, as dificultades coa linguaxe, as funci\u00f3ns executivas, a percepci\u00f3n (agnosia) ou a execuci\u00f3n de movementos (apraxia) son m\u00e1is prominentes que os problemas de memoria. A\u00ednda as\u00ed, o alzh\u00e9imer non afecta a todas as capacidades da memoria por igual: os feitos e os recordos recentes vense afectados en maior grado que os recordos antigos da propia vida (memoria epis\u00f3dica), os datos aprendidas (memoria sem\u00e1ntica) e a memoria impl\u00edcita (a memoria de como manexar o corpo para facer cousas, como usar un garfo para comer).\nOs problemas coa linguaxe, por outra banda, caracter\u00edzanse principalmente por unha diminuci\u00f3n tanto do vocabulario como da fluidez da fala, o que implica un empobrecemento en xeral da linguaxe oral e escrita. Neste punto, con todo, o paciente normalmente \u00e9 capaz de comunicar adecuadamente as s\u00faas ideas b\u00e1sicas. A\u00ednda as\u00ed, cando realiza tarefas de motricidad fina como escribir, pintar ou vestirse, adoita presentar algunha dificultade de coordinaci\u00f3n ou planificaci\u00f3n de movementos (apraxia), pero a mi\u00fado adoitan pasar desapercibidas. A medida que a enfermidade progresa, os pacientes con alzh\u00e9imer a mi\u00fado poden continuar levando a cabo de forma independente algunhas tarefas, pero adoitan necesitar axuda, asistencia ou supervisi\u00f3n nalgunhas das actividades m\u00e1is cognitivas.\nDemencia moderada.\nA deterioraci\u00f3n progresiva acaba dificultando a independencia, e os pacientes deixan de ser capaces de levar a cabo as actividades m\u00e1is b\u00e1sicas do d\u00eda a d\u00eda. Ademais, as dificultades no fala conv\u00e9rtense evidentes debido a unha crecente incapacidade de recordar vocabulario, que conduce a frecuentes substituci\u00f3ns de palabras incorrectas (parafasia). Do mesmo xeito, a capacidade de escribir e ler tam\u00e9n se perden progresivamente, e as secuencias motoras complexas v\u00f3lvense menos coordinadas a medida que a enfermidade avanza, incrementando o risco de ca\u00eddas. Durante esta fase, os problemas de memoria empeoran, e o paciente pode chegar a non recordar parentes pr\u00f3ximos. A memoria a longo prazo, que ata ese momento permanec\u00eda intacta, resulta totalmente deteriorada.\nNesta etapa v\u00f3lvense m\u00e1is notorios os cambios na conduta. As manifestaci\u00f3ns neuropsiqui\u00e1tricas m\u00e1is com\u00fans son as distracciones, o desvar\u00edo e os episodios de confusi\u00f3n ao final do d\u00eda (agravados pola fatiga, a pouca luz ou a escuridade), as\u00ed como a irritabilidade e a labilidade emocional, que incl\u00faen choros ou risas inapropiadas, agresi\u00f3n non premeditada e ata a resistencia \u00e1s persoas a cargo dos seus coidados. En aproximadamente o 30% dos pacientes aparecen ilusi\u00f3ns no reco\u00f1ecemento de persoas. Ademais, tam\u00e9n perden a noci\u00f3n do proceso da s\u00faa enfermidade e as s\u00faas limitaci\u00f3ns (anosognosia), desenvolvendo problemas como a incontinencia urinaria. Estes s\u00edntomas estresan aos familiares e as persoas a cargo do coidado do paciente e poden verse reducidos se se traslada a un centro de coidados a longo prazo..\nDemencia avanzada.\nDurante esta etapa na enfermidade de alzh\u00e9imer, o paciente xa \u00e9 completamente dependente dos seus coidadores. A linguaxe quedou reducida a frases curtas e simples, ou ben a palabras soltas, e \u00e9 moi frecuente que a persoa se trabuque completamente ao intentar falar. Malia esta perda das habilidades ling\u00fc\u00edsticas, a mi\u00fado os pacientes entenden e responden a sinais emocionais. A\u00ednda que a agresividade pode persistir, a apat\u00eda e o esgotamento son resultados moito m\u00e1is com\u00fans. Ao cabo, os pacientes non poden levar a cabo nin as tarefas m\u00e1is simples sen axuda. A masa muscular e a mobilidade est\u00e1n totalmente deterioradas ata o punto de que os enfermos xacen prostrados na cama, e non poden nin alimentarse por si mesmos. Neste punto se evidencia que o alzh\u00e9imer \u00e9 unha enfermidade terminal, a\u00ednda que a causa de morte non adoita ser a enfermidade por si soa, sen\u00f3n un factor externo como unha infecci\u00f3n das \u00falceras ou unha pneumon\u00eda.\nDiagn\u00f3stico.\nO diagn\u00f3stico basase primeiro na historia e nas observaci\u00f3ns cl\u00ednicas, tanto do profesional da saude como a que \u00e9 referida polos familiares, baseada nas caracter\u00edsticas neurol\u00f3xicas e psicol\u00f3xicas, as\u00ed como na ausencia de condici\u00f3ns alternativas: un diagn\u00f3stico de exclusi\u00f3n. Durante unhas semanas ou meses real\u00edzanse probas de memoria e de funcionamento ou avaliaci\u00f3n intelectual. Tam\u00e9n se efect\u00faan an\u00e1lise de sangue e esc\u00e1ner para descartar diagn\u00f3sticos alternativos. Non existe un test \"pre mortem\" para diagnosticar concluientemente o alzh\u00e9imer. Conseguiuse aproximar a certeza do diagn\u00f3stico a un 85%, pero o definitivo debe facerse con probas histol\u00f3xicas sobre tecido cerebral, xeralmente obtidas na autopsia. As probas de imaxe cerebral \u2014tomograf\u00eda computadorizada (TC), resonancia magn\u00e9tica nuclear (RMN), tomograf\u00eda por emisi\u00f3n de positr\u00f3ns (TEP) ou a tomograf\u00eda computarizada por emisi\u00f3n de fot\u00f3n \u00fanico\u2014 poden mostrar diferentes signos de que existe unha demencia, pero non especifica de cal se trata. Tralo seu diagn\u00f3stico, a expectativa media de vida dos pacientes que viven coa enfermidade de Alzheimer \u00e9 de entre 7 e 10 anos.\nCriterios de diagn\u00f3stico.\nA \"Asociaci\u00f3n do Alzh\u00e9imer\" \u00e9 o organismo que estableceu os criterios diagn\u00f3sticos m\u00e1is comunmente usados, rexistrados nos \"Criterios NINCDS-ADRDA do Alzh\u00e9imer\".\nEstas pautas requiren que a presenza dun trastorno cognitivo e a sospeita dunha s\u00edndrome demencial sexan confirmadas cunha avaliaci\u00f3n neuropsicol\u00f3xica con vistas a categorizar o diagn\u00f3stico do alzh\u00e9imer en dous: posible ou probable. A confirmaci\u00f3n histol\u00f3xica, que incl\u00fae un exame microsc\u00f3pico do tecido cerebral, prec\u00edsase para o diagn\u00f3stico definitivo do alzh\u00e9imer. Estes criterios incl\u00faen que a presenza dun trastorno cognitivo e a sospeita dunha s\u00edndrome demencial sexan confirmados por avaliaci\u00f3ns neuropsicol\u00f3xicas para distinguir entre un diagn\u00f3stico posible ou un probable da enfermidade de Alzheimer. Mostrouse fiabilidade e validez estat\u00edstica entre os criterios diagn\u00f3sticos e a confirmaci\u00f3n histol\u00f3xica definitiva.\nSon oito os dominios cognitivos que con m\u00e1is frecuencia d\u00e1nanse no alzh\u00e9imer: a memoria, a linguaxe, a percepci\u00f3n, a atenci\u00f3n, as habilidades construtivas e de orientaci\u00f3n, a resoluci\u00f3n de problemas e as capacidades funcionais. Estes par\u00e1metros son equivalentes aos evaluados nos Criterios NINCDS-ADRDA publicados pola Asociaci\u00f3n Americana de Psiquiatr\u00eda.\nFerramentas de diagn\u00f3stico.\nAs avaliaci\u00f3ns neuropsicol\u00f3xicas, inclusive o exame minimental, son amplamente usadas para avaliar os trastornos cognitivos necesarios para o diagn\u00f3stico do alzh\u00e9imer. Outra serie de exames m\u00e1is comprensivos son necesarios para unha maior fiabilidade nos resultados, especialmente nas fases iniciais da enfermidade.\nO exame neurol\u00f3xico nos inicios do alzh\u00e9imer \u00e9 crucial para o diagn\u00f3stico diferencial do alzh\u00e9imer e outras enfermidades. As entrevistas a familiares tam\u00e9n serven para avaliar a enfermidade. Os coidadores poden prover informaci\u00f3n e detalles importantes sobre as habilidades rutineiras, as\u00ed como a diminuci\u00f3n no tempo da funci\u00f3n mental do paciente. O punto de vista da persoa a cargo do paciente \u00e9 de especial importancia debido a que o paciente, polo xeral, non est\u00e1 ao tanto das s\u00faas propias deficiencias. Moitas veces, os familiares te\u00f1en desaf\u00edos na detecci\u00f3n dos s\u00edntomas e signos iniciais da demencia e poida que non comuniquen a informaci\u00f3n de xeito acertado ao profesional de sa\u00fade especializado.\nOs exames adicionais poden proporcionar informaci\u00f3n dalg\u00fans elementos da enfermidade e tenden a ser usados para descartar outros diagn\u00f3sticos. Os exames de sangue poden identificar outras causas de demencia que non sexa o alzh\u00e9imer, que poden ser, en poucos casos, enfermidades revers\u00edbeis. O exame psicol\u00f3xico para a depresi\u00f3n \u00e9 de valor, posto que a depresi\u00f3n pode aparecer de xeito concomitante co alzh\u00e9imer, ou ben ser a causa dos trastornos cognitivos.\nNos casos en que estean dispo\u00f1ibles imaxes neurol\u00f3xicas especializadas, como a TEP ou a tomograf\u00eda de fot\u00f3n \u00fanico, poden servir para confirmar o diagn\u00f3stico do alzh\u00e9imer xunto coas avaliaci\u00f3ns do status mental do individuo. A capacidade dunha tomograf\u00eda computarizada por emisi\u00f3n de fot\u00f3n \u00fanico, para distinguir entre o alzh\u00e9imer e outras posibles causas en algu\u00e9n que xa foi diagnosticado de demencia, parece ser superior aos intentos de diagn\u00f3stico mediante exames mentais e a historia do paciente. Unha nova t\u00e9cnica, co\u00f1ecida como PiB PET, desenvolveuse para tomar imaxes, directamente e de forma clara, dos dep\u00f3sitos beta-amiloides \"in vivo\", co uso dun radiof\u00e1rmaco que se une selectivamente aos dep\u00f3sitos A\u03b2. Outro marcado obxectivo recente da enfermidade de Alzheimer \u00e9 a an\u00e1lise do l\u00edquido cefalorraqu\u00eddeo en busca de amiloides beta ou prote\u00ednas tau.\nAmbos avances da imaxe m\u00e9dica derivaron en propostas para cambiar os criterios diagn\u00f3sticos.\nTratamento.\nO tratamento busca confortar o paciente e retardar o m\u00e1ximo pos\u00edbel a evoluci\u00f3n da doenza. Algunhas drogas son \u00fatiles no inicio, e a s\u00faa dose debe personalizarse. Son os inhibidores da acetil-colinesterase, medicaci\u00f3ns que inhiben a encima respons\u00e1bel da degradaci\u00f3n da acetilcolina producida e liberada por un n\u00facleo na base do cerebro (n\u00facleo basal de Meynert). A deficiencia de acetilcolina consid\u00e9rase epifen\u00f3meno da doenza de Alzheimer, mais non \u00e9 o \u00fanico evento bioqu\u00edmico/fisiopatol\u00f3xico que ocorre. M\u00e1is recentemente, un grupo de medicaci\u00f3ns co\u00f1ecido como inhibidores dos receptores do tipo NMDA(N-Metil-D-Aspartato) do glutamato entrou no mercado. A memantina \u00e9 tal droga, e a s\u00faa acci\u00f3n d\u00e1se pola inhibici\u00f3n da ligaz\u00f3n do glutamato, neurotransmisor excitatorio do sistema nervioso central aos seus receptores. O glutamato \u00e9 respons\u00e1bel das reacci\u00f3ns de excitotoxicidade con liberaci\u00f3n de radicais libres e lesi\u00f3ns de tecidos e neuronas.\nContorna social.\nO avance da enfermidade pode ser m\u00e1is r\u00e1pido ou m\u00e1is lento en funci\u00f3n da contorna da persoa con alzh\u00e9imer. Os posibles factores sociais que poden acelerar o avance da enfermidade son o estr\u00e9s na contorna familiar, escasa actividade intelectual ou a vida sedentaria. Por outra banda, un bo ambiente familiar, unha dieta axeitada, o exercicio e a socializaci\u00f3n con outras persoas poden axudar a atrasar a aparici\u00f3n e avance da enfermidade.\nTratamentos farmacol\u00f3xicos.\nProbouse a eficacia de f\u00e1rmacos anticolinester\u00e1sicos que te\u00f1en unha acci\u00f3n inhibidora da colinesterase, a encima encargada de descompo\u00f1er a acetilcolina (neurotransmisor que falta na enfermidade de Alzheimer e que incide substancialmente na memoria e outras funci\u00f3ns cognitivas). Incorpor\u00e1ronse ao tratamento da enfermidade novos f\u00e1rmacos que interve\u00f1en na regulaci\u00f3n da neurotransmisi\u00f3n glutamin\u00e9rxica. Con todo isto mellorouse o comportamento do enfermo en canto \u00e1 apat\u00eda, a iniciativa, a capacidade funcional e as alucinaci\u00f3ns, mellorando a s\u00faa calidade de vida. Dende o ano 2008 a mellor\u00eda obtida con devanditos f\u00e1rmacos \u00e9 discreta, \u00e9 dicir, non se conseguiu alterar o curso da demencia subxacente.\nO primeiro f\u00e1rmaco anticolinester\u00e1sico comercializado foi a tacrina, que deixouse de empregarse pola s\u00faa hepatotoxicidade. En 2008, en Europa e Norteam\u00e9rica exist\u00edan 4 f\u00e1rmacos dispo\u00f1ibles, tres deles son inhibidores da acetilcolinesterase: donepezila (comercializado como \"Aricept\"), rivastigmina (comercializado como \"Exelon\" o \"Prometax\")\nincluiendo o parche de Exelon,\ne galantamina (comercializado como \"Reminyl\").\nOs tres presentan un perfil de eficacia similar con parecidos efectos secundarios. Estes \u00faltimos adoitan ser alteraci\u00f3ns gastrointestinais, anorexia e trastornos do ritmo card\u00edaco. O cuarto medicamento \u00e9 un antagonista dos receptores NMDA, a memantina. Ning\u00fan dos catro \u00e9 indicado para retardar ou deter o progreso da enfermidade.\nA reduci\u00f3n na actividade das neuronas colin\u00e9rxicas \u00e9 unha das caracter\u00edsticas reco\u00f1ecidas da enfermidade de Alzheimer.\nOs inhibidores da acetilcolinesterase empr\u00e9ganse para reducir a taxa de degradaci\u00f3n da acetilcolina, mantendo as\u00ed concentraci\u00f3ns adecuadas do neurotransmisor no cerebro e detendo a s\u00faa perda causada pola morte das neuronas colin\u00e9rxicas.\nExisten evidencias de que estes medicamentos te\u00f1en eficacia nas etapas leves e moderadas da enfermidade, a\u00ednda que un pouco menos de que sexan \u00fatiles na fase avanzada. S\u00f3 a donepezila aprobouse para este estado da demencia.\nO uso destes f\u00e1rmacos nos trastornos cognitivos leves non mostrou ser capaz de retardar a aparici\u00f3n do alzh\u00e9imer.\nOs efectos adversos m\u00e1is com\u00fans incl\u00faen n\u00e1useas e v\u00f3mitos, ambos ligados ao exceso colin\u00e9rxico que deles deriva. Estes efectos aparecen entre un 10 e un 20% aproximadamente dos tratados e te\u00f1en severidade leve a moderada. Entre os efectos secundarios menos frecuentes figuran cambras musculares, diminuci\u00f3n da frecuencia card\u00edaca, diminuci\u00f3n do apetito e do peso corporal e un incremento na produci\u00f3n de zume g\u00e1strico.\nA memantina \u00e9 un f\u00e1rmaco cun mecanismo de acci\u00f3n diferente, que est\u00e1 indicado nas fases moderadas e avanzadas da enfermidade. O seu mecanismo de acci\u00f3n te\u00f3rico bas\u00e9ase en antagonizar os receptores NMDA glutamin\u00e9rxicos, usado nun principio como un axente antigripal. O glutamato \u00e9 un neurotransmisor excitatorio do sistema nervioso central. Ao parecer, un exceso de estimulaci\u00f3n glutamin\u00e9rxica poder\u00eda producir ou inducir unha serie de reacci\u00f3ns intraneuronais de car\u00e1cter t\u00f3xico, causando a morte celular por un proceso chamado excitotoxicidade, que consiste nunha sobreestimulaci\u00f3n dos receptores do glutamato. Esta excitotoxicidade non s\u00f3 ocorre en pacientes con alzh\u00e9imer, sen\u00f3n tam\u00e9n noutras enfermidades neurodexenerativas, como a enfermidade de Parkinson e a esclerose m\u00faltiple.\nOs ensaios cl\u00ednicos demostraron unha eficacia moderada nestes pacientes e un perfil de efectos secundarios aceptable. No 2005 aprobouse tam\u00e9n a s\u00faa indicaci\u00f3n en fases moderadas da enfermidade, pero os efectos nas fases iniciais son a\u00ednda desco\u00f1ecidos.\nOs efectos adversos da memantina son infrecuentes e leves e incl\u00faen alucinaci\u00f3ns, confusi\u00f3n, mareos, dor de cabeza e fatiga.\nA combinaci\u00f3n de memantina e donepezila mostrou ser estad\u00edsticamente significativa pero marxinalmente exitosa desde o punto de vista cl\u00ednico.\nAdemais existen f\u00e1rmacos que melloran alg\u00fans dos s\u00edntomas que produce esta enfermidade, entre os que se atopan ansiol\u00edticos, hipn\u00f3ticos, neurol\u00e9pticos e antidepresivos. Os f\u00e1rmacos antipsic\u00f3ticos ind\u00edcanse para reducir a agresi\u00f3n e a psicose en pacientes con alzh\u00e9imer que te\u00f1en problemas de conduta, pero \u00fasanse con moderaci\u00f3n e non de forma rutineira por raz\u00f3n dos serios efectos secundarios, como eventos cerebrovasculares, trastornos extrapiramidais e unha reduci\u00f3n cognitiva.\nIntervenci\u00f3n psicosocial.\nExisten certas evidencias de que a estimulaci\u00f3n das capacidades cognitivas axuda a ralentizar a perda destas funci\u00f3ns e habilidades. Esta estimulaci\u00f3n consiste en traballar aquelas \u00e1reas que a\u00ednda conserva o paciente, de forma que o adestramento permita compensar as perdas que o paciente est\u00e1 sufrindo coa enfermidade.\nAs intervenci\u00f3ns psicosociales \u00fasanse conxuntamente co tratamento farmacol\u00f3xico e clasif\u00edcanse en abordaxes orientadas ao comportamento, as emoci\u00f3ns, o cognitivo e a estimulaci\u00f3n. As investigaci\u00f3ns sobre a efectividade destas intervenci\u00f3ns a\u00ednda non se atopan dispo\u00f1ibles e, de feito, de cando en cando son espec\u00edficas ao alzh\u00e9imer, enfoc\u00e1ndose na demencia en xeral.\nAs intervenci\u00f3ns na \u00e1rea do comportamento intentan identificar e reducir os antecedentes e consecuencias dos problemas da conduta. Esta abordaxe non mostrou \u00e9xito en mellorar o funcionamento xeral do paciente, en especial en relaci\u00f3n coa s\u00faa contorna, pero puido axudar a reducir certos problemas espec\u00edficos do comportamento, como a incontinencia urinaria.\nSeguen faltando datos de calidade sobre a efectividade destas t\u00e9cnicas noutros problemas como as deambulaci\u00f3ns do paciente.\nAs intervenci\u00f3ns orientadas \u00e1s emoci\u00f3ns comprenden a terapia de validaci\u00f3n, a terapia de reminiscencia, a psicoterapia de apoio, a integraci\u00f3n sensorial (tam\u00e9n denominada \"snoezelen\") e a terapia de presenza estimuladora. A psicoterapia de apoio tivo pouco estudo cient\u00edfico formal, pero alg\u00fans especialistas at\u00f3pana de utilidade en pacientes con trastornos leves. A terapia de reminiscencia incl\u00fae a discusi\u00f3n de experiencias do pasado de xeito individual ou en grupo, moitas veces coa axuda de fotograf\u00edas, obxectos do fogar, m\u00fasica e gravaci\u00f3ns ou outras pertenenzas do pasado. Nesta terapia, igualmente, non hai moitos estudos de calidade sobre a s\u00faa efectividade, a\u00ednda que pode resultar beneficiosa para a reestruturaci\u00f3n cognitiva e o humor.\nO tratamento con presenzas estimuladas bas\u00e9ase nas \"teor\u00edas da adherencia\" e implica escoitar voces gravadas dos familiares e seres m\u00e1is pr\u00f3ximos do paciente con alzh\u00e9imer. As evidencias preliminares indican que ditas actividades reducen a ansiedade e os comportamentos desafiantes.\nFinalmente, a terapia de validaci\u00f3n bas\u00e9ase na aceptaci\u00f3n da realidade e a experiencia persoal doutras persoas, mentres que a integraci\u00f3n sensorial bas\u00e9ase en exercicios guiados que estimulan os sentidos. A\u00ednda non hai suficientes evidencias que apoien o uso destas terapias en pacientes con alzh\u00e9imer.\nA finalidade das terapias cognitivo-condutuais, que incl\u00faen a orientaci\u00f3n e a rehabilitaci\u00f3n cognitiva, \u00e9 reducir as distorsi\u00f3ns cognitivas. A orientaci\u00f3n cara \u00e1 realidade consiste en presentar informaci\u00f3n achega da \u00e9poca, o lugar ou a persoa, co fin de aliviar o seu entendemento achega dos seus arredores e o lugar que eles desempe\u00f1an en devanditos sitios. Doutra banda, o adestramento cognitivo intenta mellorar as capacidades debilitadas ao exercitar as habilidades mentais do paciente. Ambos exercicios mostraron certa efectividade no melloramento das capacidades cognitivas.\nCon todo, nalg\u00fans estudos, estes efectos foron transitorios e noutros ti\u00f1an un efecto negativo, pois engad\u00edan frustraci\u00f3n ao paciente, segundo os resultados.\nOs tratamentos orientados \u00e1 estimulaci\u00f3n incl\u00faen a arteterapia, a musicoterapia e as terapias asistidas por mascotas, o exercicio f\u00edsico e calquera actividade recreacional. A estimulaci\u00f3n ten apoio modesto ao ser aplicada coa intenci\u00f3n de mellorar a conduta, o humor e, en menor grado, o funcionamento do paciente. A\u00ednda que son efectos importantes, o principal beneficio reportado entre as terapias de estimulaci\u00f3n \u00e9 o melloramento nas rutinas da vida diaria do paciente.\nCoidados.\nDebido a que o alzh\u00e9imer non ten cura, co tempo o paciente cae nun estado de imposibilidade de autosuficiencia para coidar de el mesmo, polo que os coidados por terceiros son unha medida vital para esa deficiencia e deben ser abordados coidadosamente durante o curso da enfermidade.\nNas fases primeiras e moderadas, as modificaci\u00f3ns ao ambiente onde vive o paciente e ao seu estilo de vida, poden darlle seguridade e reducirlle as cargas ao coidador.\nAlg\u00fans exemplos de devanditas modificaci\u00f3ns son a adherencia a rutinas simplificadas, como son a colocaci\u00f3n de cadeados, o uso dunha pulsera co n\u00famero de tel\u00e9fono do coidador (ou soluci\u00f3ns m\u00e1is avanzadas como un localizador por GPS), o etiquetado dos obxectos do fogar e o uso de utensilios modificados para a vida diaria. \nPode chegar o punto en que o paciente non sexa capaz de alimentarse a si mesmo, de modo que debe empezar a inxerir os seus alimentos en porci\u00f3ns m\u00e1is pequenas ou en dietas non s\u00f3lidas coa axuda doutras persoas. Cando apareza unha dificultade para tragar, poida que sexa indicado o uso de sondas g\u00e1stricas. En tales casos, a efectividade m\u00e9dica e \u00e9tica de ter que continuar alimentando ao paciente son consideraci\u00f3ns importantes que deben tomar os coidadores e os familiares do individuo. As restrici\u00f3ns f\u00edsicas de cando en cando est\u00e1n indicadas en calquera fase da enfermidade, a\u00ednda que hai situaci\u00f3ns en que son necesarias para previr que o paciente con alzh\u00e9imer se dane a el mesmo ou a terceiros.\nA medida que progresa a enfermidade, poden aparecer distintas manifestaci\u00f3ns m\u00e9dicas, como as enfermidades orais e dentais, \u00falceras de presi\u00f3n, desnutrici\u00f3n, problemas de hixiene ou infecci\u00f3ns respiratorias, urinarias, dermatol\u00f3xicas ou oculares, entre outras. O manexo coidadoso do paciente pode previr devanditos problemas, pero se chegan a producirse, deben ser tratados baixo supervisi\u00f3n m\u00e9dica. Durante as etapas finais da enfermidade, o tratamento c\u00e9ntrase en manter a calidade de vida ata o falecemento.\nTratamentos en fase de investigaci\u00f3n.\nVacinas.\nIgualmente estanse realizando experimentos con vacinas, baseados na idea de que se o sistema inmune pode ser adestrado para reco\u00f1ecer e atacar a placa beta-amiloide, poder\u00eda revertirse a deposici\u00f3n de amiloide e parar a enfermidade. Os resultados iniciais en animais foron prometedores. Con todo, cando as primeiras vacinas se probar\u00f3n en seres humanos no 2002, produciuse inflamaci\u00f3n cerebral, (meningoencefalite), nunha pequena proporci\u00f3n dos participantes no estudo, polo que se detiveron as probas. Continuouse estudando aos participantes e observouse unha mellora na lentitude do progreso da enfermidade. Recentemente descubriuse que a inflamaci\u00f3n cerebral estaba producida por unha serie de p\u00e9ptidos que se inclu\u00edan coa vacina AN-179, polo que se est\u00e1 investigando na creaci\u00f3n dunha vacina que non te\u00f1a devanditos p\u00e9ptidos na s\u00faa composici\u00f3n.\nEstase probando unha vacina a ABvac40, como preventiva contra o alzh\u00e9imer desde o 2014. O seu obxectivo, \u00e9 deter a produci\u00f3n de placas amiloides. A vacina producir\u00eda anticorpos encargados de eliminar os beta amiloides 40 e 42, que son os causantes da neurodexeneraci\u00f3n cerebral. Os ensaios da vacina realizaranse sobre un total de 24 persoas: 16 pacientes diagnosticados e en estadio leve e oito pacientes que reciben placebo. Con todo de acreditarse a s\u00faa inocuidade, a vacina non estar\u00e1 no mercado antes do 2018.\nUltras\u00f3n.\nEn marzo de 2015 publicouse na revista cient\u00edfica \"Science-Translational Medicine\" unha aproximaci\u00f3n completamente nova ao tema alzh\u00e9imer, que foi probada en ratos. A mesma utiliza un xeito particular de aplicar ultras\u00f3n, dentro do tecido gris cerebral. Estas ondas de son resultaron capaces de abrir xentilmente a barreira hematoencef\u00e1lica, que separa ao cerebro do sangue, e estimularon \u00e1s c\u00e9lulas de Hortega ou microgl\u00eda. Estas c\u00e9lulas microgliales, unha vez activadas, resultaron capaces de ir desintegrando e eliminando as aglutinaci\u00f3ns beta-amiloides do alzh\u00e9imer. Os autores da investigaci\u00f3n informaron observar a restauraci\u00f3n completa das memorias no 75% dos ratos nos que ensaiaron. Acharon que os ratos as\u00ed tratados despregaron melloras da memoria en tres probas espec\u00edficas. O equipo cient\u00edfico planea iniciar probas con animais de laboratorio superiores, como ovellas e simios, e espera ser autorizado a po\u00f1er en marcha ensaios sobre seres humanos no 2017.\nPola s\u00faa banda, nas aproximaciones cl\u00ednicas cl\u00e1sicas (farmacol\u00f3xicas), un estudo do 2014 afirmaba que nos ratos o antidepresivo citalopram detivo o crecemento das placas beta amiloides da enfermidade de Alzheimer existentes e reduciu a formaci\u00f3n de novas placas nun 78%. Nun segundo experimento, os cient\u00edficos administraron unha dose \u00fanica de citalopram a 23 persoas de entre 18 e 50 anos que non estaban cognitivamente deterioradas nin padec\u00edan depresi\u00f3n. Cando obtiveron mostras de l\u00edquido cefalorraqu\u00eddeo \u00e1s 24 horas, observaron unha reduci\u00f3n do 37% na produci\u00f3n da prote\u00edna beta-amiloide.\nSe esta enfermidade est\u00e1 relacionada coa resistencia \u00e1 insulina, pres\u00e9ntanse m\u00faltiples alternativas terap\u00e9uticas. Estase evaluando actualmente o uso de medicamentos empregados no tratamento da diabetes. Estudos recentes mostran que a administraci\u00f3n de insulina por v\u00eda intranasal mellora a funci\u00f3n cognitiva de pacientes normais e con alzh\u00e9imer. Unha revisi\u00f3n sistem\u00e1tica dos ensaios cl\u00ednicos ata agora desenvolvidos mostra resultados esperanzadores. Por outra banda, prop\u00faxose o emprego de t\u00e9cnicas de induci\u00f3n enzim\u00e1tica, con enzimas activas pola insulina.\nC\u00e9lulas nai.\nOutra das \u00e1reas de investigaci\u00f3n \u00e9 a medicina rexenerativa. Tr\u00e1tase de inxectar no cerebro do paciente c\u00e9lulas nai embrionarias ou adultas para intentar deter a deterioraci\u00f3n cognitiva. Xa se fixeron experimentos en humanos con resultados positivos.\nMarcapasos cerebral.\nA estimulaci\u00f3n cerebral intenta normalizar a actividade, cun dispositivo chamado neuroestimulador, similar a un marcapasos card\u00edaco. O dispositivo forma parte dun tratamento chamado estimulaci\u00f3n cerebral profunda (ECP), que involucra a liberaci\u00f3n de impulsos el\u00e9ctricos para regular a actividade cerebral. A investigaci\u00f3n, levada a cabo na Escola de Medicina Johns Hopkins, forma parte dun proxecto m\u00e1is amplo iniciado no Canad\u00e1, onde xa se implantou o marcapasos a seis pacientes coa enfermidade. O tratamento logrou que os pacientes \u2014todos con formas moderadas de alzh\u00e9imer\u2014 mostrasen un incremento na actividade neuronal durante 13 meses.\nA terapia de estimulaci\u00f3n cerebral profunda utilizouse con persoas que sofren a enfermidade de Parkinson. Agora, a terapia poder\u00eda ser unha alternativa para reverter a deterioraci\u00f3n cognitiva das persoas con alzh\u00e9imer.\nEsta neurocirurxi\u00e1 funcional, busca reparar, modular ou corrixir un d\u00e9ficit nun sistema ou rede neurol\u00f3xica determinada. O que ocorre co alzh\u00e9imer \u00e9 que se altera a qu\u00edmica cerebral e isto conduce a unha actividade el\u00e9ctrica anormal que pode expresarse en tremores, deterioraci\u00f3n cognitiva ou trastornos psiqui\u00e1tricos. A aplicaci\u00f3n para o alzh\u00e9imer a\u00ednda est\u00e1 nas s\u00faas primeiras etapas.\nPrevenci\u00f3n.\nOs estudos globais sobre as diferentes medidas que se poden tomar para previr ou retardar a aparici\u00f3n da enfermidade de Alzheimer te\u00f1en resultados contraditorios e non se comprobou a\u00ednda unha relaci\u00f3n causal entre os factores de risco e a enfermidade, nin se atribu\u00edron a efectos secundarios espec\u00edficos. Polo momento, non parece haber medidas definitivas para previr a aparici\u00f3n do alzh\u00e9imer.\nVarios estudos epidemiol\u00f3xicos propuxeron diversas relaci\u00f3ns entre certos factores modificables, tales como a dieta, os riscos cardiovasculares, produtos farmac\u00e9uticos ou as actividades intelectuais entre outros, e a probabilidade de que nunha poboaci\u00f3n apareza o alzh\u00e9imer. Por agora neces\u00edtanse m\u00e1is investigaci\u00f3ns e ensaios cl\u00ednicos para comprobar se estes factores axudan a previla.\nOs compo\u00f1entes dunha dieta mediterr\u00e1nea, que comprende froitas e vexetais, pan, cebada e outros cereais, aceite de oliva, peixes e vi\u00f1o tinto, poden reducir de xeito individual ou colectiva o risco e o curso da enfermidade de Alzheimer.\nVarias vitaminas, tales como a vitamina B12, B3, C ou o \u00e1cido f\u00f3lico, parecen estar relacionadas cunha reduci\u00f3n do risco de alzheimer.\nCon todo, outros estudos indicaron que non te\u00f1en un efecto significativo no desenvolvemento ou o curso da enfermidade, ademais de que poden causar efectos secundarios importantes.\nA curcumina do curry mostrou en estudos do 2001 e 2007 certa eficacia na prevenci\u00f3n de dano cerebral en modelos de ratos.\nSimilares propiedades comunic\u00e1ronse en 2010 e 2012 para ensaios en ratos da \"Withania somnifera\" (ashwagandha, ginseng indio).\nA pesar de que os riscos cardiovasculares, como a hipercolesterolemia, hipertensi\u00f3n arterial, a diabetes e o tabaquismo, est\u00e1n asociados a un maior risco de desenvolvemento e progresi\u00f3n do alzheimer,\nas estatinas, que son medicamentos que dimin\u00faen a concentraci\u00f3n de colesterol no plasma sangu\u00edneo, non foron efectivas na prevenci\u00f3n ou melloramento do alzheimer. Con todo, nalg\u00fans individuos, o uso a longo prazo dos antiinflamatorios non esteroideos (AINEs) est\u00e1 vinculado cunha reduci\u00f3n da probabilidade de padecela.\nOutros f\u00e1rmacos e terapias, como a substituci\u00f3n de hormonas nas mulleres, deixaron de ser aconselladas como medidas preventivas do alzheimer. Incl\u00faese tam\u00e9n un informe en 2007 que conclu\u00edu a falta de evidencias significativas e a presenza de inconsistencias no uso de ginkgo biloba para mellorar os trastornos cognitivos.\nHai diferentes actividades intelectuais, como xogar o xadrez, go, a lectura, o completar encrucillados ou as interacci\u00f3ns sociais frecuentes, que parecen retardar a aparici\u00f3n e reducir a gravidade do alzheimer. O falar varios idiomas tam\u00e9n parece estar vinculado \u00e1 aparici\u00f3n tard\u00eda da enfermidade."}
{"id": "21464", "revid": "23204", "url": "https://gl.wikipedia.org/wiki?curid=21464", "title": "Borgo\u00f1a", "text": "Borgo\u00f1a (franc\u00e9s: \"Bourgogne\", en borgo\u00f1\u00f3n: \"Bregogne\") \u00e9 unha rexi\u00f3n administrativa da Francia, situada ao leste do pa\u00eds e que agrupa aos departamentos de Yonne, C\u00f4te-d'Or, Ni\u00e8vre e Saona e Loira.\nHabitada en tempos por celtas, galos, romanos e galo-romanos, e varios pobos xerm\u00e1nicos, de entre os cales os m\u00e1is importantes foron os burgundios (de onde deriva o seu nome actual, a trav\u00e9s dunha forma medieval \"Burgundia\"), os eduos e os francos. Conv\u00e9n, por\u00e9n, distinguir entre Burgundia e Borgo\u00f1a. Burgundia \u00e9 o nome dun reino xerm\u00e1nico que durou at\u00e9 o ano 534, mentres que Borgo\u00f1a apl\u00edcase a unha provincia do reino dos francos que ocupaba aproximadamente o mesmo territorio que Burgundia, polo que este mesmo nome \u00e9 o utilizado para denominar \u00e1 rexi\u00f3n de Francia na actualidade.\nHistoria.\nOs burgundios eran un dos pobos xerm\u00e1nicos que encheron o baleiro de poder deixado tras a ca\u00edda do Imperio Romano de Occidente. En 411, cruzaron o Rin e estableceron un reino en Worms. No medio das loitas entre romanos e hunos, o reino burgundio ocupou as terras nas que hoxe se atopan as fronteiras de Su\u00edza, Francia e Italia. En 534, os francos derrotaron a Gundemaro, o \u00faltimo rei burgundio, e anexaron o seu territorio.\nDurante a Idade Media, Borgo\u00f1a foi a sede dalg\u00fans dos m\u00e1is importantes mosteiros, entre eles Cluny, Citeaux e V\u00e9zelay. A comezos do s\u00e9culo XV a Borgo\u00f1a era unha das m\u00e1is importantes provincias semi-independentes do Reino de Francia. Enc\u00f3ntrase na zona oriental do pa\u00eds e parte dela xac\u00eda f\u00f3ra das fronteiras francesas, o denominado \"Franche-Comt\u00e9\", ou \"Condado Libre\". O ducado tam\u00e9n inclu\u00eda Artois, Flandres e o Brabante, nas actuais B\u00e9lxica e Pa\u00edses Baixos.\nBorgo\u00f1a foi unha provincia de Francia at\u00e9 1790. \u00c9 hoxe unha rexi\u00f3n administrativa de Francia, englobando os departamentos de C\u00f4te-d'Or, Ni\u00e8vre, Sa\u00f4ne-et-Loire e Yonne.\nXeograf\u00eda.\nAo norte, a baixa Borgo\u00f1a \u00e9 unha rexi\u00f3n de chairas sedimentarias: engloba o S\u00e9nonais agr\u00edcola e a rexi\u00f3n de Othe forestal, que domina os vales do Yonne e do Arman\u00e7on. Ao leste, as rexi\u00f3ns do Sa\u00f4ne corresponden a chairas de afundimento cubertas de pradar\u00edas e campos (trigo, millo, cultivo de hortalizas).\nNo centro, as mesetas borgo\u00f1oas, calcarias, incl\u00ednanse cara ao noroeste, mais descenden bruscamente cara ao sueste. Comprenden o Auxerrois, plataforma pedregosa onde se estableceu a vide (Chablis), o Tonnerrois, de altitude m\u00e1is baixa, o Ch\u00e2tillonais, rexi\u00f3n pobre onde a agricultura co\u00f1ece dificultades, a encrucillada dijonesa e a C\u00f4te-d'Or, \u00faltima pendente abrupta da monta\u00f1a, que alberga un dos vi\u00f1edos m\u00e1is famosos de Francia.\nO Morvan, antigo macizo forestal, est\u00e1 rodeado de chairas arxilosas onde se practica a gandar\u00eda, cortadas pola depresi\u00f3n da Dheune-Bourbince. Ao sur finalmente, o M\u00e2connais, rexi\u00f3n de policultivo, gandar\u00eda e vi\u00f1edo, descansa nas primeiras estribas do Macizo Central. O punto m\u00e1is alto da rexi\u00f3n \u00e9 o Haut-Folin, con 901 msnm no Morvan.\nDemograf\u00eda.\nBorgo\u00f1a conta con 1\u00a0628\u00a0837 habitantes e unha densidade de 52 hab/km2, o que \u00e9 unha das densidades m\u00e1is baixas de Francia. Ademais a poboaci\u00f3n de Borgo\u00f1a est\u00e1 moi desigualmente repartida, concentr\u00e1ndose preto das grandes v\u00edas de comunicaci\u00f3n, mentres que o Morvan (zona monta\u00f1osa do oeste da rexi\u00f3n) est\u00e1 practicamente despoboado. Actualmente, Borgo\u00f1a est\u00e1 menos poboada que en 1881.\nDende 1990, o desequilibrio demogr\u00e1fico acentuouse entre Borgo\u00f1a e as rexi\u00f3ns dominantes que a rodean (Illa de Francia e R\u00f3dano-Alpes). En tanto que estas d\u00faas experimentan uns fortes crecementos demogr\u00e1ficos, Borgo\u00f1a cae no estancamento e envellecemento, dado que a rexi\u00f3n atrae m\u00e1is aos xubilados que aos mozos.\nEconom\u00eda.\nA agricultura borgo\u00f1oa \u00e9 din\u00e1mica, poderosa e moi especializada: cereais (trigo e cebada no Yonne e no C\u00f4te-d'Or), aceite, gandar\u00eda bovina (Charolais, Morvan, Nivernais), viticultura cos vi\u00f1os borgo\u00f1\u00f3ns(C\u00f4te de Beaune, Nuite, Hautes-C\u00f4tes, C\u00f4te Chalonnaise, M\u00e2connais, Beaujolais).\nA industria, que se desenvolveu desde o s\u00e9culo XIX (carb\u00f3n de Montceau-m\u00edneslles, siderurxia do Creusot, minas da Machine), co\u00f1eceu un novo auxe despois de 1945, particularmente no val do Sa\u00f4ne (M\u00e2con, Chalon-sur-Sa\u00f4ne), Dijon e o departamento de Yonne. En cambio, o norte da rexi\u00f3n, pobre en grandes empresas, viu como se instalaban industrias menos pesadas, m\u00e1is diversificadas e menos vulnerables: qu\u00edmica, industria farmac\u00e9utica, electr\u00f3nica, transformaci\u00f3n do pl\u00e1stico, papelar\u00eda, industrias mec\u00e1nicas e de autom\u00f3biles e industrias agro-alimentarias.\nFinalmente, o comercio exterior e o turismo (gastronom\u00eda, historia, cultura, turismo verde no parque natural do Morvan) proporcionan \u00e1 rexi\u00f3n importantes recursos complementarios.\nAdministraci\u00f3n.\nO presidente do Consello Rexional de Borgo\u00f1a \u00e9 o socialista Fran\u00e7ois Patriat, que ocupa este cargo dende as elecci\u00f3ns rexionais de 2004. A coalici\u00f3n progresista que encabeza Fran\u00e7ois Patriat estaba formada polo Partido Socialista, o Partido Comunista Franc\u00e9s, Os Verdes e o Partido Radical de Esquerda. Esta coalici\u00f3n obtivo o 52,49% dos votos emitidos na segunda volta e 37 dos 57 escanos en xogo.\nEsta lista foi a m\u00e1is votada en t\u00f3dalas circunscrici\u00f3ns electorais. O mellor resultado conseguiuno no departamento de Ni\u00e8vre co 58,22% dos votos emitidos. Por contra, o peor resultado foi o conseguido no departamento de Yonne con s\u00f3 o 44,62%.\nA lista do presidente sa\u00ednte, Jean-Pierre Soisson, da conservadora UMP, obtivo un 32,14% dos votos e 14 escanos. A candidatura do ultraconservador Fronte Nacional foi a menos votada na segunda volta cun 15,37% dos votos e 6 escanos. A Uni\u00f3n pola Democracia Francesa, que obtivera un 12,98% dos votos na primeira volta das elecci\u00f3ns, retirouse da segunda volta sen dar ningunha recomendaci\u00f3n de voto.\nDivisi\u00f3n administrativas.\nA rexi\u00f3n de Borgo\u00f1a est\u00e1 dividida en catro departamentos, quince distritos, 174 cant\u00f3ns e 2.045 concellos. Os catro departamentos da rexi\u00f3n son (entre par\u00e9ntese n\u00famero de habitantes):"}
{"id": "21466", "revid": "1822", "url": "https://gl.wikipedia.org/wiki?curid=21466", "title": "Diabetes", "text": "A diabetes \u00e9 un grupo de enfermidades caracterizadas por unha excesiva secrecci\u00f3n de urina (poli\u00faria), as\u00ed como por sede (polidpsia) e fame (polifax\u00eda) intensas.\nO termo diabetes empr\u00e9gase en dous tipos de enfermidades bastante diferentes:\nA m\u00e1is com\u00fan \u00e9 a Diabetes mellitus que incl\u00fae a diabetes tipo 1 (diabetes infantil), a tipo 2 (inicio en adulto) e a diabetes xestacional (diabetes durante a gravidez), e outra menos com\u00fan que \u00e9 a diabetes ins\u00edpidus.\nD\u00eda Mundial da Diabetes.\nCel\u00e9brase o 14 de novembro, data na que naceu Frederick Banting, quen descubrir\u00eda a insulina en 1921. A celebraci\u00f3n foi promovida pola Federaci\u00f3n Internacional da Diabetes e mais a Organizaci\u00f3n Mundial da Sa\u00fade en 1991, preocupados polo alarmante aumento dos casos de diabetes no mundo. Pero non foi ata 2006 cando a ONU aprobou a Resoluci\u00f3n que establec\u00eda esa data para celebrar o \"D\u00eda Mundial da Diabetes\" . "}
{"id": "21467", "revid": "75439", "url": "https://gl.wikipedia.org/wiki?curid=21467", "title": "Kwashiorkor", "text": "O Kwashiorkor \u00e9 a desnutrici\u00f3n de quen non inxire dabondo prote\u00ednas, pero que recibe algunha calor\u00eda na forma de fari\u00f1as de baixo poder nutricional. O nome, de orixe africana, ref\u00edrese ao feito de que a doenza s\u00f3frea o fillo m\u00e1is vello despois do seu desmame precoz co nacemento dun irm\u00e1n m\u00e1is novo. Como o m\u00e1is vello pasa a recibir unha dieta pobre en prote\u00ednas, el mant\u00e9n o peso mais tende ao edema. Ao contrario do marasmo, co\u00f1\u00e9cese como desnutrici\u00f3n h\u00famida. O tratamento consiste nunha dieta equilibrada de prote\u00ednas e calor\u00edas."}
{"id": "21469", "revid": "56817", "url": "https://gl.wikipedia.org/wiki?curid=21469", "title": "Marasmo", "text": "O marasmo \u00e9 a desnutrici\u00f3n proteico-cal\u00f3rica de tipo seco, ou sexa, \u00e9 unha desnutrici\u00f3n por falta de calor\u00edas e prote\u00ednas nun paciente moi magro e deshidratado. Esta condici\u00f3n resulta da fame por falta case total de alimentos. Como tratamento enc\u00f3ntrase unha dieta con prote\u00ednas de alto valor biol\u00f3xico e mais as calor\u00edas adecuadas para que aproveite o nitr\u00f3xeno presente na prote\u00edna."}
{"id": "21470", "revid": "23204", "url": "https://gl.wikipedia.org/wiki?curid=21470", "title": "Retrospecci\u00f3n", "text": ""}
{"id": "21475", "revid": "1987", "url": "https://gl.wikipedia.org/wiki?curid=21475", "title": "Obesidade", "text": "A obesidade (do lat\u00edn \"obesit\u0101te)\" \u00e9 unha condici\u00f3n m\u00e9dica, \u00e1s veces considerada unha enfermidade, producida pola acumulaci\u00f3n excesiva de graxa no organismo. Isto pode provocar efectos adversos na sa\u00fade, como a reduci\u00f3n da esperanza de vida e o aumento de problemas derivados. Unha persoa \u00e9 considerada obesa cando o seu \u00edndice de masa corporal (IMC), un indicador que se obt\u00e9n \u00f3 dividir o peso da persoa en quilos entre o cadrado da altura en metros, excede 30 os kg/m2. Considerado dun xeito t\u00e9cnico, sempre que se dea unha inxesti\u00f3n de calor\u00edas (a trav\u00e9s dos alimentos) maior que o gasto enerx\u00e9tico do corpo haber\u00e1 un c\u00famulo de calor\u00edas en forma de graxa. O corpo humano almacena calor\u00edas extras nesta forma porque \u00e9 o medio m\u00e1is eficaz, almacenando o dobre de calor\u00edas no mesmo peso do que se almacenar\u00eda como carbohidratos ou prote\u00edna.\nA obesidade incrementa a probabilidade de padecer diversas doenzas, particularmente doenzas do coraz\u00f3n, diabetes tipo 2, certos tipos de cancro, e artrose. A causa m\u00e1is com\u00fan da obesidade \u00e9 a combinaci\u00f3n do consumo excesivo de comida, falta de actividade f\u00edsica e a susceptibilidade xen\u00e9tica. Malia isto, alg\u00fans casos son causados polos xenes, desordes end\u00f3crinas, f\u00e1rmacos ou enfermidades mentais. As probas que apoian que hai persoas obesas que a\u00ednda comendo pouco ga\u00f1an peso son limitadas; de media, as persoas obesas te\u00f1en un gasto enerx\u00e9tico maior que as que non o son debido \u00e1 enerx\u00eda necesaria para manter un incremento de masa corporal.\nA dieta e o exercicio f\u00edsico son os piares do tratamento da obesidade. A calidade da dieta pode mellorar reducindo o consumo de alimentos con altos niveis de graxa ou azucre, e incrementando o consumo de fibra alimentaria. Os medicamentos anti-obesidade poden ser tomadas para reducir o apetito ou inhibir a absorci\u00f3n de graxa xunto cunha dieta saudable. Se a dieta, o exercicio e a medicaci\u00f3n non son efectivos, os bal\u00f3ns g\u00e1stricos poden axudar na perda de peso e tam\u00e9n existe a posibilidade de recorrer \u00e1 cirurx\u00eda para minguar o volume do est\u00f3mago e lonxitude do intestino, o que sup\u00f3n unha reduci\u00f3n da sensaci\u00f3n de fame e da capacidade para absorber os nutrientes da comida.\nA obesidade \u00e9 a principal causa de mortes previsibles en todo o mundo, e est\u00e1 a ter un incremento da incidencia tanto en adultos coma en nenos. Para as autoridades \u00e9 un dos m\u00e1is serios problemas de sa\u00fade p\u00fablica do s\u00e9culo XXI. Socialmente, est\u00e1 estigmatizada na meirande parte do mundo (particularmente no occidente), malia ser vista como un s\u00edmbolo de sa\u00fade e fertilidade noutras \u00e9pocas da historia, como segue a ser nalgunhas partes do mundo. No 2013, a \"Asociaci\u00f3n M\u00e9dica Americana\" clasificou a obesidade como unha doenza.\nO 14 de decembro cel\u00e9brase en Espa\u00f1a o D\u00eda Nacional da Persoa Obesa.\nClasificaci\u00f3n.\nA obesidade adoita definirse como unha acumulaci\u00f3n substancial de graxa corporal que poder\u00eda afectar \u00e1 sa\u00fade.As organizaci\u00f3ns m\u00e9dicas tenden a clasificar \u00e1s persoas como obesas base\u00e1ndose no \u00edndice de masa corporal (IMC), unha relaci\u00f3n entre o peso dunha persoa en quilogramos e o cadrado da s\u00faa estatura en metros. Para os adultos, a Organizaci\u00f3n Mundial da Sa\u00fade (OMS) define \"sobrepeso\" como un IMC igual ou superior a 25, e \"obesidade\" como un IMC igual ou superior a 30. Os Centros para o Control e a Prevenci\u00f3n de Enfermidades (CDC) dos EE.UU. subdividen a obesidade en funci\u00f3n do IMC, denominando obesidade de clase 1 a un IMC de 30 a 35; obesidade de clase 2 a un IMC de 35 a 40; e obesidade de clase 3 a un IMC superior a 40.\nNo caso dos nenos, as medidas de obesidade te\u00f1en en conta a idade xunto coa altura e o peso. Para os nenos de 5 a 19 anos, a OMS define a obesidade como un IMC con d\u00faas desviaci\u00f3ns est\u00e1ndar por encima da media para a s\u00faa idade (un IMC ao redor de 18 para un neno de cinco anos; ao redor de 30 para un de 19 anos). Para os nenos menores de cinco anos, a OMS define a obesidade como un peso tres desviaci\u00f3ns est\u00e1ndar por encima da media para a s\u00faa estatura.\nAlgunhas organizaci\u00f3ns particulares han introducido algunhas modificaci\u00f3ns nas definici\u00f3ns da OMS. A literatura cir\u00farxica desvincula a obesidade de clase II e III ou s\u00f3 a de clase III noutras categor\u00edas cuxos valores exactos a\u00ednda se discuten.\nComo as poboaci\u00f3ns asi\u00e1ticas desenvolven consecuencias negativas para a sa\u00fade cun IMC m\u00e1is baixo que os cauc\u00e1sicos, algunhas naci\u00f3ns redefiniron a obesidade; Xap\u00f3n definiu a obesidade como calquera IMC superior a 25\u00a0kg/m2 mentres que China utiliza un IMC superior a 28\u00a0kg/m2.\nA m\u00e9trica da obesidade preferida nos c\u00edrculos acad\u00e9micos \u00e9 a porcentaxe de graxa corporal (BF%), a relaci\u00f3n entre o peso total da graxa dunha persoa e o seu peso corporal, e o IMC consid\u00e9rase simplemente unha forma de aproximar o BF%. En xeral, consid\u00e9rase que os niveis superiores ao 32% nas mulleres e ao 25% nos homes indican obesidade.\nO IMC ignora as variaci\u00f3ns entre individuos nas cantidades de masa corporal magra, especialmente m\u00fasculo. As persoas que realizan traballos f\u00edsicos pesados ou deportes poden ter valores de IMC elevados a pesar de ter pouca graxa. Por exemplo, m\u00e1is da metade dos xogadores da NFL est\u00e1n clasificados como \"obesos\" (IMC \u2265 30), e 1 de cada 4 est\u00e1 clasificado como \"extremadamente obeso\" (IMC \u2265 35), segundo a m\u00e9trica do IMC. Con todo, a s\u00faa porcentaxe de graxa corporal medio, un 14%, est\u00e1 dentro do que se considera un rango saudable. Do mesmo xeito, os loitadores de sumo poden ser categorizados polo IMC como \"severamente obesos\" ou \"moi severamente obesos\", pero moitos loitadores de Sumo non son categorizados como obesos cando se utiliza no seu lugar a porcentaxe de graxa corporal (tendo &lt;25% de graxa corporal). Descubriuse que alg\u00fans loitadores de sumo non ti\u00f1an m\u00e1is graxa corporal que un grupo de comparaci\u00f3n sen sumo, e que os seus elevados valores de IMC deb\u00edanse \u00e1 s\u00faa gran cantidade de masa corporal magra..\nSegundo a \"Enquisa Nacional de Sa\u00fade 2011-2012\", presentada polo Ministerio de Sanidade o 14 de marzo de 2013, a obesidade afecta o 17% da poboaci\u00f3n espa\u00f1ola de 18 anos ou m\u00e1is (16% entre as mulleres e 18% entre os homes) e o sobrepeso \u00f3 37% da poboaci\u00f3n (33,5% e 45,3%, respectivamente). Facendo un estudo hist\u00f3rico obs\u00e9rvase como estas porcentaxes van crecendo ano tras ano: en 1987 a obesidade afectaba o 7,9% das mulleres e o 6,9% dos homes, e en 2003, o 13,9% e o 13,3% respectivamente.\nNa poboaci\u00f3n infantil (entre 2 e 18 anos), as porcentaxes de obesidade son do 9,6% da poboaci\u00f3n.\nEfectos sobre a sa\u00fade.\nA obesidade aumenta o risco de que unha persoa desenvolva diversas enfermidades metab\u00f3licas, enfermidades cardiovasculares, artrose, enfermidade de Alzh\u00e9imer, depresi\u00f3n e certos tipos de cancro.. Segundo o grao de obesidade e a presenza de trastornos com\u00f3rbidos, a obesidade as\u00f3ciase a unha esperanza de vida entre 2 e 20 anos menor. Un IMC elevado \u00e9 un marcador de risco, pero non unha causa directa, das enfermidades provocadas pola dieta e a actividade f\u00edsica.\nMortalidade.\nA obesidade \u00e9 unha das principais causas evitables de morte en todo o mundo\n.&lt;ref name=Barn1999/ O risco de mortalidade \u00e9 menor cun IMC de 20\u201325\u00a0kg/m2 nos non fumadores e de 24-27\u00a0kg/m2 nos fumadores actuais, cun risco que aumenta cos cambios en calquera direcci\u00f3n. Isto parece ocorrer en polo menos catro continentes. Outras investigaci\u00f3ns suxiren que a asociaci\u00f3n do IMC e o per\u00edmetro da cintura coa mortalidade ten forma de O ou de J, mentres que a asociaci\u00f3n entre a relaci\u00f3n cintura-cadeira e a relaci\u00f3n cintura-altura coa mortalidade \u00e9 m\u00e1is positiva. Nos asi\u00e1ticos, o risco de efectos negativos para a sa\u00fade empeza a aumentar entre os 22 e os 25\u00a0kg/m2. En 2021, a Organizaci\u00f3n Mundial da Sa\u00fade estimou que a obesidade causaba polo menos 2,8 mill\u00f3ns de mortes ao ano. M\u00e1is ou menos, a obesidade reduce a esperanza de vida entre seis e sete anos, un IMC de 30-35\u00a0kg/m2 reduce a esperanza de vida entre dous e catro anos, mentres que a obesidade grave (IMC\u00a0\u2265\u00a040\u00a0kg/m2) reduce a esperanza de vida en dez anos.\nMorbilidade.\nA obesidade aumenta o risco de padecer moitas afecci\u00f3ns f\u00edsicas e mentais. Estas comorbilidades manif\u00e9stanse con maior frecuencia no s\u00edndrome metab\u00f3lico, unha combinaci\u00f3n de trastornos m\u00e9dicos que incl\u00fae: diabetes mellitus tipo 2, presi\u00f3n arterial alta, colesterol alto en sangue, e niveis altos de triglic\u00e9ridos. Un estudo do Hospital RAK descubriu que as persoas obesas te\u00f1en un maior risco de desenvolver COVID-19 persistente. Os Centros de Control e Prevenci\u00f3n de Enfermidades (CDC) descubriron que a obesidade \u00e9 o factor de risco m\u00e1is importante de enfermidade grave por COVID-19.\nAs complicaci\u00f3ns est\u00e1n directamente causadas pola obesidade ou indirectamente relacionadas a trav\u00e9s de mecanismos que comparten unha causa com\u00fan, como unha dieta inadecuada ou un estilo de vida sedentario. A forza da relaci\u00f3n entre obesidade e afecci\u00f3ns espec\u00edficas var\u00eda. Un dos m\u00e1is fortes \u00e9 o v\u00ednculo coa diabetes de tipo 2. O exceso de graxa corporal \u00e9 a causa do 64% dos casos de diabetes en homes e do 77% en mulleres.\nInsatisfacci\u00f3n co peso corporal.\nA obesidade caracter\u00edzase tam\u00e9n como un problema de natureza est\u00e9tica e psicol\u00f3xica, al\u00e9n de ser un gran risco para a sa\u00fade.\nSabemos que a relaci\u00f3n dun individuo cos demais parte do xeito no que os nosos sentidos act\u00faan e espertan en n\u00f3s sensaci\u00f3ns de atracci\u00f3n ou de rexeitamento. Sendo a visi\u00f3n un destes sentidos, a imaxe corporal que a persoa pos\u00fae \u00e9 indispens\u00e1bel para unha vida saud\u00e1bel. A importancia da mesma leva a que a persoa se prece consigo, sabendo que a positividade deste factor contrib\u00fae, non s\u00f3 ao desenvolvemento de relaci\u00f3ns coa sociedade, sen\u00f3n tam\u00e9n coa autoestima e carisma presente en cada un de n\u00f3s.\nEsta imaxe corporal reflicte como vemos e o que vemos no mundo. A trav\u00e9s das interacci\u00f3ns cos outros, modificamos a nosa imaxe, en funci\u00f3n do que gustamos e do ambiente no que vivimos. Recollendo todos estes datos, podemos afirmar que a imaxe corporal est\u00e1 directamente influenciada por factores fisiol\u00f3xicos, psicol\u00f3xicos e sociol\u00f3xicos.\nE aqu\u00ed chega o conflito. O peso corporal est\u00e1 relacionado coa imaxe corporal que damos. Dentro das posibilidades do peso corporal dunha persoa, existe unha clase na que a persoa excede o peso ideal que deber\u00eda ter, sendo chamada persoa obesa. As\u00ed, o peso corporal tam\u00e9n se ve influenciado polos factores antes indicados e consecuentemente a obesidade \u00e9 un problema derivado do mesmo.\nCando se sente un descontento grande coa imaxe corporal, hai unha tendencia \u00f3 comezo de dietas inadecuadas, inxesti\u00f3n emocional e compulsiva, disturbios na alimentaci\u00f3n que poden xerar problemas a\u00ednda m\u00e1is graves (anorexia, bulimia), exercicio excesivo e diminuci\u00f3n da capacidade cognitiva.\nSon cada vez m\u00e1is as persoas que fican descontentas coa s\u00faa imaxe corporal debido a factores desta natureza. \u00c9 por iso que a imaxe corporal \u00e9 tam\u00e9n cada vez m\u00e1is co\u00f1ecida como un problema m\u00e9dico e psicol\u00f3xico.\nA referencia a comportamentos perante a insatisfacci\u00f3n co peso corporal pode tender a un aumento excesivo de peso (cando a persoa \u00e9 ou coida que \u00e9 magra) ou a unha diminuci\u00f3n dr\u00e1stica de peso (cando a persoa \u00e9 ou coida que \u00e9 gorda). Neste momento, son moitas m\u00e1is as persoas que tenden a comportamentos de perda de peso que as outras. Por\u00e9n, \u00e9 de salientar que a\u00ednda que moitas persoas o tenten, son poucas aquelas que realmente conseguen atinxir plenamente os obxectivos propostos.\nA consciencia de que \u00e9 necesario mudar \u00e9 dos puntos m\u00e1is importantes nesta \u00e1rea. Se a persoa est\u00e1 insatisfeita ou est\u00e1 mesmo con problemas graves de sa\u00fade, a iniciativa persoal \u00e9 esencial. S\u00f3 as\u00ed se pode tornar unha persoa receptiva \u00e1 posta en funcionamento de programas e tratamentos adecuados \u00e1 doenza en cuesti\u00f3n.\nObesidade m\u00f3rbida.\nA obesidade m\u00f3rbida \u00e9 as\u00ed chamada por ser unha condici\u00f3n causante de morbideza ou doenza por si soa. Os obesos m\u00f3rbidos te\u00f1en m\u00e1is tendencia ao diabetes mellitus (azucre no sangue), \u00e1 hipertensi\u00f3n arterial (presi\u00f3n alta) e a problemas card\u00edacos e pulmonares.\nO tratamento \u00e9 con dietas e medicamentos inhibidores do apetito, podendo ata culminar coa necesidade de cirurx\u00edas para os obesos m\u00f3rbidos refractarios ao tratamento medicamentoso e dietoter\u00e1pico. Estes procedementos cir\u00farxicos son en xeral co\u00f1ecidos como gastroplastias e s\u00f3 se deben facer despois da avaliaci\u00f3n dun cl\u00ednico, un nutr\u00f3logo, un psic\u00f3logo e un fisioterapeuta, al\u00e9n do cirurxi\u00e1n. Equipos ben formados poden tam\u00e9n contar con enfermeiros, asistentes sociais, profesionais de educaci\u00f3n f\u00edsica e outros."}
{"id": "21476", "revid": "1987", "url": "https://gl.wikipedia.org/wiki?curid=21476", "title": "Diabetes mellitus", "text": "A diabetes mellitus (DM) \u00e9 un conxunto de trastornos metab\u00f3licos, cuxa caracter\u00edstica com\u00fan principal \u00e9 a presenza de concentraci\u00f3ns elevadas de glicosa no sangue de maneira persistente ou cr\u00f3nica, debido xa sexa a un defecto na produci\u00f3n de insulina, a unha resistencia \u00e1 acci\u00f3n dela para utilizar a glicosa, a un aumento na produci\u00f3n de glicosa ou a unha combinaci\u00f3n destas causas. Tam\u00e9n se acompa\u00f1a de anormalidades no metabolismo dos l\u00edpidos, prote\u00ednas, sales minerais e electr\u00f3litos.\nA diabetes as\u00f3ciase coa aparici\u00f3n de complicaci\u00f3ns en moitos sistemas org\u00e1nicos, sendo os m\u00e1is evidentes a perda da visi\u00f3n (retinopat\u00eda diab\u00e9tica) que pode chegar \u00e1 cegueira, o compromiso dos riles (nefropat\u00eda diab\u00e9tica) con deterioraci\u00f3n funcional progresiva, requirindo di\u00e1lise e transplante, o compromiso de vasos sangu\u00edneos que poden significar a perda de extremidades inferiores (amputaci\u00f3ns) (v\u00e9xase vasculopat\u00eda diab\u00e9tica), o compromiso do coraz\u00f3n con enfermidade coronaria e infarto agudo de miocardio, o compromiso cerebral e a irrigaci\u00f3n intestinal; con todo, as complicaci\u00f3ns m\u00e1is prevalecentes afectan ao sistema nervioso perif\u00e9rico e aut\u00f3nomo. Todo isto significa unha carga moi pesada para o paciente que a padece e para todo o sistema de sa\u00fade p\u00fablica.\nTr\u00e1tase dunha complexa doenza na cal coexiste un trastorno global do metabolismo dos carbohidratos, dos l\u00edpidos e das prote\u00ednas. \u00c9 multifactorial pola existencia de m\u00faltiplos factores implicados na s\u00faa patox\u00e9nese. Est\u00edmase que a padece un 7,4% da poboaci\u00f3n adulta (1995), cun valor esperado ao redor do 9% para 2025.\nOs s\u00edntomas principais da diabetes mellitus son a emisi\u00f3n excesiva de ouri\u00f1os (poliuria), o aumento anormal da necesidade para comer (polifagia), o incremento da sede (polidipsia) e a perda de peso sen raz\u00f3n aparente. En ocasi\u00f3ns t\u00f3manse como referencia estes tres s\u00edntomas (poliuria, polifagia e polidipsia ou regra das 3 P) para poder sospeitar da diabetes mellitus tipo 2 ou insulinorresistente, xa que son os m\u00e1is com\u00fans na poboaci\u00f3n. Ademais destes s\u00edntomas, tam\u00e9n est\u00e1 o cansazo, a dor de cabeza, o mareo e vista encandeada.\nUnha revisi\u00f3n de 2018 chega \u00e1 conclusi\u00f3n de que un dos posibles factores de risco para desenvolver tanto a diabetes tipo 1 \u00e9 o glute e que a dieta sen glute durante o embarazo reduce o risco de que o beb\u00e9 desenvolva diabetes tipo 1.\nEtimolox\u00eda.\nA palabra diabetes prov\u00e9n do lat\u00edn diab\u0113t\u0113s, que \u00e1 s\u00faa vez prov\u00e9n do grego antigo \u03b4\u03b9\u03b1\u03b2\u03ae\u03c4\u03b7\u03c2 (diab\u0113t\u0113s), que literalmente significa \"un paso a trav\u00e9s, un sif\u00f3n\".\n O antigo m\u00e9dico grego Areteo de Capadocia usou esa palabra, como o nome da enfermidade, co significado de \"descarga excesiva de ouri\u00f1os\". A palabra \"diabetes\" rex\u00edstrase por primeira vez en ingl\u00e9s, nun texto m\u00e9dico escrito ao redor de 1425.\nComo termo para referirse \u00e1 enfermidade caracterizada pola eliminaci\u00f3n de grandes cantidades de ouri\u00f1os (poliuria), empeza a usarse no s\u00e9culo I no sentido etimol\u00f3gico de \u00abpaso\u00bb, aludindo ao \u00abpaso de ouri\u00f1os\u00bb da poliuria. \nA palabra \"mellitus\" (lat\u00edn \"doce de mel\") agregouse en 1675 por Thomas Willis cando notou que os ouri\u00f1os dun paciente diab\u00e9tico ti\u00f1a sabor doce (debido a que a glicosa se elimina polos ouri\u00f1os).\nIntroduci\u00f3n.\nO p\u00e1ncreas \u00e9 o \u00f3rgano respons\u00e1bel da produci\u00f3n da hormona denominada insulina. Esta hormona \u00e9 respons\u00e1bel da regulaci\u00f3n da glicemia (nivel de glicosa no sangue). Para que as c\u00e9lulas das diversas partes do corpo humano poidan realizar o proceso de respiraci\u00f3n aer\u00f3bica (utilizar glicosa como fonte de enerx\u00eda), \u00e9 necesario que a glicosa estea presente na c\u00e9lula. Polo tanto, as c\u00e9lulas pos\u00faen receptores de insulina, que cando se accionan \"abren\" a membrana celular para a entrada da glicosa presente na circulaci\u00f3n sangu\u00ednea. Unha falla na produci\u00f3n de insulina resulta en altos niveis de glicosa no sangue, xa que non \u00e9 dirixida debidamente ao interior das c\u00e9lulas.\nPara manter a glicemia constante, o p\u00e1ncreas tam\u00e9n produce outra hormona antag\u00f3nica \u00e1 insulina, denominado glicag\u00f3n. Ou sexa, cando o nivel de glicemia cae, secr\u00e9tase m\u00e1is glicag\u00f3n para restabelecer o nivel de glicosa na circulaci\u00f3n.\nOs pacientes diab\u00e9ticos te\u00f1en maior propensi\u00f3n a desenvolver hipertensi\u00f3n, arteriosclerose, doenzas oculares, doenzas renais, e deben estar atentos \u00e1s feridas non cicatrizantes nas extremidades (p\u00e9s, pernas, e mans) que poden levar \u00e1 amputaci\u00f3n do membro.\nClasificaci\u00f3n.\nActualmente existen d\u00faas clasificaci\u00f3ns principais. A primeira, correspondente \u00e1 Organizaci\u00f3n Mundial da Sa\u00fade, na que reco\u00f1ecen tres formas de diabetes mellitus: tipo 1, tipo 2 e diabetes xestacional (ocorre durante o embarazo), cada unha con diferentes causas e con distinta incidencia e a segunda, proposta polo comit\u00e9 de expertos da Asociaci\u00f3n Americana de Diabetes (ADA) en 1997. Segundo a ADA, os diferentes tipos de diabetes mellitus (DM) clasif\u00edcanse en catro grupos:\nDiabetes \"mellitus\" tipo 1 (DM-1).\nA diabetes mellitus tipo 1 comeza normalmente na infancia ou adolescencia, e caracter\u00edzase por un d\u00e9ficit de insulina, debido \u00e1 destruci\u00f3n das c\u00e9lulas beta do p\u00e1ncreas por procesos autoinmunes ou idiop\u00e1ticos. S\u00f3 preto de 1 de cada 20 persoas diab\u00e9ticas ten diabetes tipo 1, que se presenta m\u00e1is frecuentemente entre en rapaces e nenos. Este tipo de diabetes co\u00f1ec\u00edase como \"diabetes mellitus insulino-dependente\" ou \"diabetes infantil\", termos que xa non se deben utilizar. Nela, o corpo produce pouca ou ningunha insulina e as persoas que a padecen deben recibir inxecci\u00f3ns diarias de insulina. A cantidade de inxecci\u00f3ns diarias var\u00eda en funci\u00f3n do tratamento escollido polo endocrin\u00f3logo e tam\u00e9n en funci\u00f3n da cantidade de insulina producida polo p\u00e1ncreas.\nA insulina sint\u00e9tica pode ser de acci\u00f3n lenta ou r\u00e1pida: a de acci\u00f3n lenta submin\u00edstrase ao espertar e ao durmir; a de acci\u00f3n r\u00e1pida est\u00e1 indicada logo das principais comidas. O control rigoroso da dieta \u00e9 important\u00edsimo para o diab\u00e9tico tipo 1, debendo evitar carbohidratos simples (refrescos, doces...) e tam\u00e9n evitar grandes variaci\u00f3ns de inxesti\u00f3n cal\u00f3rica. O diab\u00e9tico con dieta descontrolada pode ter episodios de hipoglicemia ou hiperglicemia, que se non son tratados a tempo poden derivar en secuelas ou levar mesmo \u00e1 morte. A diabetes tipo 1 ten maior probabilidade de conducir \u00e1 insuficiencia renal antes dos 50 anos, pero algunhas persoas presentan insuficiencia renal antes dos 30.\nDiabetes \"mellitus\" tipo 2 (DM-2).\nA diabetes mellitus tipo 2 (xa non se debe usar o termo \"Diabetes non Insulino-dependente\"), ten un mecanismo fisiopatol\u00f3xico complexo e non completamente co\u00f1ecido. Parece haber unha diminuci\u00f3n na resposta dos receptores de glicosa presentes no tecido perif\u00e9rico \u00e1 insulina, levando ao fen\u00f3meno de resistencia \u00e1 insulina. As c\u00e9lulas beta do p\u00e1ncreas aumentan a produci\u00f3n de insulina e, ao longo dos anos, a resistencia \u00e1 insulina acaba por levar as c\u00e9lulas beta ao esgotamento. Desenv\u00f3lvese frecuentemente en etapas adultas da vida e est\u00e1 asociada con frecuencia con obesidade. Varios f\u00e1rmacos e outras causas poden, tam\u00e9n, causar este tipo de diabetes, e as\u00ed \u00e9 moi frecuente a diabetes tipo 2 asociada ao uso prolongado de corticoides, frecuentemente asociada \u00e1 hematocromatose non tratada.\nDiabetes \"mellitus\" xestacional.\nA diabetes \"mellitus\" xestacional ou DMG \u00e9 aquela que aparece no segundo ou terceiro trimestre do embarazo en mulleres sen o diagn\u00f3stico previo de DM. Pres\u00e9ntase xeralmente en mulleres maiores, hispanoamericanas, afroamericanas, asi\u00e1tico-americanas, ind\u00edxenas pima ou nativas das illas do Pac\u00edfico. A DMG afecta ao redor do 2-5% de todos as xestaci\u00f3ns. Entre o 20 e 50% destas mulleres desenvolven Diabetes Tipo 2 despois do fin do embarazo.\n\u00c9 o nivel m\u00e1is alto de azucre no sangue que se presenta en calquera momento do embarazo dunha muller que non ten diabetes.\nCabe destacar que a DMG \u00e9 o \u00fanico tipo de diabetes potencialmente reversible, posto que o parto ou ces\u00e1rea poden levar \u00e1 resoluci\u00f3n total da condici\u00f3n org\u00e1nica. En caso de transitar un novo embarazo posterior, a probabilidade de padecer DMG \u00e9 maior con respecto \u00e1 poboaci\u00f3n de nais que non o fixeron.\nA DMG representa riscos para a nai e o recentemente nado, sendo o aumento da glicemia entre as 24 e 28 semanas do embarazo un indicador de maior probabilidade de complicaci\u00f3ns.\nDurante o embarazo prod\u00facense grandes cambios no metabolismo, posto que o feto utiliza a enerx\u00eda da nai para alimentarse, os\u00edxeno, entre outros. Isto implica ter diminu\u00edda a insulina, provocando esta enfermidade.\n\"Cabe mencionar que se ten maior risco de padecer este tipo de diabetes se se ten m\u00e1is de 25 anos ao quedar embarazada, antecedentes familiares de diabetes, hipertensi\u00f3n arterial, demasiado l\u00edquido amni\u00f3tico, se tivo un aborto espont\u00e1neo ou mortinato de maneira inexplicable, sobrepeso antes do embarazo, ou aumento excesivo de peso durante o embarazo\".\nOutros tipos de diabetes \"mellitus\".\nDentro da diabetes mellitus tipo 3 hai varios tipos de diabetes, que afectan a menos do 6% de todos os casos diagnosticados: \nHistoria da diabetes mellitus.\nA diabetes mellitus xa se co\u00f1ec\u00eda na antig\u00fcidade. No papiro de Ebers descuberto no Exipto, correspondente ao s\u00e9culo XV antes de Cristo, xa se describen s\u00edntomas que parecen corresponder \u00e1 diabetes. Foi Areteo da Capadocia quen, no s\u00e9culo II da era cristi\u00e1, deu a esta afecci\u00f3n o nome de diabetes, que en grego significa sif\u00f3n, refer\u00edndose ao seu s\u00edntoma m\u00e1is chamativo, que \u00e9 a eliminaci\u00f3n esaxerada de auga polo ril, expresando que a auga entraba e sa\u00eda do organismo do diab\u00e9tico sen quedar nel.\nNo s\u00e9culo II Galeno tam\u00e9n se referiu \u00e1 diabetes. Nos s\u00e9culos posteriores non se atopan nos escritos m\u00e9dicos referencias a esta enfermidade ata que, no s\u00e9culo XI, Avicena fala con clara precisi\u00f3n desta afecci\u00f3n no seu famoso Canon da Medicina. Despois dun longo intervalo foi Thomas Willis quen, en 1679, fixo unha descrici\u00f3n maxistral da diabetes, quedando desde ent\u00f3n reco\u00f1ecida pola s\u00faa sintomatolox\u00eda como entidade cl\u00ednica. Foi el quen, refer\u00edndose ao sabor doce da urina, lle deu o nome de diabetes mellitus (sabor de mel).\nEn 1775 Dopson identificou a presenza de glicosa na urina. A primeira observaci\u00f3n feita a trav\u00e9s dunha necropsia nun diab\u00e9tico realizouse por Cawley e foi publicada no \"London Medical Journal\" en 1788. Case na mesma \u00e9poca o ingl\u00e9s Rollo conseguiu mellor\u00edas not\u00e1beis cun r\u00e9xime rico en prote\u00ednas e graxas e limitado en hidratos de carbono. Os primeiros traballos experimentais relacionados co metabolismo dos gl\u00edcidos realiz\u00e1ronse por Claude Bernard, o cal descubriu, en 1848, o glic\u00f3xeno hep\u00e1tico e provocou a aparici\u00f3n de glicosa na urina excitando os centros bulbares. Na metade do s\u00e9culo XIX, o cl\u00ednico franc\u00e9s Bouchardat sinalou a importancia da obesidade e da vida sedentaria na orixe da diabetes e trazou as normas para o tratamento diet\u00e9tico, base\u00e1ndoa na restrici\u00f3n dos gl\u00edcidos e no baixo valor cal\u00f3rico da dieta. Os traballos cl\u00ednicos e anat\u00f3mico-patol\u00f3xicos adquiriron grande importancia a fins do s\u00e9culo XIX, nas mans de Frerichs, Cantani, Naunyn, Lanceraux etc, culminando en experiencias de pancreatectom\u00eda en cans, realizadas por Mering y Mikowski en 1889. \nA busca da suposta hormona producida polos illotes de Langerhans, c\u00e9lulas do p\u00e1ncreas descritas en 1869 por Langerhans, iniciouse de inmediato. Hedon, Gley, Laguesee Sabolev estiveran moi pr\u00f3ximos do triunfo, o cal foi conseguido polos canadenses Banting e Best, que conseguiran, en 1921, illar a insulina e demostrar o seu efecto hipoglic\u00e9mico. Esta descuberta significou unha das maiores conquistas m\u00e9dicas do s\u00e9culo XX, porque transformou as expectativas e a vida dos diab\u00e9ticos e ampliou horizontes no campo experimental e biol\u00f3xico para o estudo da diabetes e do metabolismo dos gl\u00edcidos.\nPosteriormente, o transplante de p\u00e1ncreas pasou a considerarse unha alternativa vi\u00e1bel \u00e1 insulina para o tratamento da Diabetes mellitus do tipo 1. O primeiro transplante de p\u00e1ncreas con esa finalidade realizouse en 1966, na universidade de Manitoba.\nUnha li\u00f1a m\u00e1is recente de investigaci\u00f3n m\u00e9dica busca facer o transplante de s\u00f3 os illotes de Langerhans. O procedemento \u00e9 simple, ten poucas complicaci\u00f3ns e esixe unha hospitalizaci\u00f3n de curta duraci\u00f3n. O gran problema \u00e9 a obtenci\u00f3n das c\u00e9lulas, que son orixinarias de cad\u00e1veres. Son necesarios como media tres doadores para conseguir un n\u00famero razo\u00e1bel de c\u00e9lulas.\nO primeiro transplante de illotes de Langerhans para curar diabetes do tipo 1 ocorreu en 2004, feito polo equipo de F. G. Eliaschewitz no Hospital Albert Einstein de S\u00e3o Paulo. O Brasil consid\u00e9rase l\u00edder nas investigaci\u00f3ns desta li\u00f1a de tratamento. Outro centro de excelencia de investigaci\u00f3ns nesa \u00e1rea \u00e9 a Universidade de Alberta, no Canad\u00e1.\nEpidemiolox\u00eda.\nNo 2017, 425 mill\u00f3ns de persoas ti\u00f1an diabetes en todo o mundo, fronte a un estimado de 382 mill\u00f3ns de persoas en 2013 e de 108 mill\u00f3ns en 1980. Tendo en conta a estrutura cambiante por idades da poboaci\u00f3n mundial, a prevalencia do diabetes \u00e9 do 8,8 % entre os adultos, case o dobre da taxa do 4,7 % en 1980. O tipo 2 representa aproximadamente o 90 % dos casos. Alg\u00fans datos indican que as taxas son aproximadamente iguais entre as mulleres e os homes, pero atopouse un exceso de diabetes en homes en moitas poboaci\u00f3ns con maior incidencia de tipo 2, posiblemente debido a diferenzas relacionadas co sexo na sensibilidade \u00e1 insulina, as consecuencias da obesidade e a deposici\u00f3n de graxa corporal rexional, e outros factores contribu\u00edntes como a presi\u00f3n arterial alta, o tabaquismo e a inxesta de alcol.\nEste padecemento causa diversas complicaci\u00f3ns e dana frecuentemente aos ollos, riles, nervios e vasos sangu\u00edneos. As s\u00faas complicaci\u00f3ns agudas (hipoglucemia, cetoacidose, coma hiperosmolar non cet\u00f3sico) son consecuencia dun control inadecuado da enfermidade, mentres que as s\u00faas complicaci\u00f3ns cr\u00f3nicas (cardiovasculares, nefropat\u00edas, retinopat\u00edas, neuropat\u00edas e danos microvasculares) son consecuencia do progreso da enfermidade. O D\u00eda Mundial da Diabetes conmem\u00f3rase o 14 de novembro.\nSegundo datos da OMS, \u00e9 unha das 10 principais causas de morte no mundo\nEntre os riscos maiores e m\u00e1is frecuentes que provoca a diabetes est\u00e1 a conduci\u00f3n. O tratamento con insulina ou antibi\u00f3ticos orais pode ter repercusi\u00f3ns no sistema nervioso que derivar\u00edan en complicaci\u00f3ns microvasculares, xerando problemas de visi\u00f3n, como cataratas ou glaucoma; pero sobre todo son as baixadas do nivel de azucre ou a hipoglucemia a que pode provocar mareos, desubicaci\u00f3n, falta de concentraci\u00f3n e descoordinaci\u00f3n, e perda de conciencia, polo que existe un maior risco entre os automobilistas diab\u00e9ticos a ter un accidente. En 2014, a Direcci\u00f3n Xeral de Tr\u00e1fico de Espa\u00f1a (DXT) publicou un estudo no que se comparaba o risco de accidentes da poboaci\u00f3n diab\u00e9tica respecto a a poboaci\u00f3n xeral, e este risco relativo oscilaba entre un 12 % e un 19 % m\u00e1is.\nCausas.\nA diabetes mellitus clasif\u00edcase en seis categor\u00edas: diabetes tipo 1, diabetes tipo 2, formas h\u00edbridas de diabetes, hiperglicemia detectada por primeira vez durante o embarazo, \"diabetes non clasificada\" e \"outros tipos espec\u00edficos\". \"As \"formas h\u00edbridas de diabetes\" incl\u00faen a diabetes de adultos de evoluci\u00f3n lenta, mediada pola inmunidade e diabetes tipo 2 propensa \u00e1 cetose. A \"hiperglicemia detectada por primeira vez durante o embarazo\" incl\u00fae a diabetes mellitus xestacional e a diabetes mellitus durante o embarazo (diabetes tipo 1 ou tipo 2 diagnosticada por primeira vez durante o embarazo). Os \"outros tipos espec\u00edficos\" son unha colecci\u00f3n dunhas poucas ducias de causas individuais. A diabetes \u00e9 unha enfermidade m\u00e1is variable do que se pensaba e as persoas poden ter combinaci\u00f3ns de formas.\nDiabetes tipo 1.\nO tipo 1 representa entre o 5 e o 10% dos casos de diabetes e \u00e9 o tipo m\u00e1is com\u00fan diagnosticado en pacientes menores de 20 anos; con todo, o termo m\u00e1is antigo \"diabetes de inicio xuvenil\" xa non se utiliza xa que a enfermidade non \u00e9 infrecuente que te\u00f1a inicio na idade adulta. A diabetes de tipo 1 caracter\u00edzase pola perda das c\u00e9lulas beta produtoras de insulina dos illotes pancre\u00e1ticos, o que provoca un d\u00e9ficit de insulina. Este tipo pode clasificarse \u00e1 s\u00faa vez como inmunomediada ou idiop\u00e1tica. A maior parte da diabetes de tipo 1 \u00e9 de natureza inmunomediada, na que un ataque autoinmune mediado por c\u00e9lulas T provoca a perda de c\u00e9lulas beta e, por tanto, de insulina. Causa aproximadamente o 10% dos casos de diabetes mellitus en Am\u00e9rica do Norte e Europa. A maior\u00eda das persoas afectadas est\u00e1n saudables e de peso saudable cando se produce o inicio. A sensibilidade e a resposta \u00e1 insulina adoitan ser normais, especialmente nos estadios iniciais. A\u00ednda que se chamou \"diabetes xuvenil\" debido \u00e1 aparici\u00f3n frecuente nos nenos, a maior\u00eda das persoas que viven con diabetes tipo 1 son agora adultos.\nA diabetes \"fr\u00e1xil\", tam\u00e9n co\u00f1ecida como diabetes inestable ou diabetes l\u00e1bil, \u00e9 un termo que se utilizaba tradicionalmente para describir as oscilaci\u00f3ns dr\u00e1sticas e recorrentes dos niveis de glicosa, que a mi\u00fado se producen sen motivo aparente na diabetes insulinodependiente. Con todo, este termo carece de base biol\u00f3xica e non debe utilizarse. \nNo inicio pens\u00e1base que o factor que predispu\u00f1a \u00e1 enfermidade era un consumo alto de carbohidratos de absorci\u00f3n r\u00e1pida. Despois viuse que non hab\u00eda un aumento da probabilidade de contraer diabetes mellitus co consumo de carbohidratos de asimilaci\u00f3n lenta.\nUnha revisi\u00f3n de 2018 concl\u00fae que un dos principais factores de risco para desenvolver tanto a diabetes tipo 1 como a diabetes tipo 2 \u00e9 o consumo de glute, presente no trigo, o centeo, a cebada e a avea. O glute provoca un aumento da permeabilidade intestinal, independentemente da predisposici\u00f3n xen\u00e9tica, \u00e9 dicir, tanto en cel\u00edacos como en non cel\u00edacos. Cont\u00e9n p\u00e9ptidos citot\u00f3xicos que atravesan a barreira intestinal e provocan inflamaci\u00f3n sist\u00e9mica. Estes p\u00e9ptidos penetran no p\u00e1ncreas, afectan a s\u00faa morfolox\u00eda e poden inducir estr\u00e9s das c\u00e9lulas beta, que son as responsables de sintetizar e segregar a insulina.\nActualmente p\u00e9nsase que os factores m\u00e1is importantes son o exceso de peso e mais a falta de exercicio (para a diabetes tipo 2).\nA actividade f\u00edsica mellora a administraci\u00f3n das reservas de azucres do corpo. As reservas de glic\u00f3xeno aumentan e dosif\u00edcanse mellor cando o corpo est\u00e1 en forma, xa que os l\u00edpidos se queiman con m\u00e1is facilidade, reservando m\u00e1is os carbohidratos para esforzos intensos ou en caso de que a actividade sexa moi longa, para que as reservas aguanten m\u00e1is tempo.\nAs causas concretas dependen do tipo de diabetes. A de tipo 1 \u00e9 en parte herdada e pode ser desencadeada por certas infecci\u00f3ns v\u00edricas (por exemplo, polo virus coxackie B4). Certos xenotipos humanos te\u00f1en m\u00e1is susceptibilidade, pero requ\u00edrese tam\u00e9n a influencia dun factor ambiental.\nA de tipo 2 d\u00e9bese principalmente a factores ligados co estilo de vida e xen\u00e9ticos.\nA seguir enum\u00e9rase unha lista doutras causas da diabetes:\nUnha doenza planetaria.\nSon m\u00e1is de 200 mill\u00f3ns de diab\u00e9ticos no mundo, e preto do dobre de aqu\u00ed a 2030, coa epidemia da obesidade que xa afecta actualmente a 1,1 mil mill\u00f3ns de persoas das que 150 mill\u00f3ns son nenos.\nDescodificar mellor a diabetes.\nUnha nova apertura ao mellor co\u00f1ecemento desta enfermidade, despois do descubrimento dos \"xenes-chave\" \u00e9 a que acaba de descubrir o equipo de investigadores franco-anglo-\u00adcanadense para identificar os m\u00e1is importantes xenes que predispo\u00f1en ao risco de desenvolver a forma m\u00e1is estendida da diabetes, cuxo aumento no mundo se favorece pola epidemia da obesidade.\nEstes descubrimentos, publicados no estudo cient\u00edfico brit\u00e1nico \"Nature\", abren novas perspectivas terap\u00e9uticas e de prevenci\u00f3n coa posta a punto dunha nova proba. \u00ab\"A disecci\u00f3n do xene dos diab\u00e9ticos permite elucidar arredor dun 70% da predisposici\u00f3n a unha diabetes de Tipo 2 (DT2), que \u00e9 a forma m\u00e1is estendida na actualidade\"\u00bb, destaca o Pr. Philippe Froguel, co\u00adautor.\nAlg\u00fans dos xenes identificados, especialmente o transportador de zinc, indispensable para a secreci\u00f3n da insulina polo p\u00e1ncreas, constit\u00faen un obxectivo terap\u00e9utico ideal para combater a enfermidade. O profesor Froguel indica: .\nA implantaci\u00f3n de c\u00e9lulas no p\u00e1ncreas, unha soluci\u00f3n de futuro.\nDende 1992, axudados por unha rede de oito hospitais franceses, os HUG (Hospitais Universitarios de Xenebra) realizaron importantes progresos na implantaci\u00f3n de c\u00e9lulas. Vivir sen administrarse insulina xa \u00e9 posible para un diab\u00e9tico.\nEn Xenebra, unha paciente leva xa desde 1997 sen administrarse insulina, grazas a unha implantaci\u00f3n dun gran n\u00famero de c\u00e9lulas distribu\u00eddas no seu p\u00e1ncreas. Unha duraci\u00f3n \u00abexcepcional\u00bb que non ten equivalente no mundo, admiten os Hospitais Universitarios de Xenebra, que ven na terapia x\u00e9nica unha \u00abinmensa esperanza para os enfermos\u00bb. A\u00ednda que unha maior\u00eda de pacientes que sofren esta terapia deben renovar a administraci\u00f3n de insulina ao cabo dalg\u00fans anos.\nA implantaci\u00f3n de grupos de c\u00e9lulas, chamados illotes de Langerhans faise por medio dunha simple inxecci\u00f3n con anestesia local. Esta intervenci\u00f3n \u00e9 claramente m\u00e1is simple que un transplante de p\u00e1ncreas, que permite curar a maior\u00eda dos casos, pero pode producirse rexeitamento.\nAs implantaci\u00f3ns destes grupos celulares van permitir que preto do 80% dos pacientes poidan suprimir as inxecci\u00f3ns de insulina. Ata a data de hoxe , efectu\u00e1ronse xa 74 implantaci\u00f3ns, 42 das cales en Francia e 32 en Su\u00edza."}
{"id": "21478", "revid": "98629", "url": "https://gl.wikipedia.org/wiki?curid=21478", "title": "Televisi\u00f3n dixital terrestre", "text": "Televisi\u00f3n dixital terrestre (\"TDT\") \u00e9 a transmisi\u00f3n de imaxes en movemento e o son asociado mediante un sinal dixital a trav\u00e9s dunha rede de repetidores terrestres, fronte \u00e1 televisi\u00f3n tradicional que transmite a imaxe e o son mediante modulaci\u00f3n anal\u00f3xica.\nEn Galicia como no resto de Espa\u00f1a e Europa, as\u00ed como tam\u00e9n en Australia, Sur\u00e1frica, Namibia, Panam\u00e1, Colombia e Turqu\u00eda, util\u00edzase o padr\u00f3n DVB-T que forma parte de toda unha familia de est\u00e1ndares da industria para a transmisi\u00f3n de emisi\u00f3ns de televisi\u00f3n dixital segundo diversas tecnolox\u00edas: emisi\u00f3ns mediante a rede de distribuci\u00f3n terrestre de sinal usada na televisi\u00f3n anal\u00f3xica tradicional (DVB-T), emisi\u00f3ns desde sat\u00e9lites xeoestacionarios (DVB-S), por redes de cable (DVB-C), e incluso para emisi\u00f3ns destinadas a dispositivos m\u00f3biles con reducida capacidade de proceso e alimentados por bater\u00edas (DVB-H). Noutras zonas xeogr\u00e1ficas util\u00edzanse outro tipo de est\u00e1ndares as\u00ed o ATSC que se emprega nos Estados Unidos, Canad\u00e1, M\u00e9xico, Corea do Sur, Honduras, O Salvador e a Rep\u00fablica Dominicana. O ISDB-T util\u00edzase no Xap\u00f3n, Filipinas e na maior\u00eda dos pa\u00edses latinoamericanos: o Brasil, Bolivia, o Per\u00fa, a Arxentina, Paraguai, Chile, Venezuela, Ecuador, Costa Rica, Nicaragua, Guatemala e o Uruguai. Na China util\u00edzase o DTMB.\nAs emisi\u00f3ns de televisi\u00f3n dixitais contan con numerosas e importantes vantaxes fronte \u00e1s emisi\u00f3ns en anal\u00f3xico. A calidade das imaxes \u00e9 compar\u00e1bel \u00e1 dun DVD, e o sinal \u00e9 moito m\u00e1is inmune a interferencias que a anal\u00f3xica (factor especialmente importante en \u00e1reas urbanas). A tecnolox\u00eda dixital permite un maior n\u00famero de emisoras no mesmo espazo radioel\u00e9ctrico, pois p\u00f3dense transmitir entre tres e cinco programas por cada canal UHF. Ademais, grazas ao dese\u00f1o da rede de distribuci\u00f3n de sinal \u00e9 pos\u00edbel usar todos os canais da banda, sen necesidade de deixar canais de garda para reducir as interferencias. Finalmente, ao se tratar de transmisi\u00f3ns de informaci\u00f3n dixital, \u00e9 pos\u00edbel unha gran flexibilidade nos contidos emitidos, de maneira que se pode mesturar un n\u00famero arbitrario de canais de v\u00eddeo, son e datos nun \u00fanico sinal.\nCaracter\u00edsticas.\nImaxe e son.\nA imaxe, son e datos asociados a unha emisi\u00f3n de televisi\u00f3n codif\u00edcanse dixitalmente nun formato practicamente id\u00e9ntico ao MPEG-2 usado nos DVD. A calidade de imaxe e son transmitidos \u00e9 directamente proporcional \u00e1 velocidade binaria en que se codifica cada un dos fluxos. Non obstante, no dispositivo receptor do usuario a calidade pode verse degradada polas interferencias no sinal transmitido, que na televisi\u00f3n anal\u00f3xica trad\u00facense en neve, ru\u00eddo na imaxe, dobres imaxes, cores deficientes e son de baixa calidade.\nNa TDT o fluxo binario resultante de codificar a imaxe, o son e os datos do programa transm\u00edtese mediante unha modulaci\u00f3n de espectro dixital chamada COFDM (\"Coded Orthogonal Frequency Division Multiplexing\"), que divide o fluxo de datos binarios en milleiros de sub-fluxos (en Espa\u00f1a, debido ao uso de COFDM 8k, m\u00e1is de 6500) de moita menor velocidade. Deste xeito, existen uns 6500 sinais binarios de datos a moi baixa velocidade (\u00e9 dicir, elevada duraci\u00f3n de bit) superpostos nunha forma de onda moito m\u00e1is abrupta que a dunha modulaci\u00f3n dixital.\nDesta maneira os pos\u00edbeis rebotes do sinal nos obst\u00e1culos do contorno fan que os sinais se superpo\u00f1an de maneira aditiva entre si (\u00e9 dicir, que aumenten a potencia e relaci\u00f3n sinal a ru\u00eddo) sempre que o sinal rebotado chegue durante o tempo de s\u00edmbolo, que para cada sub-portadora \u00e9 relativamente elevado, en torno \u00e1s decenas de milisegundos. Desta maneira, e nos contornos habituais, as interferencias non degradan sen\u00f3n que melloran a potencia e relaci\u00f3n sinal-ru\u00eddo do sinal recibido.\nAdemais a codificaci\u00f3n disp\u00f3n de mecanismos para a detecci\u00f3n e correcci\u00f3n de erros que melloran a taxa de erro de bit nos sinais recibidos en contornos especialmente desfavor\u00e1beis. En calquera caso, a informaci\u00f3n transportada polo sinal \u00e9 un fluxo dixital MPEG-2, cunha calidade de imaxe e son id\u00e9nticas \u00e1s transmitidas, salvo casos de pobre nivel de sinal ou contornos radioel\u00e9ctricos especialmente ruidosos. A experiencia pr\u00e1ctica di que as emisi\u00f3ns de TDT vense exactamente como se transmitiron, ou non se ven en absoluto, se ben unha recepci\u00f3n \u00f3ptima acostuma precisar menor potencia de sinal que unha transmisi\u00f3n anal\u00f3xica de calidade normal.\nProgramas de televisi\u00f3n.\nA tecnolox\u00eda de televisi\u00f3n anal\u00f3xica actual s\u00f3 permite a transmisi\u00f3n dun \u00fanico programa de televisi\u00f3n por cada canal UHF de 8\u00a0MHz de amplitude. Ademais os canais adxacentes ao que ten lugar unha emisi\u00f3n han de estar libres para evitar as interferencias mutuas entre os sinais, que prexudicar\u00edan a calidade do sinal recibido. Desta maneira existen complexos dese\u00f1os de canais usados e libres en cada rexi\u00f3n, provincia ou incluso \u00e1rea para minimizar as interferencias, a\u00ednda que tam\u00e9n se limitan o n\u00famero de emisi\u00f3ns simult\u00e1neas.\nA maior capacidade de canais cons\u00e9guese en TDT mediante d\u00faas melloras. Por unha banda, a modulaci\u00f3n dixital COFDM descrita na secci\u00f3n anterior xera formas de onda moito m\u00e1is cadradas que as anal\u00f3xicas, minimizando o sinal dun canal que chega aos adxacentes. Ademais, p\u00f3dense variar certos par\u00e1metros de COFDM como o intervalo de garda para se asegurar de reducir as interferencias entre canais ao m\u00ednimo. Debido a todo o anterior \u00e9 pos\u00edbel facer uso de m\u00e1is canais UHF que no caso das transmisi\u00f3ns anal\u00f3xicas, e ademais con esta tecnolox\u00eda \u00e9 pos\u00edbel o despregamento de redes SFN (\"Single Frequency Network\"), ou redes de \u00e1mbito nacional onde se usa sempre a mesma frecuencia para uns determinados programas.\nEn segundo lugar, a codificaci\u00f3n dixital dos programas permite que no ancho de banda dispo\u00f1\u00edbel nun s\u00f3 canal UHF (uns 20 Mbps na actual configuraci\u00f3n de TDT en Espa\u00f1a) se poidan transmitir varios programas con calidade dixital similar \u00e1 dun DVD. O n\u00famero de programas simult\u00e1neos depende da calidade de imaxe e son desexadas, se ben na actualidade \u00e9 de cinco programas (o cal d\u00e1 unha boa calidade en imaxes con movementos lentos, a\u00ednda que en escenas de m\u00e1is acci\u00f3n p\u00f3dense apreciar facilmente artefactos debidos \u00e1 codificaci\u00f3n dixital MPEG-2 de baixa velocidade). Por\u00e9n, a gran flexibilidade da codificaci\u00f3n MPEG-2 permite cambiar estes par\u00e1metros en calquera momento, de maneira transparente aos usuarios.\nFlexibilidade das emisi\u00f3ns e servizos adicionais.\nEn cada canal de radio em\u00edtese un \u00fanico fluxo MPEG-2, que pode conter un n\u00famero arbitrario de fluxos de v\u00eddeo, son e datos. A\u00ednda que varios operadores compartan en uso dun canal multiplexado (\"multiplex\"), cada un pode xestionar o ancho de banda que lle corresponde para ofrecer os contidos que desexe. Pode (por exemplo) emitir un fluxo de v\u00eddeo, dous de son (por exemplo, en d\u00faas linguas \u00e1 vez), varios de datos (subt\u00edtulos en tres idiomas, subt\u00edtulos para xordos, nun partido informaci\u00f3n coas estat\u00edsticas dos xogadores, ou nunha carreira automobil\u00edstica informaci\u00f3n de tempos e posici\u00f3ns etc).\nO aproveitamento de toda esta informaci\u00f3n por parte do usuario \u00e9 pos\u00edbel grazas \u00e1s diversas aplicaci\u00f3ns das que disp\u00f3n o receptor TDT, en xeral conformes ao padr\u00f3n da industria chamado MHP (\"Multimedia Home Platform\"). Cada operador poder\u00e1 desenvolver as aplicaci\u00f3ns que proporcionen os servizos desexados aos seus clientes, e estas instalaranse no receptor TDT para dar acceso aos ditos servizos.\nUnha destas aplicaci\u00f3ns \u00e9 a EPG (\"Electronic Program Guide\"), ou gu\u00eda electr\u00f3nica de programas, que interpretar\u00e1 a informaci\u00f3n sobre programas das emisoras e mostraralla ao usuario, dando a posibilidade (segundo a complexidade do receptor) de programar a gravaci\u00f3n de programas, ver a descrici\u00f3n dos mesmos etc.\nSinal de TDT.\nNa actualidade as emisi\u00f3ns de TDT te\u00f1en lugar na mesma banda UHF que a televisi\u00f3n anal\u00f3xica e para sintonizar este novo sinal non ten por que ser necesario modificar a instalaci\u00f3n de antena colectiva do edificio (ou a propia da vivenda) se se instalou ou revisou despois de 1990, mais \u00e9 necesario instalar un descodificador compat\u00edbel DVB-T para cada aparato receptor de televisi\u00f3n anal\u00f3xica ou comprar un televisor que cumpra o dito padr\u00f3n.\nPolo tanto, seguen servindo as mesmas antenas e as mesmas redes de distribuci\u00f3n de sinal que actualmente se usan para o sinal anal\u00f3xico, pois ambas son sinais na banda UHF. Non obstante, os amplificadores instalados acostuman ser monocanal (s\u00f3 amplifican o sinal dun \u00fanico canal UHF) e ademais est\u00e1n pensados para sinais de tipo anal\u00f3xico. Por tanto, faise necesario engadir un novo amplificador de canal por cada canal usado para transmisi\u00f3n de televisi\u00f3n dixital, que coa situaci\u00f3n actual en Espa\u00f1a fai necesaria a instalaci\u00f3n de entre dous e tres novos amplificadores.\nCon esta simple e barata modificaci\u00f3n o sinal de televisi\u00f3n dixital chegar\u00e1 \u00e1s terminais de todos as vivendas do edificio, mais o sinal chega codificado nun formato que os receptores actuais de televisi\u00f3n anal\u00f3xica non entenden. A cada televisor no que se desexe ver as emisi\u00f3ns de televisi\u00f3n dixital deberaselle conectar un descodificador compat\u00edbel DVB-T, que desmodule o sinal COFDM, interprete o fluxo MPEG-2, extraia o programa seleccionado, o descodifique e o env\u00ede ao receptor de televisi\u00f3n anal\u00f3xica.\nA outra opci\u00f3n consiste en adquirir un televisor con sintonizador para televisi\u00f3n dixital, que presenta un prezo desorbitado na actualidade, e desde logo moi superior ao dun descodificador DVB-T externo (cuns prezos en modelos de gama baixa inferiores aos 100 \u20ac). Outra posibilidade alternativa \u00e9 dotar a un ordenador dunha tarxeta receptora DVB-T en formato PCI, USB ou incluso PCMCIA, de prezos a partir dos 50 \u20ac.\nA TDT nos Estados Unidos.\nOrixes.\nA TDT comeza nos Estados Unidos en 1996 grazas \u00e1 FCC (\"Federal Communications Commission\") que aproba o padr\u00f3n de televisi\u00f3n dixital proposto polo ATSC (\"Advancede Television Systems Committee\"). Estabelece os prazos de implantaci\u00f3n, co comezo de emisi\u00f3ns para maio de 1999. Este proceso deb\u00eda conclu\u00edr co apagamento anal\u00f3xico, fixado para decembro de 2006 ou cando o 85% de fogares te\u00f1a capacidade para recibir o sinal TDT.\nPor imperativo legal, os \"broadcasters\" vense obrigados a migrar do sistema tradicional de difusi\u00f3n anal\u00f3xico hertziano terrestre a un sistema dixital que emprega o padr\u00f3n ATSC, e esta norma \u00e9 froito do desexo de creaci\u00f3n da Grande Alianza por parte da Administraci\u00f3n, isto \u00e9, unificar os esforzos de investigaci\u00f3n para mellorar a televisi\u00f3n en cor NTSC, co prop\u00f3sito de saltar o estadio intermedio de tr\u00e1nsito anal\u00f3xico-dixital.\nEn 1992, os Estados Unidos aposta polo \"todo dixital\", que desactiva a implantaci\u00f3n dos est\u00e1ndares de televisi\u00f3n anal\u00f3xica de High Definition de Europa e o Xap\u00f3n, e devolve aos Estados Unidos o liderado.\nA inxerencia do Estado na regulaci\u00f3n do sector \u00e9 moi acusada e responde aos seus intereses de hexemon\u00eda econ\u00f3mica e industrial, e de car\u00e1cter estrat\u00e9xico.\nO tr\u00e1nsito dun sistema de televisi\u00f3n a outro sup\u00f3n unha revoluci\u00f3n para a industria electr\u00f3nica de equipos de produci\u00f3n e difusi\u00f3n, e sobre todo para a rama electr\u00f3nica de consumo, encargada de producir equipos de recepci\u00f3n, terreo abandonado pola industria norteamericana en case todo o seu territorio. Por tanto, o escenario dixital supon un relanzamento de diferentes ramas da industria electr\u00f3nica.\nFormatos da TDT.\nA TDT afecta a todos os elementos implicados no proceso televisivo. Obriga a dixitalizar todo o proceso, o que implica unha renovaci\u00f3n dos equipos de produci\u00f3n e de difusi\u00f3n (a cargo dos \"broadcasters\") e dos equipos de recepci\u00f3n (a cargo dos usuarios). A TDT pode aproveitar a rede de difusi\u00f3n da televisi\u00f3n anal\u00f3xica, cambiando os emisores e adaptando as antenas anal\u00f3xicas.\nO padr\u00f3n americano ATSC define os seus formatos de emisi\u00f3n en funci\u00f3n do n\u00famero de li\u00f1as da imaxe e a forma en que as li\u00f1as se presentan na pantalla.\nProtagonismo dos \"broadcasters\".\nEstados Unidos toma un modelo de implantaci\u00f3n do TDT que se sost\u00e9n sobre os \"broadcasters\" existentes. Para iso, atrib\u00faelle a cada un unha licenza para explotar un canal anal\u00f3xico, un canal dixital de 6\u00a0MHz, de maneira gratu\u00edta coa condici\u00f3n de que cumpra o obxectivo do \"apagamento anal\u00f3xico. Nese momento, os \"broadcasters\" devolven ao Estado as frecuencias que ocupaban para emitir en anal\u00f3xico, que se destinar\u00e1n a novos usos e servizos.\nA pesar do comezo positivo (os \"broadcasters\" superan os prazos da FCC e aceleran o proceso), xorden problemas para seguir cumprindo as expectativas de implantaci\u00f3n, debido aos altos custos de equipos de produci\u00f3n e transmisi\u00f3n, e a dificultades t\u00e9cnicas.\nAs\u00ed pois, o regulador flexibilizou as esixencias e aprazou a obrigaci\u00f3n de emitir totalmente en dixital. As estaci\u00f3ns comerciais s\u00f3 est\u00e1n obrigadas a operar en \"simulcast\" (programaci\u00f3n anal\u00f3xica que debe ser emitida simultaneamente en dixital) no \"prime time\".\nObst\u00e1culos \u00e1 implantaci\u00f3n da TDT.\nO proceso non se det\u00e9n e o \u00edndice de dixitalizaci\u00f3n das cadeas comerciais \u00e9 elevado. Con todo, a escasa penetraci\u00f3n da TDT no mercado non pode atribuirse \u00e1 falta de cobertura nas emisi\u00f3ns, sen\u00f3n \u00e1 peculiar configuraci\u00f3n do mercado televisivo nos Estados Unidos. \nOs \"broadcasters\" encontran outro problema: a maior\u00eda dos seus espectadores recib\u00edanos a trav\u00e9s doutros soportes de difusi\u00f3n multicanal (un de cada catro fogares recib\u00eda os sinais das cadeas comerciais anal\u00f3xicas terrestres por medio da s\u00faa antena). Por iso, reclamaron unha norma Must carry que obrigara os cableoperadores a inclu\u00edr no seu paquete de aboamento os sinais das estaci\u00f3ns \"broadcaster\".\nA FCC non dispuxo a norma, polo que os cableoperadores seguen resist\u00edndose a cargar o sinal dixital dos \"broadcasters\" no seu servizo de maneira gratu\u00edta. O escaso compromiso por parte do cable dificulta a implantaci\u00f3n efectiva da TDT.\nOutro obst\u00e1culo \u00e9 a escasa dispo\u00f1ibilidade de equipos de recepci\u00f3n no mercado. En 2003, s\u00f3 o 8% dos fogares dispu\u00f1an de equipos de visionado dixitais. Este escaso parque subli\u00f1a a importancia de obrigar que os sistemas de cable carguen as estaci\u00f3ns de TDT.\nPola s\u00faa parte, a FCC deu un importante impulso \u00e1 multiplicaci\u00f3n de televisi\u00f3ns con sintonizador de TDT incorporado, aprobando a proposta de fabricar televisores dixitais que reciben sinais de televisi\u00f3n dixital conectados directamente ao cable, denominados \"plug and play\".\nContidos.\nHab\u00eda que tomar diversas decisi\u00f3ns: se se segu\u00eda unha pol\u00edtica progresiva de difundir en dixital os mesmos contidos que en anal\u00f3xico, o n\u00famero de horas e a emisi\u00f3n en HDTV ou SDTV (e, neste caso, en que aproveitar o ancho de banda sobrante). As tres grandes \"networks\" (ABC, CBS e NBC) apostaron pola HDTV, mentres que a FOX se decantou pola emisi\u00f3n de SDTV en pantalla de proporci\u00f3n 16:9 (\"Enhancede Definition Television\").\nAs\u00ed, a proposta dominante nos Estados Unidos \u00e9 privilexiar unha maior calidade de imaxe e son, antes que multiplicar a oferta de programas. \nContidos de \"High Definition\".\nAs tres grandes \"networks\" recorren aos mesmos grandes x\u00e9neros para a s\u00faa emisi\u00f3n en HDTV, apostando por:\n-Ficci\u00f3n: serie e \"sit-com\", en detrimento do serial e o cine\n-Deportes: retransmisi\u00f3n en directo de grandes competici\u00f3ns\n-\"Show\": especiais, cerimonias de premios\nNestas cadeas os informativos non gozan da HD, ao contrario do que sucede na televisi\u00f3n p\u00fablica, que centra a s\u00faa oferta de HDTV neste x\u00e9nero.\nHDTV como motor da TDT.\nA estratexia de implantaci\u00f3n da TDT ap\u00f3iase nas emisi\u00f3ns en HD, aprazando para o futuro o uso doutras vantaxes, en espera de que madure o proceso mesmo, e de que os televisores dixitais estean dotados de mecanismos eficaces para a interactividade. \nUn s\u00edntoma da forza competitiva da HDTV \u00e9 que os operadores de sat\u00e9lite e cable se lanzaron \u00e1 oferta de emisi\u00f3ns e canais de HD. Parte da resistenza a aceptar a norma \"must carry\" radica en protexer o lanzamento do negocio da HDTV sobre o cable. O cable e o sat\u00e9lite aproveit\u00e1ronse da revoluci\u00f3n dixital estimulada pola migraci\u00f3n da televisi\u00f3n anal\u00f3xica \u00e1 TDT, sendo o segundo o m\u00e1is beneficiado, cun not\u00e1bel incremento de suscriptores. \nOs macrox\u00e9neros dominantes na oferta destes operadores son a ficci\u00f3n e o deporte, cunha consider\u00e1bel presenza da informaci\u00f3n e incluso algunha incursi\u00f3n en servizos avanzados e de car\u00e1cter interactivo.\nFuturo incerto.\nA TDT nos Estados Unidos util\u00edzase pola Administraci\u00f3n para estimular as industrias audiovisual e electr\u00f3nica, e adquirir o liderado da revoluci\u00f3n dixital. A decisi\u00f3n de acoutar o proceso, po\u00f1endo prazos ao \"apag\u00f3n anal\u00f3xico\" e dando o protagonismo aos \"broadcasters\" xa existentes \u00e9 un efecto potenciador, que permite asumir os custos da dixitalizaci\u00f3n desde unha posici\u00f3n de certa estabilidade. \nO compromiso dos \"broadcasters\" trad\u00facese no elevado grao de cobertura atinxido na difusi\u00f3n de TDT, que non debe confundirse coa penetraci\u00f3n efectiva, que a\u00ednda \u00e9 residual por d\u00faas raz\u00f3ns: a lentitude coa que os usuarios adquiren televisores dixitais debido ao elevado custo do equipo e \u00e1 escasa oferta de contidos, e o elevado n\u00famero de fogares que reciben os canais de televisi\u00f3n anal\u00f3xica a trav\u00e9s dalg\u00fan sistema de distribuci\u00f3n multicanal. Dada a enorme penetraci\u00f3n do cable, este \u00e9 o principal problema para atinxir os obxectivos de penetraci\u00f3n e, por tanto, o \"must carry\" \u00e9 indispens\u00e1bel para poder chegar ao \"apag\u00f3n anal\u00f3xico\".\nA opci\u00f3n de tomar a HDTV como elemento dinamizador promove a aposta doutros operadores para competir no terreo da TDT, deixando en segundo plano a oferta de servizos innovadores de car\u00e1cter interactivo.\nA TDT en Europa.\nO Reino Unido foi o primeiro pa\u00eds en realizar unha emisi\u00f3n simult\u00e1nea de TDT e anal\u00f3xica, foi o 15 de xu\u00f1o de 1996. Existe desde o 30 de outubro de 2002 a plataforma FreeView pola que emiten uns 30 canais de televisi\u00f3n tanto xeralistas como tem\u00e1ticos e 20 emisoras de radio gratu\u00edtas.\nEn Francia, desde o 31 de marzo , em\u00edtense de xeito gratu\u00edto un total de 14 canais, que axi\u00f1a ser\u00e1n ampliados a 18.\nEn Italia qu\u00e9rese levar a cabo o apagamento anal\u00f3xico (o cese de toda emisi\u00f3n anal\u00f3xica) no 2008.\nEn Alema\u00f1a estase facendo unha implantaci\u00f3n por zonas, comezando con Berl\u00edn en novembro de 2002. Despois de realizarse a cobertura dixital nunha zona, prod\u00facese o apagamento anal\u00f3xico nela. O fin do proceso est\u00e1 planificado para 2010.\nA TDT en Espa\u00f1a.\nDurante o ano 2000 entra en funcionamento a primeira plataforma comercial de TDT en Espa\u00f1a, Quiero TV, que debido a diversos problemas non consegue atinxir a rendibilidade econ\u00f3mica esperada polos seus investidores, e que definitivamente cesou as s\u00faas emisi\u00f3ns o 30 de xu\u00f1o de 2002.\nO panorama da TDT en Espa\u00f1a a principios do ano 2005 incl\u00fae as emisi\u00f3ns en \"simulcast\" (emisi\u00f3n simult\u00e1nea da mesma programaci\u00f3n que o canal anal\u00f3xico) de todas as cadeas de \u00e1mbito estatal (TVE1, TVE2, Antena 3, Telecinco, Cuatro, La Sexta), se ben coas vantaxes en calidade inherentes \u00e1 tecnolox\u00eda dixital. Tam\u00e9n existen emisi\u00f3ns de cadeas auton\u00f3micas de televisi\u00f3n nas comunidades onde o operador p\u00fablico as\u00ed o decidiu, tam\u00e9n con contidos \"simulcast\".\nAdemais existen d\u00faas emisoras puramente dixitais de \u00e1mbito nacional, tras as concesi\u00f3ns outorgadas polo Goberno tras concurso p\u00fablico no ano 2002, Net TV e Veo TV, que debido \u00e1 escasa cobertura do sinal e, sobre todo, ao \u00ednfimo parque instalado de receptores compat\u00edbeis DVB-T, non emiten contidos propios por resultar economicamente invi\u00e1bel ante unha audiencia potencial da orde de decenas de milleiros de espectadores. En certas comunidades aut\u00f3nomas o operador p\u00fablico emite, ademais do canal auton\u00f3mico anal\u00f3xico en \"simulcast\", unha ou m\u00e1is emisoras unicamente dixitais, a\u00ednda que de contidos moi limitados polos motivos econ\u00f3micos expostos.\nEspa\u00f1a, que fora un dos pa\u00edses europeos pioneiros na investigaci\u00f3n, probas e desenvolvemento da televisi\u00f3n dixital terrestre (con probas de campo e experiencias piloto desde polo menos 1995, co proxecto VIDITER desenvolvido por Retevisi\u00f3n e a Direcci\u00f3n Xeral de Telecomunicaci\u00f3ns) enc\u00f3ntrase nestes momentos (ano 2005) cun mercado de TDT sen desenvolver, con escaso co\u00f1ecemento por parte do p\u00fablico e sen iniciativas p\u00fablicas nin privadas para o seu impulso. O chamado apagamento anal\u00f3xico (a finalizaci\u00f3n por lei das emisi\u00f3ns de TV anal\u00f3xica) mant\u00ed\u00f1ase no ano 2012, e ningu\u00e9n confiaba en que para ent\u00f3n puidese ter lugar a migraci\u00f3n da gran maior\u00eda dos terminais de TV \u00e1 nova tecnolox\u00eda.\nA principios de 2005 o Goberno comeza a elaborar un novo Plano T\u00e9cnico Nacional da Televisi\u00f3n Dixital Terrestre, coa intenci\u00f3n de impulsar esta tecnolox\u00eda nun mercado televisivo onde as emisoras de TV dixital por sat\u00e9lite (reducidas a Canal Sat\u00e9lite Dixital tras a adquisici\u00f3n da s\u00faa \u00fanica competidora, V\u00eda Dixital) e as redes de cable acaparan o mercado da televisi\u00f3n dixital, e a base instalada de receptores de TDT est\u00edmase nunhas decenas de milleiros, a maior\u00eda deles os que distribu\u00edu Quero TV durante os seus escasos dous anos de existencia.\nPlano T\u00e9cnico Nacional de Televisi\u00f3n Dixital Terrestre.\nNo consello de ministros do 29 de xullo de 2005 o Goberno aproba o texto do novo Plano T\u00e9cnico Nacional da Televisi\u00f3n Dixital Terrestre \nDe entre as medidas que cont\u00e9n o novo plan p\u00f3dense salientar o adianto do apagamento anal\u00f3xico desde o ano 2012 ao 3 de abril de 2010 (momento a partir do cal todas as emisi\u00f3ns de TV terrestres haber\u00e1n de realizarse mediante t\u00e9cnicas dixitais), e o aumento no n\u00famero de emisoras de TDT durante o per\u00edodo transitorio que leve desde o momento presente at\u00e9 o apag\u00f3n anal\u00f3xico. Isto farase reutilizando as frecuencias libres tras a quebra de Quero TV, e reorganizando as actualmente dispo\u00f1\u00edbeis, o que segundo os casos poder\u00e1 permitir a presenza dun segundo m\u00faltiplex dixital de \u00e1mbito auton\u00f3mico, e a de emisi\u00f3ns de tipo DVB-H orientadas \u00e1 recepci\u00f3n en dispositivos m\u00f3biles.\nDurante o per\u00edodo transitorio at\u00e9 o apag\u00f3n anal\u00f3xico o operador p\u00fablico recibir\u00e1 un m\u00faltiplex completo, as\u00ed como un canal dixital noutro. Cada unha das emisoras privadas de \u00e1mbito estatal manter\u00e1n o seu canal dixital actual, ao igual que Net TV e Veo TV. En ambos os casos poder\u00e1n optar \u00e1 concesi\u00f3n de novos canais se cumpren os requisitos que se estabelecen no novo Planp e as s\u00faas propostas son aceptadas.\nTras o apag\u00f3n anal\u00f3xico o operador p\u00fablico RTVE recibir\u00e1 dous m\u00faltiplex completos, e cada unha das emisoras privadas un m\u00faltiplex completo, mentres que cada comunidade aut\u00f3noma ter\u00e1 a posibilidade de xestionar dous m\u00faltiplex completos no seu \u00e1mbito xeogr\u00e1fico.\nOutros feitos salient\u00e1beis que cont\u00e9n o Plano recentemente aprobado son os seguintes:"}
{"id": "21479", "revid": "85894", "url": "https://gl.wikipedia.org/wiki?curid=21479", "title": "Portonovo, Adina, Sanxenxo", "text": "Portonovo \u00e9 unha das d\u00faas vilas do concello de Sanxenxo, xunto coa capital do concello, e o segundo n\u00facleo en n\u00famero de habitantes (en 2016). Segundo datos datos do IGE, ti\u00f1a 2.161 habitantes en 2016 (1.075 mulleres e 1.086 homes), o que representa un leve pero continuado descenso respecto a anos anteriores: 2.184 habitantes en 2009 e 2.213 en 2008.\nEst\u00e1 situado na parroquia de Adina, coa que normalmente se identifica. Actualmente est\u00e1n integrados, total ou parcialmente, no casco urbano da vila os lugares de Barbeito, Vista Alegre e Canelas.\nA s\u00faa actividade econ\u00f3mica bas\u00e9ase historicamente na pesca, cun gremio de mareantes de especial relevancia durante a idade Media. Froito desta gran tradici\u00f3n pesqueira, conta cunha confrar\u00eda de pescadores, inaugurada no ano 1924 (por Castelao), as\u00ed como un importante porto pesqueiro recentemente ampliado e unha moderna lonxa, reformada en 2014.\nHoxe en d\u00eda a pesca est\u00e1 a pasar a un plano secundario por mor do crecemento do sector tur\u00edstico do concello e, en xeral, de toda a comarca."}
{"id": "21480", "revid": "72012", "url": "https://gl.wikipedia.org/wiki?curid=21480", "title": "Francesc Camb\u00f3", "text": "Francesc Camb\u00f3 i Batlle, nado en Verges (provincia de Xirona) o 2 de setembro de 1876 e finado en Buenos Aires o 30 de abril de 1947, foi un pol\u00edtico catal\u00e1n, fundador e l\u00edder da Lliga Regionalista.\nTraxectoria.\nFormaci\u00f3n.\nEstudou dereito e filosof\u00eda e letras na Universidade de Barcelona. En 1901 foi un dos fundadores da Lliga Regionalista e foi elixido concelleiro do concello de Barcelona. Deputado nas Cortes entre 1907 e 1910, na s\u00faa actividade pol\u00edtica defendeu a adopci\u00f3n dun estatuto de autonom\u00eda para resolver o problema catal\u00e1n, a\u00ednda que acabou aceptando a Mancomunidade catal\u00e1 como soluci\u00f3n de compromiso.\nTras a morte de Enric Prat de la Riba en 1917, Camb\u00f3 converteuse no l\u00edder da Lliga e foi ministro en dous gobernos conservadores, en 1918 ministro de fomento e en 1921 ministro de finanzas, nos dous casos con Antonio Maura como presidente do goberno.\nNas elecci\u00f3ns de 1931 non conseguiu acceder ao Parlamento e marchou ao estranxeiro ata que en 1933 logrou unha acta de deputado, que non revalidou en 1936. Cando estoupou a Guerra civil espa\u00f1ola atop\u00e1base no estranxeiro e a\u00ednda que inicialmente non estaba a favor dos militares sublevados, rematou axud\u00e1ndoos por temor a que se establecese unha rep\u00fablica prosovi\u00e9tica de ga\u00f1aren os republicanos, e chegou a financiar con importantes sumas ao bando franquista.\nPosguerra.\nTras a guerra viviu en Su\u00edza, os Estados Unidos e a Arxentina. Camb\u00f3 fixo de mecenas de numerosas actividades art\u00edsticas e culturais. Destaca a creaci\u00f3n en 1922 da Fundaci\u00f3n Bernat Metge, que traduciu ao catal\u00e1n numerosos textos cl\u00e1sicos gregos e latinos. Tam\u00e9n escribiu alg\u00fans libros como \"Les Dictadures\" (1929) e \"Per la conc\u00f2rdia\" en 1930."}
{"id": "21486", "revid": "98629", "url": "https://gl.wikipedia.org/wiki?curid=21486", "title": "Escola de Tradutores de Toledo", "text": "A denominaci\u00f3n Escola de tradutores de Toledo empr\u00e9gase para designar na historiograf\u00eda, desde o s\u00e9culo XIX, os distintos procesos de traslaci\u00f3n e interpretaci\u00f3n de textos cl\u00e1sicos greco-latinos alexandrinos, que foran vertidos ao \u00e1rabe ou ao hebreo, \u00e1 lingua latina, serv\u00edndose do romance castel\u00e1n como lingua intermedia.\nA conquista en 1085 de Toledo e a tolerancia que os reis castel\u00e1ns cristi\u00e1ns ditaron con mahometanos e xudeus facilitaron este comercio cultural que permitiu o renacemento filos\u00f3fico, teol\u00f3xico e cient\u00edfico, primeiro, de Espa\u00f1a, e logo de todo o occidente cristi\u00e1n.\nHistoria e caracter\u00edsticas.\nA partir de 1085, ano en que Afonso VI conquistou Toledo, a cidade constitu\u00eduse nun importante centro de intercambio cultural. O arcebispo Raimundo Xim\u00e9nez de Rada quixo aproveitar a conxuntura que fac\u00eda convivir en harmon\u00eda a cristi\u00e1ns, musulm\u00e1ns e xudeus auspiciando diferentes proxectos de traduci\u00f3n cultural demandados en realidade por todas as cortes da Europa cristi\u00e1.\nPor outra parte, coa fundaci\u00f3n dos \"studii\" de Palencia e de Salamanca por Afonso VIII e Afonso IX, respectivamente, propici\u00e1rase xa unha relativa autonom\u00eda dos mestres e escolares respecto \u00e1s \"scholae\" catedralicias e, en consecuencia, foi establec\u00e9ndose unha m\u00ednima diferenciaci\u00f3n profana de co\u00f1ecementos de tipo preuniversitario, que xa en tempo de Fernando III vai acerc\u00e1ndose \u00e1 Corte e espera a protecci\u00f3n e apoio decidido dun monarca para se consolidar por enteiro.\nRaimundo de Sauvetat, co\u00f1ecido como Raimundo de Toledo, arcebispo desta ciade entre 1126 e 1152, foi o que lle deu o m\u00e1is importante impulso \u00e1 Escola, onde un grupo de traballo que inclu\u00eda a moz\u00e1rabes, xudeus e profesores da madrasa toledana e a novos pensadores, fundamentalmente monxes cluniacienses se encargaba do estudo dos libros e a s\u00faa traduci\u00f3n. Raimundo mandou reconstru\u00edr o palacio episcopal fronte \u00e1 antiga mesquita maior, convertida na Catedral de Santa Mar\u00eda, \u00e1 que deu o seu primeiro estatuto, e deixou unha parte do edificio para a Escola.\nA riqueza das bibliotecas toledanas en libros \u00e1rabes e o co\u00f1ecemento desta lingua por parte dos cristi\u00e1ns moz\u00e1rabes impuls\u00e1rono a recuperar textos perdidos da Antig\u00fcidade cl\u00e1sica e a fomentar a transmisi\u00f3n dos importantes avances da Escola Toledana en medicina, \u00e1lxebra e astronom\u00eda; este empe\u00f1o cristalizou na traduci\u00f3n de numerosas obras do \u00e1rabe ao castel\u00e1n, e do castel\u00e1n ao lat\u00edn (ou directamente do \u00e1rabe ou do grego ao lat\u00edn) e, pouco a pouco, deu a co\u00f1ecer tam\u00e9n a importante filosof\u00eda \u00e1rabe e hebrea de orientaci\u00f3n aristot\u00e9lica, o que supuxo unha renovaci\u00f3n radical da escol\u00e1stica europea.\nNo s\u00e9culo XII a Escola de tradutores de Toledo verteu principalmente textos filos\u00f3ficos e teol\u00f3xicos (Domingo Gundisalvo interpretaba e escrib\u00eda en lat\u00edn os comentario de Arist\u00f3teles que o xudeu converso Xo\u00e1n Hispano lle traduc\u00eda ao castel\u00e1n, no que se entend\u00edan).\nNa primeira metade do s\u00e9culo XIII esta actividade mant\u00edvose. Por exemplo, reinando Fernando III, rei de Castela e de Le\u00f3n, comp\u00faxose o \"Libro dos Doce Sabios\" (1237), resumo de sabedor\u00eda pol\u00edtica e moral cl\u00e1sica pasada por mans \"orientais\". Na segunda metade do s\u00e9culo XIII o Sabio rei-emperador Afonso X (rei de Castela e de Le\u00f3n, en cuxa corte se compuxo a primeira \"Cr\u00f3nica Xeral de Espa\u00f1a\") institucionalizou en certa maneira en Toledo esta Escola de tradutores, centrada sobre todo en verter textos astron\u00f3micos e m\u00e9dicos.\nPor iso \u00e9 grave anacronismo atribu\u00edr s\u00f3 a Escola de tradutores de Toledo ao per\u00edodo afons\u00ed. Como se explicar\u00eda a posibilidade dun San Tom\u00e9 de Aquino (1225-1274) sen o labor realizado polos tradutores espa\u00f1ois do s\u00e9culo XII? Tam\u00e9n se incorre en confusi\u00f3n ao querer equiparar traduci\u00f3ns realizadas noutros lugares ao n\u00facleo vertebrador triunfante que representa Toledo. Ser\u00eda rid\u00edculo supor que toda a traslaci\u00f3n do legado cl\u00e1sico alexandrino pasara por mans \"toled\u00e1s\", pois mecanismos similares produc\u00edronse noutros sitios, mais disolver o significado e a importancia da tarefa realizada en Toledo s\u00f3 pode entenderse desde unha vontade anacr\u00f3nica de exaltar certas independencias culturais de moita menor influencia, e en todo caso incompar\u00e1beis ao curso triunfante que callou en Toledo, momento importante da consolidaci\u00f3n e expansi\u00f3n definitiva da lingua castel\u00e1.\nAfonso X o Sabio impulsou o centro tradutor que exist\u00eda en Toledo desde a \u00e9poca de Raimundo Xim\u00e9nez de Rada, que se especializara en obras de astronom\u00eda e de leis. Por outra parte, fundou en Sevilla uns \"Studii\" ou Escolas xerais de lat\u00edn e de ar\u00e1bigo que naceron xa cunha vinculaci\u00f3n claramente cortes\u00e1. Igualmente, fundou en 1269 a Escola de Murcia, dirixida polo matem\u00e1tico Al-Ricot\u00ed.\n\u00c9 as\u00ed, pois, que non cabe falar dunha Escola de tradutores propiamente dita, e nin sequera exclusivamente en Toledo, sen\u00f3n de varias e en distintos lugares. A tarefa de todas estas escolas foi continua e nutrida polos proxectos de iniciativa rexia que as mantiveron activas polo menos entre 1250 e a morte do monarca en 1284, a\u00ednda que a actividade de traduci\u00f3n non se cinxira exclusivamente a esa par\u00e9ntese.\nAlg\u00fans tradutores co\u00f1ecidos.\nCo\u00f1ecemos alg\u00fans nomes de tradutores: o segoviano Domingo Gundisalvo, que traduc\u00eda ao lat\u00edn desde a versi\u00f3n en lingua vulgar do xudeu converso sevillano Xo\u00e1n Hispano ou Xo\u00e1n Hispalense (\"Juan Hispano\" ou \"Juan Hispalense\"), por exemplo. Grazas \u00e1s s\u00faas traduci\u00f3ns de obras de astronom\u00eda e astrolox\u00eda e doutros op\u00fasculos de Avicena, Algazel, Avicebr\u00f3n e outros, chegaron a Toledo desde toda Europa sabios desexosos de aprender \"in situ\" deses marabillosos libros \u00e1rabes. Estes empregaban xeralmente como int\u00e9rprete alg\u00fan moz\u00e1rabe ou xudeu que vert\u00eda en lingua vulgar ou en lat\u00edn b\u00e1rbaro as obras de Avicena ou Averroes. Entre os ingleses que estiveron en Toledo c\u00edtanse os nomes de Roberto de Retines, Adelardo de Bath, Alfredo e Daniel de Morlay e Miguel Scoto, a quen serviu de int\u00e9rprete Andr\u00e9s o xudeu; italiano foi Xerardo de Cremona, e alem\u00e1ns Hermann o D\u00e1lmata e Hermann o Alem\u00e1n. Grazas a este grupo de autores, os co\u00f1ecementos \u00e1rabes e algo da sabedor\u00eda grega a trav\u00e9s destes penetrou no coraz\u00f3n das universidades estranxeiras de Europa. Como froito secundario desa tarefa, a lingua castel\u00e1 incorporou un numeroso l\u00e9xico cient\u00edfico e t\u00e9cnico, frecuentemente arabismos, civilizouse, axilizou a s\u00faa sintaxe e f\u00edxose apta para a expresi\u00f3n do pensamento, chegando \u00e1 norma do chamado \"castellano drecho\" afons\u00ed."}
{"id": "21493", "revid": "89787", "url": "https://gl.wikipedia.org/wiki?curid=21493", "title": "Estudantes Revolucionarios Galegos", "text": "Estudantes Revolucionarios Galegos (ERGA) foi unha organizaci\u00f3n estudantil nacionalista de esquerdas, activa entre 1972 e 1988.\nHistoria.\nFundouse a iniciativa da UPG, nun clima de tensi\u00f3n tras folgas na Universidade de Santiago e o asasinato impune, por parte dun polic\u00eda de paisano, do estudante de Outes Jos\u00e9 Mar\u00eda Fuentes o 4 de decembro de 1972. \nEncarg\u00f3uselle a Manuel Mera, que acababa de chegar da Arxentina e al\u00ed tivera experiencia na organizaci\u00f3n universitaria do grupo mao\u00edsta Vanguardia Comunista, a tarefa de artellar unha organizaci\u00f3n que agrupase o estudantado universitario e de secundaria. En Santiago de Compostela, coa axuda de simpatizantes da UPG, logra captar un feixe de universitarios procedentes de todo o pa\u00eds e consegue a incorporaci\u00f3n dalg\u00fans militantes do Movemento Comunista da Coru\u00f1a, entre eles Elvira Souto. Aos poucos meses o n\u00facleo de ERGA chega aos 40 militantes, entre eles Anselmo L\u00f3pez Carreira, Alfredo Su\u00e1rez Canal e Chus Pato. \nEn 1976 celebrou a s\u00faa primeira asemblea e en 1977 a segunda. En xaneiro de 1978 organizouse o I Congreso, ao que asistiron 1.000 delegados, e elixiuse unha direcci\u00f3n da que formaban parte Xulio R\u00edos ou Xos\u00e9 Miranda. Cando se formou o BNG en 1982, ERGA integrouse nel.\nERGA ti\u00f1a como \u00f3rgano de expresi\u00f3n o bolet\u00edn \"Lume\" que editou o seu primeiro n\u00famero en febreiro de 1973. Estudantes Revolucionarios Galegos constitu\u00edu a primeira organizaci\u00f3n de masas do nacionalismo tras a guerra civil. Conseguiu ampla presenza na Universidade e nos institutos galegos e forneceu \u00e1 UPG dirixentes e cadros."}
{"id": "21494", "revid": "89787", "url": "https://gl.wikipedia.org/wiki?curid=21494", "title": "Lista de concellos de M\u00e1laga", "text": "Lista de concellos da provincia de M\u00e1laga:"}
{"id": "21497", "revid": "89787", "url": "https://gl.wikipedia.org/wiki?curid=21497", "title": "Comares", "text": "Comares \u00e9 un municipio da provincia de M\u00e1laga, situado nos arredores dos Montes de M\u00e1laga a 703 metros de altitude. Pertence \u00e1 comarca da Axarqu\u00eda.\nA s\u00faa poboaci\u00f3n segundo o padr\u00f3n municipal en 2003 era de 1.365 habitantes (723 homes e 642 mulleres). O nacemento de Comares est\u00e1 ligado coa chegada dos gregos focenses nas costas de M\u00e1laga no s\u00e9culo VII a.C. Comares destaca por ser o berce dos Verdiales, un folclore t\u00edpico da provincia de M\u00e1laga."}
{"id": "21498", "revid": "181", "url": "https://gl.wikipedia.org/wiki?curid=21498", "title": "Becadro", "text": ""}
{"id": "21502", "revid": "1131", "url": "https://gl.wikipedia.org/wiki?curid=21502", "title": "\u00c1reas ling\u00fc\u00edsticas do galego", "text": "Atendendo \u00e1 distribuci\u00f3n xeogr\u00e1fica e \u00e1 maneira de se combinaren os fen\u00f3menos diferenciadores das falas galegas, poden delimitarse tres grandes complexos ling\u00fc\u00edsticos ou bloques: occidental, central, e oriental. No interior destes bloques hai varias \u00e1reas, zonas ling\u00fc\u00edsticas de desigual extensi\u00f3n e unidade, delimitables coa isoglosa dun ou dous fen\u00f3menos caracterizadores. Esta divisi\u00f3n bas\u00e9ase fundamentalmente na fon\u00e9tica e mais na morfolox\u00eda; no futuro a an\u00e1lise da distribuci\u00f3n de \u00e1reas l\u00e9xicas do ALGa axudar\u00e1 a precisala ou modificala.\nBloques.\nO bloque occidental e o oriental presentan moitos trazos com\u00fans en t\u00f3dolos seus falares, polo que ben se poder\u00eda falar dunha macro\u00e1rea atl\u00e1ntica ou occidental e dunha macro\u00e1rea oriental. O bloque central, que en xeral \u00e9 o que mellor representa o galego com\u00fan, ocupa unha ampla zona xeogr\u00e1fica e presenta moi poucos fen\u00f3menos exclusivos. M\u00e1is ca dunha transici\u00f3n gradual de oriente a occidente e de conservadorismo a innovaci\u00f3n -como se ten falado-, a realidade das variedades do galego pode representarse nunha dobre direcci\u00f3n: fen\u00f3menos innovadores que apagan a s\u00faa vitalidade cara \u00f3 leste e fen\u00f3menos conservadores que dimin\u00faen cara \u00f3 oeste. Dentro do bloque central p\u00f3dense establecer \u00e1reas e sub\u00e1reas pero, en xeral, carecen da unidade das dos outros bloques.\nBloque occidental.\nO bloque occidental est\u00e1 delimitado pola isoglosa \"cans/cas\", nel quedan inclu\u00eddas as falas occidentais da Coru\u00f1a e de Pontevedra asemade tam\u00e9n unha pequena porci\u00f3n do sueste da Provincia de Ourense na Baixa Limia. En li\u00f1as xerais \u00e9 un complexo ling\u00fc\u00edstico innovador, diferenciado en tres \u00e1reas: fisterr\u00e1, berganti\u00f1\u00e1 e pontevedresa.\nBloque central.\nO bloque central \u00e9 menos unitario. Incl\u00fae toda a Galicia Central, delimitada polas isoglosas \"cans/cas\" no oeste e \"cas/cais\" no leste. Pertencen a el t\u00f3dolos falares do nord\u00e9s e interior da Coru\u00f1a, o interior de Pontevedra e as provincias de Lugo e Ourense, non sendo a s\u00faa parte oriental. No seu seo dist\u00ednguense d\u00faas \u00e1reas: mindoniense e lucu-auriense.\nBloque oriental.\nO bloque oriental comprende todo o galego do leste de Lugo e de Ourense, as\u00ed coma o galego exterior (occidente de Asturias, Le\u00f3n e Zamora). En xeral \u00e9 un complexo de falas moi conservadoras, separado do bloque central pola isoglosa \"cas/cais\" e do complexo astur-leon\u00e9s pola ausencia de ditongaci\u00f3n (\"p\u00e8dra\" / \"piedra\"). Nel poden distinguirse catro \u00e1reas: asturiana, ancaresa, zamorana e oriental-central."}
{"id": "21504", "revid": "89787", "url": "https://gl.wikipedia.org/wiki?curid=21504", "title": "Real Filharmon\u00eda de Galicia", "text": "A Real Filharmon\u00eda de Galicia (RFG) \u00e9 unha orquestra filharm\u00f3nica con base en Santiago de Compostela. Creada pola Xunta de Galicia e o Concello de Santiago de Compostela, comezou a s\u00faa andaina en febreiro de 1996 cun concerto dirixido polo mestre Helmuth Rilling. Dende 2013 o seu director principal \u00e9 o brit\u00e1nico Paul Daniel, mentres que o compostel\u00e1n Maximino Zumalave e a portuguesa Joana Carneiro ocupan os cargos de director asociado e principal director convidado respectivamente. Ten a s\u00faa sede no Auditorio de Galicia da capital galega, onde presenta a s\u00faa tempada de concertos.\nLevou a cabo xiras e concertos por Alema\u00f1a, Austria, Francia, Brasil, Arxentina, Cuba e Portugal, as\u00ed como algunhas das mellores salas e ciclos de concertos de Espa\u00f1a.\nA Real Filharmon\u00eda de Galicia est\u00e1 estreitamente vinculada \u00e1 Escola de Altos Estudos Musicais de Galicia dende a creaci\u00f3n desta \u00faltima, formando un \u00fanico proxecto xestionado polo Consorcio de Santiago.\nHistoria.\nAntes da creaci\u00f3n da Real Filharmon\u00eda de Galicia exist\u00eda na capital galega a Xove Orquestra de Galicia, unha orquestra non profesional fundada en 1987 e dirixida por Jo\u00e1m Trillo cuxa andaina finalizou abruptamente en 1996 por motivos pol\u00edticos para dar paso a unha orquestra totalmente profesional, a actual Filharmon\u00eda.\nA Real Filharmon\u00eda de Galicia ofreceu o seu primeiro concerto o 29 de febreiro de 1996 da man do seu primeiro director titular, o alem\u00e1n Helmuth Rilling, que traballou partindo do repertorio sinf\u00f3nico cl\u00e1sico e barroco. Tralas s\u00faas actuaci\u00f3ns en 1996 no Auditorio Nacional en Madrid, e en 1997 na Coru\u00f1a, Valencia e Le\u00f3n.\nO 17 de xaneiro\u00a0de 1998 a agrupaci\u00f3n emprendeu a s\u00faa primeira xira Europea con concertos en Alema\u00f1a e Austria baixo a direcci\u00f3n do seu director titular Helmuth Rilling, sendo acompa\u00f1ada polo coro G\u00e4chinger Kantorei de Stuttgart. No primeiro dos concertos, que tive lugar na Liederhalle de Stuttgart, a RFG interpretou \"As Estaci\u00f3ns\" de Joseph Haydn coas voces da soprano Ghristiane Oelze, o tenor James Tayior e o bar\u00edtono Andreas Schmidt. No segundo programa da xira a RFG interpretou \"O Mes\u00edas\" de Georg Friedrich H\u00e4ndel na revisi\u00f3n realizada por Wolfgang Amadeus Mozart en 1789 nas cidades de Villingen-Schwenningen, novamente en Stuttgart, e finalmente na cidade austr\u00edaca de Salzburgo o 25 de xaneiro, convert\u00e9ndose na primeira orquestra do Estado espa\u00f1ol en actuar no Grosses Festspielhaus de Salzburgo durante a Semana Mozart.\nEn marzo de 1998, a Real Filharmon\u00eda de Galicia emprendeu o seu primeiro traballo discogr\u00e1fico da man de Rilling cas sinfon\u00edas completas de Franz Schubert para a discogr\u00e1fica H\u00e4nssler Classic. En xullo do mesmo ano, baixo a direcci\u00f3n de Zumalave, a orquestra actuou no marco da Expo-98 de Lisboa, e en agosto inaugurou, co \"Mes\u00edas\" de Haendel, a primeira edici\u00f3n do Compostela Millenium Festival, concerto ofrecido na Catedral de Santiago ante m\u00e1is de 2\u00a0000 persoas.\nA comezos de 1999 realizou a s\u00faa segunda xira internacional, na que interpretou o \"El\u00edas\" de Mendelssohn no Auditorio Nacional de Madrid, como parte do ciclo Orquestas del Mundo de Iberm\u00fasica, e no Festival Europeo da M\u00fasica de Stuttgart. O alto nivel amosado pola orquestra, coro e solistas converteu \u00e1 interpretaci\u00f3n do oratorio do compositor alem\u00e1n nun inesquecible e altamente louvado concerto.\nA Real Filharmon\u00eda de Galicia foi ademais unha das orquestras convidadas no XXIV Festival Internacional de M\u00fasica de Segovia, do Festival Internacional de M\u00fasica de Galicia e na II Edici\u00f3n do Compostela Millenium tocou baixo a batuta de Neville Marriner.\nA partir do ano 2001 a orquestra, xa baixo a direcci\u00f3n de Antoni Ros-Marb\u00e0, ofreceu concertos por diferentes cidades espa\u00f1olas como Sabadell, Bilbao, Madrid ou Barcelona, salientando na tempada 2001-2002 os das \u00f3peras \"Fidelio\" de Beethoven e \"Cos\u00ec fan tutte\" de Mozart, que se representaron con grande \u00e9xito en Santiago, Vigo, Barcelona e A Coru\u00f1a. A RFG tam\u00e9n foi convidada ao Concurso Internacional de Piano de Santander \"Paloma O\u2019Shea\" en 2002, 2008, 2012. Dende xaneiro de 2013 o brit\u00e1nico Paul Daniel \u00e9 o director titular.\nNunha enquisa realizada no 2005 entre directores de orquestra, solistas, cr\u00edticos e m\u00fasicos elixiu \u00e1 Real Filharmon\u00eda de Galicia como a cuarta mellor orquestra do Estado espa\u00f1ol, unicamente por detr\u00e1s da Orquesta Sinf\u00f3nica de Tenerife, a Orquestra Sinf\u00f3nica de Galicia e a Orquesta Ciudad de Granada.\nNa tempada 2010-11 a RFG celebrou o seu 15\u00ba aniversario cun total de 31 concertos programados, celebr\u00e1ndose o primeiro deles o 24 de setembro de 2010 cunha interpretaci\u00f3n da \"Misa de Coroaci\u00f3n\" baixo a batuta de Jonathan Webb. Salientou a presenza dos dous primeiros directores titulares da orquestra compostel\u00e1, con dous programas cada un, e outros directores que acadaran \u00e9xitos coa agrupaci\u00f3n, as\u00ed como figuras emerxentes do momento como o alem\u00e1n David Afkham. Outro feito salientable foi a unificaci\u00f3n na xesti\u00f3n da Escola de Altos Estudos Musicais de Galicia coa Real Filharmon\u00eda, pasando ambas a ser xestionadas polo Consorcio de Santiago dentro dun \u00fanico proxecto.\nO 31 de xaneiro de 2014\u00a0faleceu Palmira Mart\u00ednez, violonchelista da orquestra dende a s\u00faa fundaci\u00f3n.\nA Real Filharmon\u00eda de Galicia presentou dous traballos discogr\u00e1ficos in\u00e9ditos adicados a Manuel de Falla e Frederic Mompou, editados polos selos Claves e Warner respectivamente. O seu \u00faltimo disco, editado en 2013, leva por t\u00edtulo \u201cVariaciones\u201d, no que a orquestra e a soprano Mar\u00eda Bayo renden homenaxe a Ant\u00f3n Garc\u00eda Abril.\nA Real Filharmon\u00eda de Galicia est\u00e1 xestionada administrativamente polo Consorcio de Santiago e forma parte da Asociaci\u00f3n Espa\u00f1ola de Orquestras Sinf\u00f3nicas (AEOS).\nRepertorio.\nO amplo repertorio da RFG, que vai de J.S. Bach a compositores da actualidade, s\u00e9guese enriquecendo con especial atenci\u00f3n aos compositores do clasicismo vien\u00e9s, e recuperando e asumindo asemade a obra de compositores galegos como Rogelio Groba, Xavier de Paz, Paulino Pereiro, O. Rodr\u00edguez, Xo\u00e1n Via\u00f1o, Manuel Balboa, Andr\u00e9s Gaos, Juan Dur\u00e1n ou J.J. Castro.\nProxectos.\nA Real Filharmon\u00eda de Galicia ten un protagonismo central nos \"Concertos Did\u00e1cticos para Xoves\" que ofrece o Auditorio a colexios e institutos galegos. Tam\u00e9n potenciou a s\u00faa actividade en Compostela en colaboraci\u00f3n coa Universidade de Santiago de Compostela co ciclo de c\u00e1mara \"M\u00fasica na Compa\u00f1\u00eda\" e no proxecto son[UT]op\u00edas, no que participou por primeira vez en 2014. Dende 2008 inicia diferentes actividades coordinadas co Conservatorio Profesional de M\u00fasica de Santiago. Adem\u00e1s, a orquestra interv\u00e9n, cada mes de agosto, no ciclo de m\u00fasica espa\u00f1ola co que o Auditorio de Galicia se suma \u00e1 celebraci\u00f3n de M\u00fasica en Compostela, o curso internacional de m\u00fasica m\u00e1is antigo do Estado espa\u00f1ol.\nO traballo e obxectivos da Real Filharmon\u00eda de Galicia vense reforzados coa Escola de Altos Estudos Musicais (EAEM), un proxecto pedag\u00f3xico de formaci\u00f3n de m\u00fasicos de alto nivel estreitamente vinculado \u00e1 Real Filharmon\u00eda de Galicia (sendo alg\u00fans membros da orquestra os seus profesores). En 2011 a EAEM pasou a estar xestionada polo Consorcio da cidade de Santiago, quedando deste xeito unidas baixo unha mesma xesti\u00f3n e direcci\u00f3n a orquestra e a escola.\nDirectores.\nO primeiro director da Real Filharmon\u00eda foi o alem\u00e1n Helmuth Rilling, que estivo \u00e1 fronte da agrupaci\u00f3n dende a s\u00faa creaci\u00f3n ata o ano 2000, cando chegou \u00e1 orquestra compostel\u00e1 o catal\u00e1n Antoni Ros-Marb\u00e1 logo do seu nomeamento o 3 de xullo dese mesmo ano. Ros-Marb\u00e1 foi nomeado inicialmente ata o ano 2003, a\u00ednda que finalmente a s\u00faa vinculaci\u00f3n coa orquestra santiaguesa ampliouse ata o final do ano 2012, sendo substitu\u00eddo o 1 de xaneiro de 2013 como director principal polo ingl\u00e9s Paul Daniel, quen colaboraba coa orquestra dende 2007 como principal director convidado.\nO director compostel\u00e1n Maximino Zumalave \u00e9 o director asociado da Real Filharmon\u00eda de Galicia, da cal foi un dos seus fundadores, ocupando o posto dende a fundaci\u00f3n da orquestra.\nAs\u00ed mesmo a Real Filharmon\u00eda de Galicia conta cun principal director convidado. En 2020 a portuguesa Joana Carneiro foi nomeada como principal directora convidada da orquestra compostel\u00e1 en substituci\u00f3n de Jonathan Webb, que ocupara o cargo dende a tempoda 2016-17, quen \u00e1 s\u00faa vez substitu\u00edra a Christoph K\u00f6nig.\nSolistas e directores convidados.\nComo solistas, actuaron coa Real Filharmon\u00eda de Galicia, entroutros, os violinistas Frank Peter Zimmermann e Ulrike-Anima Maht\u00e9, o violonchelista M. Rostropovich, a mezzosoprano Teresa Berganza, os pianistas Alicia de Larrocha, Tzimon Barto, Nikolaus Lahusen, Jeffrey Kahane, Rudolf Buchbinder, Robert Levin, Joaqu\u00edn Ach\u00facarro, Katia e Marielle Lab\u00e8que, Evgeni Koroliov e Gy\u00f6rgy Seb\u00f6k, e o frautista Jean-Claude G\u00e9rard.\nAdemais dos mestres Rilling, Ros-Marb\u00e1 e Paul Daniel, as\u00ed como do seu director asociado, o compostel\u00e1n Maximino Zumalave, foron directores convidados: Garc\u00eda Navarro, Od\u00f3n Alonso, Enrique Garc\u00eda Asensio, Edmon Colomer, Pedro Alcalde, e outros como Neville Marriner, David Shallon, Jeffrey Kahane, Gilbert Varga, Leopold Hager, Kryzstof Penderecki, Christoph Poppen, Jan Latham-Koenig, Antonio Florio e Peter Maxwell Davies.\nDiscograf\u00eda.\nEn 2021 a Real Filharmon\u00eda de Galicia grabara un total de 23 discos. O primeiro disco da orquestra galega data de 1997, cando realizou un disco homenaxe a Rosal\u00eda De Castro xunto co cantante berciano Amancio Prada baixo a direcci\u00f3n de Maximino Zumalave.\nEn marzo de 1998, a Real Filharmon\u00eda de Galicia comezou a gravar con Rilling o seu segundo traballo discogr\u00e1fico ao rexistrar as sinfon\u00edas completas de Franz Schubert para a compa\u00f1\u00eda discogr\u00e1fica H\u00e4nssler Classic. Este proxecto culminou coa sa\u00edda \u00f3 mercado dos dous primeiros CDs coas Sinfon\u00edas n\u00ba 1, 2, 3 e 4.\nEn 2002 gravou para EMI Classics varias obras do mestre Joaqu\u00edn Rodrido coincidindo co centenario do seu nacemento, realizando a orquestra compostel\u00e1 as primeiras gravaci\u00f3ns de \"Preludio para un poema a la Alhambra\", as\u00ed como da s\u00faa obra vocal, xunto con salientables personalidades da l\u00edrica espa\u00f1ola, o Orfe\u00f3n Terra a Nosa e o Generalitat de Valencia."}
{"id": "21505", "revid": "89787", "url": "https://gl.wikipedia.org/wiki?curid=21505", "title": "Rogelio Groba", "text": "Rogelio Groba Groba, nado o 16 de xaneiro de 1930 en Gul\u00e1ns (Ponteareas) e finado o 1 de xaneiro de 2023 na Coru\u00f1a, foi un m\u00fasico e compositor galego. Logo de anos residindo en Su\u00edza regresou a Galicia, onde durante 23 anos foi director da Banda-Orquestra Municipal da Coru\u00f1a. Tam\u00e9n na cidade da Coru\u00f1a creou e dirixiu a Orquesta da Coru\u00f1a e a s\u00faa sucesora, a Orquesta de C\u00e1mara Municipal, e foi un dos promotores da Orquestra Sinf\u00f3nica de Galicia, da que foi compositor asociado. Tam\u00e9n fundou a Orquestra do Conservatorio Superior de M\u00fasica da Coru\u00f1a. Ademais do seu labor como director de orquestra e compositor, Groba desenvolveu un importante labor no eido da educaci\u00f3n. Foi mestre do Conservatorio da Coru\u00f1a, do cal foi director durante vinte anos, e puxo en marcha moitos conservatorios en Galicia.\nTraxectoria.\nInfancia.\nRogelio Groba Groba naceu na casa da s\u00faa avoa materna, Mar\u00eda, no lugar do Lameiro da parroquia ponteare\u00e1 de Gul\u00e1ns \u00e1s 11:00 horas do d\u00eda 16 de xaneiro de 1930. Foi o segundo fillo de Aurora Groba e Gabino Groba, e o maior dos sobreviventes da parella, que casar\u00eda dous anos despois do seu nacemento. Seu pai, xordomudo, acud\u00eda con el aos ensaios da Banda de M\u00fasica A Uni\u00f3n de Gul\u00e1ns, entrando as\u00ed en contacto coa m\u00fasica.\nFormaci\u00f3n.\nFoi precisamente na banda ponteare\u00e1 onde deu os seus primeiros pasos na m\u00fasica, onde comezou os seus estudos de m\u00fasica aos once anos tocando o piccolo. Os progresos de Groba lev\u00e1rono en 1943 a ser aceptado, con tan s\u00f3 13 anos, como piccolo solista da banda de Gul\u00e1ns, mudando as\u00ed o seu alcume de \"o fillo do mudo\" a \"o fraut\u00edn de Gul\u00e1ns\".\n\u00d3s dezasete contin\u00faa en Vigo. \nEn 1947, con 17 anos, converteuse en director da Banda de M\u00fasica A Uni\u00f3n de Gul\u00e1ns, posto no que permaneceu ata 1952.\nAos 20 anos inicia os seus estudos de composici\u00f3n no Real Conservatorio de M\u00fasica de Madrid. Na capital de Espa\u00f1a estudou con Julio G\u00f3mez, finalizando os seus estudos cos primeiros premios en harmon\u00eda, contrapunto e fuga. Paralelamente \u00e1 s\u00faa formaci\u00f3n no conservatorio madrile\u00f1o exerceu a direcci\u00f3n en diversas bandas de ventos e agrupaci\u00f3ns corais.\nEn 1962 trasladouse a Su\u00edza, onde dirixiu diversas agrupaci\u00f3ns, realizou algunhas composici\u00f3ns e entrou en contacto cos movementos que daquela estaban a revolucionar a m\u00fasica culta europea. No pa\u00eds helv\u00e9tico deixar\u00eda pegada, chegando a organzarse ata catro festivais co seu nome, En 1966 naceu a s\u00faa primeira filla, Clara Groba Otero.\nDe volta a Galicia dirixe as bandas municipais da Estrada, Tui e Ponteareas. Tras un breve paso por Cidade Real, retorna a Galicia en 1968 como director da Banda-Orquestra Municipal da Coru\u00f1a. Pouco despois creou na Coru\u00f1a a Orquesta da Coru\u00f1a, que el mesmo dirixiu, e que ser\u00eda substitu\u00edda pola Orquesta de C\u00e1mara Municipal que tam\u00e9n dirixiu el mesmo.\nEn 1971 nac\u00eda en Ponteareas o seu segundo fillo, Rogelio Groba Otero.\nDirixiu tam\u00e9n o Conservatorio, a Coral Polif\u00f3nica Follas Novas, a Coral Polif\u00f3nica El Eco. Rogelio Groba foi as\u00ed mesmo promotor da Orquestra Sinf\u00f3nica de Galicia, da que foi \"compositor asociado\". Precisamente a orquestra coru\u00f1esa encargar\u00edalle \"Ultreia\", que formou parte do programa do primeiro concerto da instituci\u00f3n. Foi nese momento cando cesou a s\u00faa intensa actividade pedag\u00f3xica e performativa para adicarse por completo \u00e1 composici\u00f3n.\nExerceu como profesor de harmon\u00eda, contrapunto, fuga e composici\u00f3n no Conservatorio Superior de M\u00fasica da Coru\u00f1a, que dirixiu durante vinte anos, ao tempo que fundou paralelamente numerosos conservatorios por toda Galiza.\nAutor de varios ensaios e libros, desde 1992 dedidouse exclusivamente \u00e1 creatividade musical.\nEn 2011 foi galardoado co Premio Cultura Galega de M\u00fasica en palabras do xurado \"pola s\u00faa extensa traxectoria e por ser un dos m\u00e1is prol\u00edficos compositores galegos e pola enorme relevancia do seu traballo como compositor\".\nA principios de 2021 a Xunta de Galicia prop\u00faxoo como candidato ao Premio Princesa de Asturias das Artes. Nunha carta, a Xunta sinalaba que Groba \"\u00e9 un m\u00fasico, int\u00e9rprete e compositor galego que constit\u00fae todo un referente no \u00e1mbito do ensino e da difusi\u00f3n e proxecci\u00f3n da cultura musical de Espa\u00f1a\".\nObra.\nA m\u00fasica de Groba pode encadrarse nunha \u00f3rbita nacionalista de universalizaci\u00f3n da m\u00fasica galega, reflectindo a s\u00faa terra.\nA extensa obra de Groba conta con m\u00e1is de 700 composici\u00f3ns, o que o converte no compositor galego m\u00e1is prol\u00edfico. Entre elas salientan:\nAlgunhas destas composici\u00f3ns foron gravadas por orquestras do prestixio da London Symphony Orchestra, a Orquestra de C\u00e1mara de Stuttgart, a Orquestra Sinf\u00f3nica de Galicia, o Coro G\u00e4tchinger, ou o coro London Voices.\nReco\u00f1ecementos.\n\u00c9 membro de n\u00famero da Real Academia de Belas Artes de Galicia, acad\u00e9mico correspondente da Real Academia de Belas Artes de San Fernando de Madrid, e do Instituto Jos\u00e9 Cornide de Estudos Coru\u00f1eses.\nO 29 de abril de 2006 foi nomeado Fillo Predilecto de Ponteareas.\nO 25 de maio de 2013, coincidindo co 65 aniversario do seu debut \u00e1 fronte da banda \"La Uni\u00f3n\" no torreiro de Cans, recibiu unha homenaxe durante o Festival de Cans na que se descubriu unha placa e na que volveu dirixir a banda de Gul\u00e1ns."}
{"id": "21506", "revid": "8354", "url": "https://gl.wikipedia.org/wiki?curid=21506", "title": "Luigi Boccherini", "text": "Luigi Boccherini, nado en Lucca o 19 de febreiro de 1743 e finado en Madrid o 28 de maio de 1805, foi un compositor e violoncellista italiano.\nTraxectoria.\nNaceu no seo dunha familia de artistas. O seu pai foi violoncellista e a s\u00faa irm\u00e1 bailarina de ballet. O seu irm\u00e1n foi escritor e poeta de certo prestixio, que chegou a escribir libretos para Antonio Salieri e Joseph Haydn. Boccherini seguiu os pasos do seu pai e interesouse polo violoncello, dando o seu primeiro recital \u00e1 temper\u00e1 idade de trece anos. En 1757, logo de terminar os seus estudos en San Pedro en Roma, acompa\u00f1ou ao seu pai para obter unha praza na corte imperial de Viena, e non volveu a Lucca ata 1764.\nBoccherini viviu posteriormente case un ano en Par\u00eds, e trasladouse seguidamente a Madrid, onde gozou do mecenado de Don Lu\u00eds, irm\u00e1n do rei. Cara a 1770 empezou a compo\u00f1er o primeiro dos seus quintetos para corda, unha forma coa que foi amplamente relacionado. Trala morte de Don Lu\u00eds en 1785, foi nomeado compositor da corte de Federico Guillerme II de Prusia. O monarca, que tocaba ben o violoncello, tivo en moi alta estima a Boccherini. Recibiu numerosos encargos e os anos en Prusia foron uns dos m\u00e1is frut\u00edferos na s\u00faa vida. Co permiso de Guillermo, Boccherini despraz\u00e1base de cando en cando a Madrid, onde manti\u00f1a o cargo de compositor do marqu\u00e9s de Benavente.\nEstes dous mecenados foron decaendo nos \u00faltimos anos da s\u00faa vida, de forma que a situaci\u00f3n de Boccherini foi empeorando paulatinamente, ata que morreu aos 62 anos de idade sendo pobre."}
{"id": "21507", "revid": "1131", "url": "https://gl.wikipedia.org/wiki?curid=21507", "title": "Hepatite", "text": "O termo hepatite apl\u00edcase a calquera inflamaci\u00f3n do f\u00edgado. Existen varias causas da hepatite, sendo as m\u00e1is co\u00f1ecidas as causadas por virus, mais poden ser tam\u00e9n por intoxicaci\u00f3ns por alcohol e outras substancias e medicamentos t\u00f3xicos. En com\u00fan, todas as hepatites te\u00f1en alg\u00fan grao de destruci\u00f3n das c\u00e9lulas hep\u00e1ticas, sendo o sinal m\u00e1is chamativo a ictericia, e que se caracteriza pola coloraci\u00f3n amarelo-dourada da pel e conxuntivas. Pode ocorrer unha cor pardenta na urina (coluria) e mais feces claras, tipo masa de vidraceiro (acolia fecal). Mais estes sinais poden estar ausentes\nNos exames de laboratorio, todas te\u00f1en en com\u00fan que o TGO e o TGP poden estar por riba do normal, as\u00ed como as bilirrubinas totais, a custa das indirectas. Vexa Exames Complementares no final deste artigo.\nO d\u00eda 28 de xullo cel\u00e9brase o \"D\u00eda Mundial contra a Hepatite\", co obxectivo de concienciar sobre as hepatites v\u00edricas, que causan enfermidades como o c\u00e1ncer de f\u00edgado .\nHepatite A.\n\u00c9 unha hepatite infecciosa aguda causada polo virus da hepatite A, que pode cursar de forma subcl\u00ednica. Altamente contaxiosa, a s\u00faa transmisi\u00f3n \u00e9 do tipo fecal oral, ou sexa, ocorre contaminaci\u00f3n directa de persoa a persoa ou a trav\u00e9s do contacto con alimentos e auga contaminados, e os s\u00edntoma comezan uns 30 d\u00edas despois do contaxio. \u00c9 m\u00e1is com\u00fan onde non hai ou \u00e9 precario o saneamento b\u00e1sico. A falta de hixiene axuda na diseminaci\u00f3n do virus. O uso na alimentaci\u00f3n de moluscos e ostras de augas contaminadas con esgoto e feces humanas contrib\u00fae \u00e1 expansi\u00f3n da doenza. Unha vez infectada, a persoa desenvolve inmunidade permanente. Existe vacina segura para hepatite A. A transmisi\u00f3n a trav\u00e9s de agullas ou sangue \u00e9 rara. Os s\u00edntomas son de inicio s\u00fabito, con febre baixa, fatiga, mal estar, perda do apetito, sensaci\u00f3n de desconforto no abdome, n\u00e1useas e v\u00f3mitos. Pode ocorrer diarrea. A ictericia \u00e9 m\u00e1is com\u00fan no adulto (60%) que no neno (25%). A ictericia desaparece pasadas de d\u00faas a catro semanas. \u00c9 considerada unha hepatite lene, pois non hai relatos de cronificaci\u00f3n e a mortalidade \u00e9 baixa. Non existe tratamento espec\u00edfico. O paciente debe recibir sintom\u00e1ticos e mais tomar medidas de hixiene para prevenir a transmisi\u00f3n a outras persoas. P\u00f3dese prevenir pola hixiene e mellor\u00edas das condici\u00f3ns sanitarias, as\u00ed como pola vacinaci\u00f3n. \u00c9 co\u00f1ecida como a hepatite do viaxante.\nHepatite B.\nA s\u00faa transmisi\u00f3n \u00e9 a trav\u00e9s de sangue, agullas e materiais cortantes contaminados, tam\u00e9n a trav\u00e9s de tatuaxes, piercings, no dentista e ata en sesi\u00f3ns de depilaci\u00f3n, as\u00ed como a trav\u00e9s da relaci\u00f3n sexual. \u00c9 considerada tam\u00e9n unha doenza de transmisi\u00f3n sexual. Os s\u00edntomas son semellantes aos das outras hepatites virais, mais a hepatite B pode tornarse cr\u00f3nica e provocar a cirrose hep\u00e1tica. A prevenci\u00f3n faise utilizando preservativos nas relaci\u00f3ns sexuais e non utilizando materiais cortantes ou agullas que non estean debidamente esterilizadas. Recom\u00e9ndase a utilizaci\u00f3n de descart\u00e1beis de uso \u00fanico. Canto m\u00e1is cedo se adquire o virus, maiores son as posibilidades de ter unha cirrose hep\u00e1tica. Existe vacina para hepatite B, que se da en tres doses intramusculares e debe ser repetida a cada 10 anos.\nHepatite C.\nA m\u00e1is perigosa e temida das hepatites virais, a s\u00faa transmisi\u00f3n \u00e9 a trav\u00e9s de sangue agullas e materiais cortantes contaminados, con transmisi\u00f3n moi doada e r\u00e1pida. Pode ser adquirida a trav\u00e9s de transfusi\u00f3n sangu\u00ednea, tatuaxes, usuarios de drogas, piercings, no dentista e en manicura. Na gran maior\u00eda dos pacientes \u00e9 asintom\u00e1tica no per\u00edodo agudo da doenza, mais poden ser semellantes aos das outras hepatites virais. Est\u00edmase que o 3 % da poboaci\u00f3n mundial estea contaminada, atinxindo niveis dez veces maiores no continente africano. A hepatite C \u00e9 perigosa porque pode tornar cr\u00f3nica e provocar a cirrose hep\u00e1tica e o hepatocarcinoma, neoplasia maligna do f\u00edgado.\nA prevenci\u00f3n faise evitando materiais cortantes ou agullas que non estean debidamente esterilizadas. Recom\u00e9ndase utilizar descart\u00e1beis de uso \u00fanico, as\u00ed como material propio nas manicuras. A esterilizaci\u00f3n destes materiais \u00e9 pos\u00edbel, por\u00e9n non hai control e as persoas que \u2018din\u2019 que esterilizan non ten o preparo necesario para facer unha esterilizaci\u00f3n real. Non existe vacina para a hepatite C e consid\u00e9rase pola Organizaci\u00f3n Mundial da Sa\u00fade como o maior problema de sa\u00fade p\u00fablica, \u00e9 a maior causa de transplante hep\u00e1tico e transm\u00edtese polo sangue m\u00e1is facilmente que a SIDA.\nO anti-HCV positivo detecta infecci\u00f3n actual ou pregresa. Pode ser necesaria unha biopsia hep\u00e1tica para descartar a s\u00faa malignidade e determinar o grao da doenza.\nO interfer\u00f3n peguilado usase no tratamento da fase aguda, sendo asociado \u00e1 ribavirina na fase cr\u00f3nica.\nAproximadamente a metade dos pacientes tratados curan.\nHepatite non A non B.\nTermo antigo moi usado para hepatites que non eran nin A nin B, que hoxe se reco\u00f1ece ser a maior\u00eda do tipo C, podendo ser tam\u00e9n E.\nHepatite D.\nCausada polo axente Delta, s\u00f3 ten importancia cando est\u00e1 asociada \u00e1 hepatite B, pois pot\u00e9nciaa. Illadamente parece non causar infecci\u00f3n.\nHepatite E.\n\u00c9 unha hepatite infecciosa aguda causada polo virus da hepatite E, que pode cursar de forma subcl\u00ednica. A s\u00faa transmisi\u00f3n \u00e9 do tipo fecal oral, a trav\u00e9s do contacto con alimentos e auga contaminados, e os s\u00edntoma comezan uns 30 d\u00edas despois do contaxio. \u00c9 m\u00e1is com\u00fan despois de enchentes Non existe vacina para a hepatite E. Os s\u00edntomas son de inicio s\u00fabito, con febre baixa, fatiga, malestar, perda do apetito, sensaci\u00f3n de desconforto no abdome, n\u00e1useas e v\u00f3mitos. Pode ocorrer diarrea. \u00c9 considerada unha hepatite lene, a pesar do risco para mulleres embarazadas, principalmente no terceiro trimestre de xestaci\u00f3n. Non existe tratamento espec\u00edfico. O paciente debe recibir medicamentos sintom\u00e1ticos e repousar. Pode prevenirse a trav\u00e9s de medidas de hixiene, debendo evitarse a compra de alimentos e bebidas de vendedores ambulantes.\nHepatite F.\nPouco co\u00f1ecida, relatouse en pacientes sometidos a transplante hep\u00e1tico.\nHepatite G.\nTam\u00e9n pouco co\u00f1ecida, require m\u00e1is estudos.\nOutras hepatites virais.\nHai outros virus que poden causar hepatites, por\u00e9n sen ser causa com\u00fan. Son potencialmente causantes de hepatite en pacientes sometidos a transfusi\u00f3ns sangu\u00edneas e inmunodeprimidos os virus Epstein-Barr, o citomegalov\u00edrus e o herpes z\u00f3ster.\nHepatites por drogas.\nCausado por drogas hepatot\u00f3xicas, que lesionan directamente o hepatocito. O acetaminofen, substancia analx\u00e9sica moito utilizada en nenos, cando utilizada en doses moito altas \u00e9 altamente hepatot\u00f3xica.\nHepatite autoinmune (HAI).\nSon hepatites causadas por unha auto agresi\u00f3n do organismo, que fabrica anticorpos que atacan e matan os hepatocitos. Isto pode acontecer porque unha bacteria, virus ou fungo pode conter unha porci\u00f3n moito parecida coa c\u00e9lula hep\u00e1tica, causando confusi\u00f3n do sistema inmunol\u00f3xico. O tratamento faise con corticoides e drogas inmunosupresoras.\nExames complementarios.\nOs testes de laboratorios \u00fatiles na avaliaci\u00f3n da funci\u00f3n hep\u00e1tica son as bilirrubinas, as transaminases (TGO e TGP), fosfatase alcalina, gammaglutamil-transferase (gammaGT ou GGT), prote\u00ednas totais, albumina, protrombina, amonio e \u00e1cidos biliares, investigaci\u00f3n de marcadores virais e execuci\u00f3n de exames complementares de diagn\u00f3stico por imaxe, como o ultras\u00f3n e a tomograf\u00eda computerizada. \u00c1s veces pode haber necesidade de biopsia hep\u00e1tica, con agulla, videolaparoscop\u00eda ou a ceo aberto."}
{"id": "21512", "revid": "22570", "url": "https://gl.wikipedia.org/wiki?curid=21512", "title": "Pri\u00f3n", "text": "Un pri\u00f3n \u00e9 unha prote\u00edna infecciosa, autorreplicante, respons\u00e1bel de diferentes enfermidades no gando e no home. \nEtimolox\u00eda.\nO termo pri\u00f3n v\u00e9n da expresi\u00f3n inglesa \"pr-[oteinaceus] -i-[nfectious particle] -on\" (part\u00edcula infecciosa de natureza proteica), \u00e1 que se engade o elemento -\"on\", -\u00f3n, sufixo usado na linguaxe cient\u00edfica para formar nomes de part\u00edculas.\nHistoria.\nAs primeiras referencias \u00e1s enfermidades esponxiformes transmis\u00edbeis rem\u00f3ntanse ao s\u00e9culo XVIII, cando varios gandeiros europeos describiron unha enfermidade neurodexenerativa letal que afectaba \u00e1s ovellas e \u00e1s cabras, mal ao que se denominou \"tremes\u00eda\". O cerebro destes animais presentaba un aspecto de esponxa, de onde prov\u00e9n o termo \"esponxiforme\". A principios do s\u00e9culo XX describ\u00edronse os primeiros casos de encefalopat\u00eda esponxiforme no ser humano, e a doenza bautizouse co nome de enfermidade de Creutzfeldt-Jakob. Posteriormente demostrouse que estas enfermidades eran transmis\u00edbeis. o axente pat\u00f3xeno, o pri\u00f3n, foi descuberto en 1982 por Stanley B. Prusiner, que demostrou que se trataba de part\u00edculas puramente proteicas sen \u00e1cido nucleico. En 1997 foille outorgado o Premio Nobel de Fisiolox\u00eda ou Medicina.\nPrusiner someteu aos pri\u00f3ns a distintos tratamentos para alterar as prote\u00ednas ou os \u00e1cidos nucleicos, intentando alterar a s\u00faa capacidade infecciosa. Observou que perd\u00edan infectividade cando se trataban con fenol (axente desnaturalizante das prote\u00ednas pero non dos \u00e1cidos nucleicos), a\u00ednda que eran resistentes a alg\u00fans dos procesos de degradaci\u00f3n proteica (como os enzimas proteases). Por\u00e9n, se os somet\u00eda \u00e1 acci\u00f3n de enzimas que atacaban especificamente aos \u00e1cidos nucleicos (nucleases para ADN e ARN), a radiaci\u00f3n UV ou \u00e1 modificaci\u00f3n con hidroxilamina, as part\u00edculas non perd\u00edan a s\u00faa infectividade. Estes estudos indicaron que os pri\u00f3ns eran part\u00edculas pat\u00f3xenas de natureza proteica e sen \u00e1cido nucleico. Prusiner conseguiu, m\u00e1is adiante, infectar co pri\u00f3n da tremes\u00eda (PrPSc), que causa o prurito lumbar en ovellas, a ratos, conseguindo deste xeito un modo para reproducir, obter e estudar os pri\u00f3ns posteriormente e m\u00e1is a fondo.\nCaracter\u00edsticas.\nEstas part\u00edculas est\u00e1n formadas en gran parte por glicoprote\u00ednas (prote\u00ednas asociadas a un gl\u00edcido ou azucre) de masa molecular moi pequena, e non conte\u00f1en material xen\u00e9tico (ADN ou ARN) pero, pese a iso, son capaces de replic\u00e1rense inducindo a transformaci\u00f3n das prote\u00ednas normais do organismo infectado por elas en copias de si mesmas. \nSon, pois, formas acelulares a\u00ednda m\u00e1is pequenas e simples que os virus e que outras formas non celulares descubertas recentemente, como os viroides, que constit\u00faen un grupo totalmente novo de axentes infecciosos, desco\u00f1ec\u00e9ndose a\u00ednda o mecanismo mediante o que conseguen que as prote\u00ednas do organismo hospedeiro se transformen en novos pri\u00f3ns.\nPrincipais doenzas provocadas polos pri\u00f3ns.\nOs pri\u00f3ns son os respons\u00e1beis de doenzas tales como a enfermidade de Creutzfeldt-Jakob, o mal das ovellas tolas ou a encefalopat\u00eda esponxiforme bovina (co\u00f1ecida popularmente como o \"mal das vacas tolas\"), entre outras, todas elas caracterizadas por unha progresiva destruci\u00f3n neuronal e dexeneraci\u00f3n progresiva do sistema nervioso central, proceso que frecuentemente remata coa vacuolizaci\u00f3n do c\u00f3rtex cerebral, que adopta o aspecto dunha masa esponxosa, e que conduce \u00e1 alteraci\u00f3ns nerviosas e, en pouco tempo, \u00e1 morte.\nNon est\u00e1 totalmente demostrado que estas enfermidades sexan transmis\u00edbeis ao home por comer tecido nervioso de animais enfermos."}
{"id": "21513", "revid": "25871", "url": "https://gl.wikipedia.org/wiki?curid=21513", "title": "Salt Lake City, Utah", "text": "Salt Lake City \u00e9 a capital e a maior cidade do estado de Utah, nos Estados Unidos de Am\u00e9rica. As s\u00faas coordenadas son 40\u00b045 N e 111\u00b053 O. Sit\u00faase nas marxes do Gran Lago Salgado (Great Salt Lake). Ten preto de 180 mil habitantes, con 1,4 mill\u00f3n na s\u00faa rexi\u00f3n metropolitana. Foi fundada polos morm\u00f3ns en 1847.\nHistoria.\nAntes de establecemento dos occidentais, os shoshone, ute, e paiute moraran no Val de Lago Salgado (Salt Lake Valley en ingl\u00e9s) durante miles de anos.\nOs primeiros europeos que se instalaron o 24 de xullo de 1847 no val eran membros da Igrexa de Xesucristo dos Santos dos \u00daltimos D\u00edas (co\u00f1ecidos como mormones). viaxaran a trav\u00e9s da naci\u00f3n en busca dunha zona illada onde poder practicar a s\u00faa relixi\u00f3n, distantes da persecuci\u00f3n que afrontaran no Leste. Cando chegaron, o seu profeta relixioso, Brigham Young dixo: \"Este \u00e9 o lugar adecuado\", m\u00e1is tarde abreviado a simplemente a:\"Este \u00e9 o lugar.\"\nS\u00f3 catro d\u00edas logo da chegada no Val de Lago Salgado, Brigham Young designou o sitio para o Templo do Lago Salgado (Salt Lake Amorne), o templo principal para a Igrexa de Xesucristo dos Santos dos \u00daltimo D\u00edas. Constru\u00eddo na Praza do Templo (Amorne Square), no centro da cidade. Tardouse 40 anos en completar o templo, sendo dedicado o 6 de abril de 1893. \u00e9 o edificio m\u00e1is co\u00f1ecido na cidade."}
{"id": "21517", "revid": "1131", "url": "https://gl.wikipedia.org/wiki?curid=21517", "title": "Aram\u00f3n Formigal", "text": "Formigal (oficialmente Aram\u00f3n Formigal) \u00e9 unha estaci\u00f3n de esqu\u00ed situada na localidade de Formigal, no concello de Sallent de G\u00e1llego (Huesca), no Pireneo aragon\u00e9s, Espa\u00f1a.\nDescrici\u00f3n.\nEst\u00e1 situada nas paraxes do Val do Tena, e \u00e9 unha das estaci\u00f3ns de esqu\u00ed m\u00e1is grandes de Espa\u00f1a.\nServizos.\nOfrece os servizos habituais dunha estaci\u00f3n de esqu\u00ed: remontes, enfermar\u00eda, escola de esqu\u00ed, alugueiro de material, restaurantes etc. Tam\u00e9n est\u00e1 aberta no ver\u00e1n cunha gran cantidade de posibilidades no Val do Tena como descenso de barrancos, Espeleolox\u00eda, Rafting, Mountain Bike ou Pesca.\nAdemais ten 3 pistas especiais: Snow Park, Bidio Slalom e Tubers."}
{"id": "21518", "revid": "23204", "url": "https://gl.wikipedia.org/wiki?curid=21518", "title": "Venus (deusa)", "text": "Venus \u00e9 a deusa do Amor e da Beleza no pante\u00f3n romano, equivalente a Afrodita do pante\u00f3n grego. \nNo mito do seu nacemento c\u00f3ntase que xurdiu do interior dunha cuncha de madreperla, sendo xerada polas escumas (\"afros\", en grego). Noutra versi\u00f3n \u00e9 filla de X\u00fapiter e Dione.\nVenus foi unhas das divindades m\u00e1is veneradas entre os antigos, sobre todo na illa de Pafos, onde o seu templo era admir\u00e1bel. Posu\u00eda un carro empurrado por cisnes. Venus pos\u00fae moitas formas de representaci\u00f3n art\u00edstica, desde a cl\u00e1sica (greco-romana) at\u00e9 as modernas."}
{"id": "21519", "revid": "181", "url": "https://gl.wikipedia.org/wiki?curid=21519", "title": "AMR", "text": ""}
{"id": "21520", "revid": "56817", "url": "https://gl.wikipedia.org/wiki?curid=21520", "title": "Vitilixe", "text": "A vitilixe \u00e9 unha doenza autoinmune non contaxiosa na que ocorre unha perda local da pigmentaci\u00f3n da pel.\nEsta despigmentaci\u00f3n ocorre xeralmente en forma de placas na faciana ou nas mans, a\u00ednda que tam\u00e9n pode xurdir en calquera outra parte do corpo. O lugar atinxido fica cun aspecto branco transparente e bastante sens\u00edbel ao sol, podendo ocorrer serias queimaduras en caso de se expor ao sol sen protecci\u00f3n. Tende a empeorar coa tensi\u00f3n e a ansiedade, e en situaci\u00f3ns de estr\u00e9s \u00e9 com\u00fan que aparezan novas placas que poden ficar de forma permanente."}
{"id": "21522", "revid": "23204", "url": "https://gl.wikipedia.org/wiki?curid=21522", "title": "Berber", "text": ""}
{"id": "21523", "revid": "22570", "url": "https://gl.wikipedia.org/wiki?curid=21523", "title": "Foedus", "text": "Foedus \u00e9 o nome que recibe o pacto que estabelec\u00eda o Imperio Romano con diversos pobos e con diferentes fins. Normalmente eran de tipo pol\u00edtico e militar d\u00e1ndose axuda mutua a cambio dalgunha garant\u00eda.\nNo caso concreto dos v\u00e1ndalos, alanos e suevos, que cruzaran os pasos pirenaicos no outono do 409 e se dedicaran \u00e1 depredaci\u00f3n sistem\u00e1tica dos territorios, observ\u00e1ndose o debilitamento do Imperio tan profundo que deixaba campo aberto \u00e1 libre actuaci\u00f3n dos pobos xerm\u00e1nicos. Progresaba as\u00ed o proceso que os converter\u00eda na forza \"de facto\" no marco dos territorios que ocupaban.\nParece bastante seguro que o \"foedus\" se estableceu co moment\u00e1neo dominador da situaci\u00f3n naquel momento na Hispania, Flavio Constancio e para ambas as partes o tratado era do m\u00e1is conveniente. Desde o punto de vista xerm\u00e1nico porque o bandoleirismo non era forma de vida pos\u00edbel a longo prazo, a non ser que trocasen de territorio continuamente coma at\u00e9 agora fixeran e continuar\u00edan a facer os v\u00e1ndalos. E desde o punto de vista de Flavio Constancio porque garant\u00eda a estabilidade, a\u00ednda que fora dun xeito provisional, na Hispania e poder\u00eda atender os asuntos que reclamaban a s\u00faa presenza na Italia e facer fronte \u00e1 sublevaci\u00f3n da Galia que estaba o ocorrer naqueles intres.\nEstas circunstancias explican o porque o representante romano non se amosase excesivamente esixente \u00e1 hora de repartir as terras dos seus asentamentos e non obrig\u00e1ndoos \u00e1 contrapartida habitual nos \"foedus\", que era a axuda militar ao Imperio en caso de guerra. A \u00fanica esixencia foi que deixasen libre a provincia Tarraconense, que se debe entender como un intento de afastar os xerm\u00e1nicos do Mediterr\u00e1neo, derradeiro reduto a unidade romana. A cambio disto e, como base do seu asentamento, conced\u00edaselle aos b\u00e1rbaros o territorio das restante provincias da Hispania.\nPor mutuo acordo procederon estes ao repartimento, mediante sorteo, de tres lotes equivalentes entre tres grupos de poboaci\u00f3n numericamente equilibrados. Aos alanos correspondeu a Cartaxinense e a Lusitania, a rexi\u00f3n m\u00e1is ampla, pero tam\u00e9n a m\u00e1is pobre. Os v\u00e1ndalos silingos asent\u00e1ronse na B\u00e9tica, territorio m\u00e1is reducido pero m\u00e1is rico. Por fin, ao conxunto formado por v\u00e1ndalos asdingos e suevos foilles adxudicada a provincia da Gallaecia.\nSuevos e v\u00e1ndalos asdingos repart\u00edronse a provincia, que tras a reorganizaci\u00f3n de Diocleciano, comprend\u00eda a actual Galiza at\u00e9 o Douro, e, cara o leste, boa parte da meseta norte. A divisi\u00f3n faise seguindo os meridianos actuais, correspond\u00e9ndolles aos v\u00e1ndalos a meseta e terras ch\u00e1s, mentres que os suevos ocuparon os l\u00edmites do Macizo Galaico at\u00e9 o mar,pero non ocuparon toda a s\u00faa extensi\u00f3n, xa que eran un pobo cun n\u00famero moi limitado de individuos, e, segundo as fontes, estabelec\u00e9ronse na s\u00faa maior parte no Convento Xur\u00eddico Bracarense, isto \u00e9, centr\u00e1ndose en Braga, as terras que abranguen entre o Mi\u00f1o e o Douro cara o oc\u00e9ano."}
{"id": "21524", "revid": "89787", "url": "https://gl.wikipedia.org/wiki?curid=21524", "title": "Ameixa (molusco)", "text": "O nome de ameixa \u00e9 denominaci\u00f3n com\u00fan dun grupo de moluscos bivalvos de alto interese comercial e de morfolox\u00eda semellante a\u00ednda que pertencen a especies diferentes. A superficie da cuncha \u00e9 substancialmente lisa e de cores variables. Viven soterrados a escasa profundidade nos fondos areosos do mar, malia que hai especies que viven en augas doces.\nAs ameixas pertencen a especies diferentes da familia \"Veneridae\".\nMorfolox\u00eda.\nComo t\u00f3dolos moluscos bivalvos, pos\u00faen un corpo brando, cuberto cun manto, e protexido por unha cuncha formada por d\u00faas valvas equil\u00e1teras artelladas entre si por unha estrutura caracter\u00edstica denominada charneira. Poden pecha-las valvas voluntariamente mediante uns m\u00fasculos, denominados ligamentos, que deixan na cara interior da cuncha unha marca que serve para a identificaci\u00f3n da especie. A apertura das valvas \u00e9 un acto consecuente \u00e1 relaxaci\u00f3n deses m\u00fasculos.\nA cuncha \u00e9 de cor variable, desde branca amarelada a case negra, segundo a especie e as caracter\u00edsticas do medio no que viven, normalmente con bandas de cor m\u00e1is escura c\u00f3 resto. Presenta unhas estr\u00edas, m\u00e1is ou menos marcadas, caracter\u00edsticas de cada especie, que se denominan radiais ou transversais (desde o v\u00e9rtice \u00f3 bordo da cuncha) e conc\u00e9ntricas ou lonxitudinais, paralelas \u00f3 bordo. Estas \u00faltimas son as estr\u00edas de crecemento, a modo dos aneis das \u00e1rbores.\nAnatom\u00eda.\nA cara interior da cuncha est\u00e1 recuberta polo manto, que deixa tam\u00e9n unha marca, a impresi\u00f3n paleal, m\u00e1is ou menos paralela \u00f3 bordo da cuncha. O debuxo desta impresi\u00f3n tam\u00e9n axuda na identificaci\u00f3n da especie.\nProtexido pola cuncha e o manto est\u00e1 o corpo do animal, formado pola masa visceral (aparato dixestivo e reprodutor) e as branquias. Da masa visceral sobresae o p\u00e9, \u00f3rgano de natureza muscular, dunha forma que lembra un machado, que lle serve para desprazarse e para enterrarse na area. Pola presenza deste p\u00e9, os bivalvos tam\u00e9n recibiron o nome de pelec\u00edpodos.\nAs branquias son d\u00faas l\u00e1minas pregadas, provistas de cilios, que conforman unha tupida rede que ret\u00e9n as part\u00edculas que arrastra a auga. A estas branquias en l\u00e1mina d\u00e9benlle os bivalvos o nome de lamelibranquios.\nOutro \u00f3rgano caracter\u00edstico das ameixas son os sif\u00f3ns, que se abren na parte posterior do corpo (a oposta \u00f3 p\u00e9). Son dous tubos que poden estar separados ou soldados en toda a s\u00faa lonxitude ou en parte, segundo a especie, e cos que o animal toma e expele a auga, por cadanseu sif\u00f3n, para alimentarse e respirar. O sif\u00f3n inferior \u00e9 o inhalante e o superior \u00e9 o expelente ou anal.\nBiolox\u00eda.\nAs ameixas alim\u00e9ntanse por filtraci\u00f3n. Xa vimos como toman auga polos sif\u00f3ns, que \u00e9 filtrada polas branquias para rete-lo alimento, formado fundamentalmente por algas diatomeas e materia org\u00e1nica presente no sedimento areoso no que viven.\nEste tipo de alimentaci\u00f3n por filtraci\u00f3n implica que tam\u00e9n rete\u00f1an as bacterias presentes na auga procedentes da contaminaci\u00f3n mari\u00f1a de orixe fecal, coliformes e salmonelas fundamentalmente. A presenza destes xermes nas ameixas obriga \u00e1 s\u00faa depuraci\u00f3n antes da s\u00faa comercializaci\u00f3n e consumo, operaci\u00f3n que pretende reduci-lo nivel de contaminaci\u00f3n microbiana a l\u00edmites seguros.\nH\u00e1bitat.\nA temperatura e salinidade da auga determinan o volume de auga que filtran e, por conseguinte, a cantidade de alimento que inxiren. A temperatura \u00f3ptima da auga para un maior crecemento corporal oscila entre os 10 e os 20\u00a0\u00b0C, a\u00ednda que toleran niveis de temperatura m\u00e1is amplos. A igualdade de condici\u00f3ns, a ameixa babosa e a xaponesa ou \"de cultivo\" presentan un crecemento maior c\u00f3 da ameixa fina. Pola mesma raz\u00f3n, aquelas son m\u00e1is sensibles a temperaturas e salinidades baixas.\nOs predadores naturais das ameixas son os cangrexos de mar, certos peixes (como a dourada), as estrelamares e pequenos caracois perforantes. Tam\u00e9n, pero en menor grao, algunhas aves mari\u00f1as.\nReproduci\u00f3n.\nAs ameixas son especies con sexos separados, \u00e9 dicir, hai exemplares machos e femias. A reproduci\u00f3n \u00e9 estacional, cunha fase de repouso sexual de outubro a marzo e unha fase de desove de xullo a agosto, cando a auga alcanza temperaturas de 18 a 21\u00a0\u00b0C. Na ameixa babosa o desove prod\u00facese na primavera, pero pode repetirse en outubro.\nA fecundaci\u00f3n \u00e9 externa. Trala fecundaci\u00f3n dos gametos, os ovos quedan suspendidos na auga, formando parte do zooplancto. \u00d3s dez d\u00edas dan lugar a unha larva \"veliger\" que nada na auga durante un tempo ata que o peso da cuncha lle fai caer \u00f3 fondo. F\u00edxase a unha pedra, gran de area ou calquera corpo s\u00f3lido, onde contin\u00faa crecendo e mudando.\nEspecies comerciais.\nNa listaxe que segue relaci\u00f3nanse as especies de ameixas comercializadas en Galicia, as\u00ed como outros moluscos semellantes que se poidan confundir con aquelas. Tam\u00e9n citaremos outros moluscos non comestibles presentes nas nosas costas e comecidos como \"ameixas\".\nResulta imposible inclu\u00edr nesta listaxe outras especies de ameixas, comestibles ou non, presentes nas augas doutros pa\u00edses xa que ser\u00eda necesaria unha relaci\u00f3n inacabable e, a\u00ednda as\u00ed, incompleta.\nRecurso pesqueiro.\nO marisqueo representa en t\u00f3dalas r\u00edas galegas unha actividade pesqueira fundamental para a econom\u00eda das poboaci\u00f3ns da nosa costa. Reporta unha considerable fonte de ingresos \u00f3 dar traballo a un elevado n\u00famero de persoas, tradicionalmente mulleres, \u00e1 vez que fornece unha variada econom\u00eda indirecta a trav\u00e9s das industrias pesqueiras ou alimentarias relacionadas cos moluscos.\nArtes e m\u00e9todos de pesca.\nPodemos dividi-los m\u00e9todos do marisqueo en dous grandes grupos, cada un deles coas s\u00faas variantes segundo a especie que se pretende capturar e tam\u00e9n segundo os usos e costumes do porto no que se utilizan:\nO marisqueo a p\u00e9 persegue a obtenci\u00f3n da moluscos presentes na praia (ameixa, berberecho) ou nas rochas (mexill\u00f3n, percebe) nas fases de baixamar. Tam\u00e9n se chama \"ir \u00e1 seca\".\nCanto \u00f3 que aqu\u00ed nos interesa, util\u00edzase o sacho, equivalente en todo \u00e1 mesma ferramenta usada na agricultura. Con el, os mariscadores cavan na area para deixar o molusco \u00f3 descoberto.\nOutro trebello utilizado ser\u00eda o angazo, m\u00e1is propio de moluscos m\u00e1is superficiais, coma o berberecho. No caso de zonas que non quedan totalmente \u00f3 descuberto pero a\u00ednda as\u00ed permiten o marisqueo a p\u00e9 pode utilizarse o \"salabardo\", especie de rede de man na que se vai botando a area e que ret\u00e9n o molusco.\nTam\u00e9n se usa o fouci\u00f1o, similar \u00f3 de uso agr\u00edcola, co que se escava a area seguindo o burato que deixa os sif\u00f3ns da ameixa.\nO marisqueo a flote \u00e9 o m\u00e9todo adecuado para a captura de moluscos que medran por debaixo da li\u00f1a de marea. As artes utilizadas son o rastro ou angazo e o ra\u00f1o. Basicamente consisten nun angazo que leva unido un copo feito de rede de corda -no rastro- ou de vari\u00f1as met\u00e1licas -no ra\u00f1o-, e dotado dunha longa vara ou mango que pode chegar a medir 8-9 metros. O mariscador lanza a arte \u00f3 mar e ach\u00e9gaa cara \u00e1 chalana arrastr\u00e1ndoa contra o fondo, de modo que no copo van quedando os moluscos (e cando corpo s\u00f3lido atope maior ca malla). \u00d3 chegar \u00f3 p\u00e9 da barca, s\u00fabea a bordo e escolle o molusco.\nCultivo.\nAta hai ben pouco, o cultivo das ameixas nas r\u00edas galegas limit\u00e1base realmente a un proceso de engorde, mediante parques de cultivo (concesi\u00f3ns pesqueiras acoutadas no espazo intermareal) nos que se \u00edan botando os exemplares de pequeno tama\u00f1o que se capturaban nas acci\u00f3ns do marisqueo e esper\u00e1base a que alcanzaran un tama\u00f1o comercial. Pouco a pouco, segundo aumentaba a rendibilidade deste recurso pesqueiro, os mariscadores foron introducindo melloras produtivas e coidando m\u00e1is a produci\u00f3n, mediante o arado do fondo de area para mellora-la aireaci\u00f3n, control e eliminaci\u00f3n de predadores e competidores (algas e estrelamares), eliminaci\u00f3n de exemplares mortos etc.\nPosteriormente comezouse coa introduci\u00f3n de cr\u00eda, procedente de criadeiros industriais, de zonas de maior produci\u00f3n ou importada de pa\u00edses que, como Italia coa ameixa xaponesa, produc\u00edan grandes cantidades de \"semente\". Estes exemplares pequenos bot\u00e1banse na area do parque, onde medraban ata o tama\u00f1o comercial.\nNa actualidade, o cultivo de ameixas est\u00e1 moito m\u00e1is tecnificado. Xa existe a posibilidade de manter en criadeiros os exemplares adultos, reprodutores, para producir ovos fecundados que comezan o crecemento en condici\u00f3ns controladas de temperatura, auga e subministraci\u00f3n de plancto. Estes criadeiros fornecen \u00f3s mariscadores da semente para os seus parques.\nO cultivo real\u00edzase en d\u00faas fases: unha primeira de preengorde, desde tama\u00f1os de 3\u20135\u00a0mm ata alcanzar os 12\u201315\u00a0mm; e unha segunda de engorde, ata o momento da comercializaci\u00f3n.\nA fase de preengorde pode realizarse directamente sobre a area do parque, protex\u00e9ndoa cunha rede tupida, ou dentro de bandeixas, caixas ou estanques que se enchen de auga \u00f3 subi-la marea. En calquera dos dous sistemas c\u00f3mpre revisa-la instalaci\u00f3n con moita frecuencia para eliminar predadores (especialmente cangrexos) e algas, que impedir\u00edan a osixenaci\u00f3n.\nNa fase de engorde, b\u00f3tanse as pequenas ameixas \u2013 de 12\u201315\u00a0mm de lonxitude- directamente na area do parque de cultivo, sendo necesarias menos precauci\u00f3ns. Nun prazo de 13-14 meses, na r\u00eda de Arousa, poden alcanzar o talle m\u00ednimo para seren comercializadas.\nComercializaci\u00f3n.\nAspectos sanitarios: depuraci\u00f3n.\nAs ameixas, coma o resto dos moluscos bivalvos, alim\u00e9ntanse por filtraci\u00f3n do plancto presente na auga xunto coas part\u00edculas de materia org\u00e1nica que aquela poida arrastrar. Esta auga \u00e9 filtrada polas branquias quedando retidas todas estas part\u00edculas, que lle serven como alimento.\nO problema \u00e9 que na auga de mar tam\u00e9n existen microorganismos (bacterias e virus) que tam\u00e9n son retidos no intestino e outros \u00f3rganos do molusco, e alg\u00fans deles proceden de vertidos fecais urbanos e poden resultar pat\u00f3xenos para o consumidor, sobre todo se se comen crus ou sometidos a tratamentos t\u00e9rmicos suaves (\"\u00f3 vapor\").\nPor este motivo resulta obrigatorio someter a t\u00f3dolos moluscos bivalvos procedentes de zonas de produci\u00f3n contaminadas a un proceso de depuraci\u00f3n antes de seren comercializados para o consumo. Esta operaci\u00f3n ha de realizarse en establecimientos rexistrados e controlados polas autoridades sanitarias.\nAta 1993 a depuraci\u00f3n s\u00f3 era obrigatoria para os moluscos susceptibles de seren consumidos en cru ou pouco coci\u00f1ados (mexill\u00f3n, ostra, ameixas e berberechos), pero na actualidade este tratamento debe aplicarse a calquera especie, independentemente do tratamento culinario \u00f3 que se vaia someter.\nAdemais dunha posible contaminaci\u00f3n microbiol\u00f3xica, emendable mediante o citado proceso de depuraci\u00f3n, cabe menciona-lo perigo derivado da presenza nos moluscos de biotoxinas mari\u00f1as, a consecuencia da inxesti\u00f3n de determinadas algas diatomeas cuxo crecemento produce no mar as chamadas mareas vermellas. Este problema sanitario non pode solucionarse mediante a depuraci\u00f3n nin desaparece tras ning\u00fan outro tratamento de conservaci\u00f3n \u00f3 que se poida somete-lo molusco (conxelaci\u00f3n, esterilizaci\u00f3n en conservas etc.) nin tralo tratamento culinario. A \u00fanica forma de controlar e evitar unha intoxicaci\u00f3n dos consumidores \u00e9 impedir a chegada \u00f3 mercado de moluscos con toxina, mediante o peche das zonas de produci\u00f3n e a prohibici\u00f3n de extracci\u00f3n durante os episodios t\u00f3xicos.\nCaracteres de frescura.\nA identificaci\u00f3n dos caracteres de frescura das ameixas e doutros moluscos bas\u00e9ase na comprobaci\u00f3n de que estean vivas. Unha vez morto o molusco, a descomposici\u00f3n e o crecemento de xermes \u00e9 rapid\u00edsimo.\nPara iso debemos comprobar que, en fresco, todas mante\u00f1an as valvas fortemente pechadas, como proba do seu mecanismo de defensa para conserva-la auga intervalvar \u00f3 atoparse f\u00f3ra da auga. Poden observarse exemplares coas valvas abertas, pero se est\u00e1n vivas pecharanas inmediatamente \u00f3 tocarlles na cuncha. Esta comprobaci\u00f3n \u00e9 moi f\u00e1cil de realizar durante o proceso de \"desbabado\". Por conseguinte, deben rexeitarse os moluscos que mante\u00f1an as valvas abertas.\nSe forz\u00e1mo-la cuncha e abr\u00edmo-las valvas, o l\u00edquido intervalvar debe ser abundante, limpo e de olor fresco, a mar, e agradable. Calquera cheiro desagradable debe ser motivo de rexeitamento.\nUnha vez coci\u00f1adas, a temperatura de cocci\u00f3n provoca a apertura das valvas, polo que deber\u00e1n rexeitarse aquelas que as mante\u00f1an, despois da cocci\u00f3n, pechadas.\nPresentaci\u00f3n \u00e1 venda.\nAs ameixas comercial\u00edzanse de diversas formas: en fresco (vivas), conxeladas ou en conserva. En calquera caso, deben proceder de establecementos autorizados para ter garant\u00edas de que a obtenci\u00f3n e elaboraci\u00f3n estivo sometida \u00f3s necesarios controis sanitarios da propia empresa (autocontrol) e da Administraci\u00f3n (control oficial).\nEn fresco (vivas).\nAs ameixas vivas exp\u00e9ndense en bolsas de malla de distintos tama\u00f1os, normalmente de 1\u20132\u00a0kg, a\u00ednda que est\u00e1 permitida a apertura da bolsa no comercio retallista para a s\u00faa venda fraccionada. Proceder\u00e1n necesariamente dun centro de depuraci\u00f3n (non da lonxa nin directamente do mariscador) e estar\u00e1n sempre amparadas coa correspondente etiqueta, exposta \u00f3 p\u00fablico.\nEntre os datos que achega a etiqueta \u00f3 consumidor os m\u00e1is importantes son os seguintes:\nResulta habitual que as etiquetas dos moluscos incl\u00faan unha numeraci\u00f3n seriada, a\u00ednda que a lei non o esixe expresamente na actualidade. Ese dato axudar\u00e1 a mante-la rastrexabilidade do lote en caso de que aconteza un problema sanitario.\nConxeladas.\nOutra forma de presentaci\u00f3n comercial, menos frecuente, \u00e9 como produto conxelado, con ou sen cuncha. Por evidentes raz\u00f3ns de prezo, o m\u00e1is habitual \u00e9 que estas ameixas conxeladas sexan for\u00e1neas, procedentes do Per\u00fa, Chile ou o sueste asi\u00e1tico.\nComo todo produto conxelado, recom\u00e9ndase desconxelalas en frigor\u00edfico para reducir perdas nutritivas, e nunca reconxelar despois as sobrantes.\nEn conserva.\nPor \u00faltimo, hai tam\u00e9n no mercado ameixas en conserva, normalmente presentadas \"\u00f3 natural\", \u00e9 dicir, con auga e sal, simplemente. Polas mesmas raz\u00f3ns que mencionamos antes, a maior parte das ameixas en conserva que podemos atopar no mercado son chilenas.\nA \"norma de calidade para o mexill\u00f3n, ameixa e berberecho en conserva\" establece que poden presentarse enteiras ou en anacos; que deber\u00e1n estar limpas de restos de cuncha, areas etc.; e que presentar\u00e1n un olor, sabor, aspecto e cor caracter\u00edsticos da especie de que se trate.\nA etiquetaxe deber\u00e1 indicar o peso neto e mailo peso escoado. Opcionalmente, tam\u00e9n o n\u00famero de pezas contidas no envase.\nComposici\u00f3n nutritiva.\nA informaci\u00f3n nutricional referida \u00e1s ameixas \u00e9, coma noutros alimentos, variable segundo a fonte que se consulte. O cadro que segue reproduce os valores medios calculados, naturalmente, por 100 gramos de porci\u00f3n comestible:\nNa coci\u00f1a.\nNa bibliograf\u00eda especializada poden atoparse innumerables formas de prepara-las ameixas na coci\u00f1a, e calquera listaxe ser\u00eda incompleta. Resumindo moito, podemos comelas cr\u00faas, abertas \u00f3 vapor ou coci\u00f1alas en sopa ou guisadas, con arroz, con fideos, con fabas, acompa\u00f1ando pratos de peixe, en caldeirada etc.\nSexa cal sexa a forma na que se consuma, cr\u00faas ou coci\u00f1adas, o primeiro paso debe ser sempre unha limpeza para elimina-las areas que poidan conter. Esta operaci\u00f3n previa de limpeza ou \"desbabado\" permitiranos, ademais, elimina-los exemplares rotos e mortos e posibles restos de cunchas, algas etc.\nPara limpa-las ameixas hai que metelas dentro dun recipiente con auga fr\u00eda ou morna, con sal, durante non menos de 60 minutos. Hai quen aconsella botar sobre a auga unha cullerada de \"maicena\" ou un chisco de aceite, coa fin de acelera-la expulsi\u00f3n das areas. Outros recomendan recorrer a un chorro de vinagre.\nA continuaci\u00f3n, procederemos a un lavado externa da cuncha, baixo un chorro de auga fr\u00eda, para escoalas despois sobre un coador.\nA ameixa fina, fundamentalmente, e tam\u00e9n a babosa poden consumirse en cru, presentadas sobre un fondo de xeo e co sabor engadido dunhas pingas de lim\u00f3n. A\u00ednda que algu\u00e9n di que ese lim\u00f3n ten como segundo obxectivo unha certa desinfecci\u00f3n do molusco, a realidade \u00e9 que non cumpre ningunha outra funci\u00f3n c\u00e1 exclusivamente s\u00e1pida.\nEntre as preparaci\u00f3ns culinarias, quizais a de m\u00e1is raigame sexa \"\u00e1 mari\u00f1eira\". A que segue \u00e9 a receita t\u00edpica de preparalas na festa da ameixa do Carril.\nDespois de lavar ben as ameixas, p\u00f3\u00f1ense \u00f3 lume nun recipiente con auga de mar, retir\u00e1ndoas coa escumadeira segundo se van abrindo. Simultaneamente, faise un rustrido de cebola e allo picado, \u00f3 que se engade fari\u00f1a triga, removendo ata que quede perfectamente disolta, e logo parte da auga na que se coceron as ameixas, vi\u00f1o branco, zume de lim\u00f3n e unha \"guindilla\" ou pemento doce.\nPolo seu interese hist\u00f3rico cabe citar que Manuel Mar\u00eda Puga y Parga \"Picadillo\", afamado escritor e gastr\u00f3nomo galego, recolleu un total de 10 receitas a base de ameixas na s\u00faa obra cl\u00e1sica \"La cocina pr\u00e1ctica\" (1905), entre elas unhas \"almejas de restaurante\", que non son outra cousa que as nosas \"ameixas \u00e1 mari\u00f1eira\".\nUn dos pratos m\u00e1is t\u00edpicos da gastronom\u00eda portuguesa son as ameixas \u00e1 Bulh\u00e3o Pato.\nFestas gastron\u00f3micas da ameixa.\nNo Carril (Vilagarc\u00eda de Arousa) cel\u00e9brase en xullo a festa da ameixa do Carril.\nEn Campelo (Poio) cel\u00e9brase a finais de xullo, malia que nas primeiras edici\u00f3ns era en setembro.\nNa Pedreira (Me\u00e1, Mugardos) cel\u00e9brase a primeira semana de xullo.\nEn Corcubi\u00f3n cel\u00e9brase a primeira semana de agosto.\nAs ameixas na cultura popular.\nA palabra Ameixa denomina tam\u00e9n o froito da ameixeira (\"Prunus domestica\") e \u00e9 un dos numerosos sin\u00f3nimos de \"cona\" ou vulva.\nAmeixa.com \u00e9 o nome da primeira web dedicada \u00e1 banda dese\u00f1ada en Galicia, hoxe en desuso."}
{"id": "21525", "revid": "98629", "url": "https://gl.wikipedia.org/wiki?curid=21525", "title": "P\u00e1rkinson", "text": "A s\u00edndrome de Parkinson, ou parkinsonismo, \u00e9 unha s\u00edndrome espec\u00edfica causada por un conxunto de doenzas neurodexenerativas dunha \u00e1rea do cerebro chamada \"substancia negra\". A m\u00e1is importante forma de parkinsonismo \u00e9 a enfermidade de Parkinson ou, simplemente, p\u00e1rkinson.\nA enfermidade foi descrita e documentada en 1817 (\"Essay on the Shaking Palsy\") polo m\u00e9dico brit\u00e1nico James Parkinson; os cambios bioqu\u00edmicos asociados foron identificados nos anos 1960.\nA comezos da d\u00e9cada de 1960, os investigadores identificaron un defecto cerebral fundamental que \u00e9 o car\u00e1cter distintivo da enfermidade: as perdas de c\u00e9lulas cerebrais que producen un neurotransmisor - a dopamina - fundamental, entre outros, nos circu\u00edtos cerebrais implicados no control do movemento. Este descubrimento levou aos cient\u00edficos a atopar o primeiro tratamento eficaz da enfermidade de Parkinson e suxeriu formas de elaborar terapias novas e a\u00ednda m\u00e1is eficaces.\nA enfermidade caracter\u00edzase por unha desorde progresiva do movemento debido \u00e1 disfunci\u00f3n das neuronas secretoras de dopamina nos ganglios basais, que controlan e axustan a transmisi\u00f3n dos comandos conscientes vidos do c\u00f3rtex cerebral aos m\u00fasculos.\nTr\u00e1tase dunha enfermidade idiop\u00e1tica (sen causa definida), xen\u00e9tica ou secundaria a outras doenzas, atacando a persoas de todas as idades e sexos, mais con maior prevalencia en persoas por riba de 60 anos de idade.\nO d\u00eda 11 de abril cel\u00e9brase o D\u00eda Mundial do P\u00e1rkinson.\nEtiolox\u00eda.\nO parkinsonismo caracter\u00edzase pola disfunci\u00f3n ou morte das neuronas produtoras da dopamina no sistema nervioso central.\nO lugar primordial de dexeneraci\u00f3n celular \u00e9 a substancia negra, compacta, presente na base do mesenc\u00e9falo. O neurotransmisor principalmente deficiente \u00e9 a dopamina, producido pola substancia negra. As\u00ed e todo, poden estar implicadas outras estruturas al\u00e9n da substancia negra (tales como o locus ceruleus, o n\u00facleo dorsal da rafe, o n\u00facleo ped\u00fanculo-pontino), levando a anormalidades doutros neurotransmisores, como a serotonina, a acetilcolina e a noradrelanina.\nAs zonas afectadas te\u00f1en funci\u00f3ns de control motor extrapiramidal, ou sexa, controlan os movemento inconscientes como por exemplo os dos m\u00fasculos da cara (da comunicaci\u00f3n emocional inconsciente) ou os das pernas cando o individuo est\u00e1 de p\u00e9 (normalmente non \u00e9 necesario pensar conscientemente que m\u00fasculos contraer e relaxar cando estamos de p\u00e9).\nAl\u00e9n diso, esas neuronas modifican as ordes conscientes b\u00e1sicas procedentes das neuronas corticais motoras para executar os movementos de forma suave e sen perder o equilibrio. Tam\u00e9n \u00e9 ese sistema extrapiramidal o que impide que haxa contracci\u00f3n e relaxamento continuo e alternado dos m\u00fasculos agonistas e antagonistas ao realizar movementos de precisi\u00f3n, tales como termar dun obxecto, calculando inconscientemente o equilibrio exacto necesario deses m\u00fasculos para facelo.\nA forma predominante da s\u00edndrome \u00e9 a enfermidade de Parkinson, ligada ao envellecemento. Con todo, hai outras formas de parkinsonismo con outras etiolox\u00edas mais a mesma manifestaci\u00f3n cl\u00ednica. Neste grupo incl\u00faense os parkinsonismos secundarios, con doenza primaria que afecta aos n\u00facleos basais, como encefalites (infecci\u00f3ns virais, por exemplo); doenza de Wilson (distorsi\u00f3n da acumulaci\u00f3n de cobre en diversos \u00f3rganos inclu\u00edndo o cerebro); uso a longo prazo de determinados f\u00e1rmacos anti-psic\u00f3ticos.\nEnfermidade de Parkinson.\nA enfermidade de Parkinson \u00e9 idiop\u00e1tica, ou sexa \u00e9 unha enfermidade primaria de causa escura. Hai dexeneraci\u00f3n e morte celular das neuronas produtores de dopamina.\n\u00c9 pos\u00edbel que se deba a defectos sut\u00eds nas prote\u00ednas implicadas na degradaci\u00f3n das prote\u00ednas alfanucleina e/ou parkina (no parkinsonismo xen\u00e9tico o defecto \u00e9 no propio xene da alfanucleina ou parkina, e \u00e9 m\u00e1is grave). Eses defectos levar\u00edan \u00e1 acumulaci\u00f3n desas prote\u00ednas ao longo da vida (baixo a forma dos corpos de Lewy, vis\u00edbeis ao microscopio), e traducir\u00edanse na morte das neuronas que expresan esas prote\u00ednas (s\u00f3 os dopamin\u00e9rxicos) ou na s\u00faa disfunci\u00f3n durante a vellez.\nParkinsonismo xen\u00e9tico.\nExisten casos de s\u00edndrome de Parkinson de etiolox\u00eda xen\u00e9tica hereditaria. Actualmente, hai m\u00e1is de 10 xenes reco\u00f1ecidos como relacionados coa enfermidade, dos que os m\u00e1is importantes son os da parkina e alfasinucleina. A doenza xen\u00e9tica pode ser autos\u00f3mica dominante (do xene da alfasinucleina) ou autos\u00f3mica recesiva (xene da parkina). Este subtipo frecuentemente xorde nos doentes m\u00e1is novos (~35 anos).\nOutra doenza dexenerativa que causa parkinsonismo \u00e9 a atrofia sist\u00e9mica m\u00faltiple.\nEpidemiolox\u00eda.\nEn Espa\u00f1a est\u00edmase de 80 a 110 mil persoas afectadas . Noutros pa\u00edses desenvolvidos a incidencia \u00e9 semellante.\nA idade pico de incidencia son os 60 anos, mais pode xurdir en calquera momento dos 35 aos 85 anos.\nCl\u00ednica.\nOs s\u00edntomas normalmente comezan nas extremidades superiores e son normalmente unilaterais debido \u00e1 asimetr\u00eda da dexeneraci\u00f3n inicial no cerebro.\nA cl\u00ednica est\u00e1 dominada polos tremores musculares. Estes in\u00edcianse xeralmente nunha man, despois na perna do mesmo lado e despois nos outros membros. Tende a ser m\u00e1is forte en membros en descanso, como ao termar dos obxectos, e durante per\u00edodos estresantes, e \u00e9 menos not\u00e1bel cando se dan movementos m\u00e1is amplos. Na maior\u00eda dos casos, mais non sempre, danse outros s\u00edntomas como rixidez dos m\u00fasculos, acinesia, lentitude de movementos e inestabilidade postural (dificultade en manterse en p\u00e9). Hai dificultade en iniciar e parar a marcha e os cambios de direcci\u00f3n son dificultosos, con pasos pequenos e numerosos.\nO doente presenta unha expresi\u00f3n pechada tipo m\u00e1scara sen demostrar emoci\u00f3ns, e unha voz monot\u00f3nica, debido ao deficiente control sobre os m\u00fasculos da cara e larinxe. A s\u00faa escrita tende a ser de pequeno tama\u00f1o (micrograf\u00eda). Outros s\u00edntomas incl\u00faen depresi\u00f3n e ansiedade, dificultade de aprendizaxe, insomnios, perda do sentido do olfacto.\nO diagn\u00f3stico faise pola cl\u00ednica e probas musculares e de reflexos. Normalmente non hai alteraci\u00f3ns no TAC cerebral, electroencefalograma ou na composici\u00f3n do l\u00edquido cefalorraqu\u00eddeo. As t\u00e9cnicas de medicina nuclear como SPECTs e PETs poden ser \u00fatiles para avaliar o metabolismo das neuronas dos n\u00facleos basais.\nAnatom\u00eda patol\u00f3xica da doenza de Parkinson.\nMacroscopicamente, hai palidez da substancia negra e do locus ceruleus.\nMicroscopicamente, hai perda de neuronas con proliferaci\u00f3n das c\u00e9lulas gliais. As neuronas afectadas que quedan presentan caracter\u00edsticos corpos de Lewy, inclusi\u00f3ns citoplasm\u00e1ticas eosinof\u00edlicas (absorben o corante eosina) contitu\u00eddas por alfanucleina e parkina, al\u00e9n doutras prote\u00ednas.\nTratamento.\nO parkinsonismo secundario pode mellorar coa resoluci\u00f3n da doenza primaria subxacente. Con todo, a enfermidade de Parkinson e outras variantes primarias son incur\u00e1beis e a terapia trata de mellorar os s\u00edntomas e retardar a progresi\u00f3n.\nA terapia farmacol\u00f3xica tenta restabelecer os niveis de dopamina no cerebro. Debe iniciarse tan pronto como o paciente informe de diminuci\u00f3n da calidade de vida debido aos s\u00edntomas. \u00dasanse varios tipos de f\u00e1rmacos, inclu\u00edndo agonistas dos receptores da dopamina, inhibidores do transporte ou degradaci\u00f3n da dopamina extracelular e outros non dopamin\u00e9rxicos.\nOs f\u00e1rmacos usados frecuentemente son os anti-colin\u00e9rxicos; agonistas do receptor da dopamina, levodopa, apomorfina. Os efectos secundarios desta terapia incl\u00faen movementos descoordinados fren\u00e9ticos no pico da dose, reacci\u00f3ns anafil\u00e1cticas a alg\u00fan f\u00e1rmaco (alerxias), n\u00e1useas.\nCirurxicamente, \u00e9 pos\u00edbel facer palidoctom\u00eda (excisi\u00f3n do globo p\u00e1lido) ou m\u00e1is recentemente \u00e9 prefer\u00edbel a estimulaci\u00f3n deses n\u00facleos con el\u00e9ctrodos cuxa activaci\u00f3n \u00e9 externa e feita polo m\u00e9dico e paciente.\nProgn\u00f3stico.\nO curso \u00e9 progresivo ao longo dos 10 a 25 anos despois da aparici\u00f3n dos primeiros s\u00edntomas. O agravamento contin\u00fao dos s\u00edntomas, mais al\u00f3 da importancia da dopamina para o humor, levan a alteraci\u00f3ns radicais na vida do doente, e frecuentemente \u00e1 depresi\u00f3n profunda.\nA enfermidade non \u00e9 fatal mais fraxiliza e predisp\u00f3n ao doente a outras patolox\u00edas, como pneumon\u00eda de aspiraci\u00f3n (o d\u00e9bil control muscular leva a deglutici\u00f3n de comida para os pulm\u00f3ns) e outras infecci\u00f3ns debido \u00e1 inmobilidade.\nO p\u00e1rkinson en Galicia.\nNa actualidade m\u00e1is de catro mill\u00f3ns de persoas de todo o mundo padecen p\u00e1rkinson, dos que preto de 100.000 son espa\u00f1ois. No caso galego, esta doenza ten maior incidencia que no resto do estado debido \u00e1 poboaci\u00f3n avellentada da comunidade.\nA enfermidade do Parkinson afecta \u00f3 3 por cento das persoas galegas maiores de 65 anos, segundo informou a Asociaci\u00f3n de p\u00e1rkinson de Galicia, no marco do D\u00eda Mundial contra o p\u00e1rkinson que se conmemora o 11 de abril.\nAdemais desta asociaci\u00f3n, pioneira na comunidade, est\u00e1n en marcha outras en Santiago de Compostela, Bueu e Ferrol.\nO 20 por cento dos pacientes de p\u00e1rkinson son diagnosticados antes dos 40 anos, o que a converte na segunda doenza dexenerativa m\u00e1is frecuente nos maiores de 65 anos. Ademais, estas persoas son reco\u00f1ecidas pola combinaci\u00f3n dos s\u00edntomas que presenta o paciente e polo diagn\u00f3stico do m\u00e9dico, segundo esta asociaci\u00f3n."}
{"id": "21526", "revid": "289", "url": "https://gl.wikipedia.org/wiki?curid=21526", "title": "Parkinson", "text": ""}
{"id": "21527", "revid": "289", "url": "https://gl.wikipedia.org/wiki?curid=21527", "title": "Doenza de Parkinson", "text": ""}
{"id": "21530", "revid": "56817", "url": "https://gl.wikipedia.org/wiki?curid=21530", "title": "Ameixa", "text": "Ameixa pode referirse a:"}
{"id": "21532", "revid": "5863", "url": "https://gl.wikipedia.org/wiki?curid=21532", "title": "Zoonose", "text": "Unha zoonose \u00e9 calquera doenza infecciosa que poida ser transmitida \u00f3 home a partir dos animais, sexan dom\u00e9sticos ou salvaxes. A palabra deriva das palabras gregas \"zoon\" (animal) e \"nosos\" (doenza). Moitas doenzas graves pertencen a esta categor\u00eda.\nExemplos.\nExemplos co\u00f1ecidos de zoonoses son: rabia, salmonelose, toxoplasmose, hidatidose, leptospirose, leishman\u00edase, xiard\u00edase etc.\nAs doenzas causadas por seres como moscas e pulgas tam\u00e9n se clasifican como zoonoses."}
{"id": "21533", "revid": "22795", "url": "https://gl.wikipedia.org/wiki?curid=21533", "title": "Landra", "text": "A landra ou belota \u00e9 o froito caracter\u00edstico dos carballos, das especies do x\u00e9nero \"Quercus\" (fam. Fagaceae), como son o carballo com\u00fan e outras \u00e1rbores semellantes como a aci\u00f1eira ou a sobreira.\nEtimolox\u00eda.\nA orixe da palabra landra \u00e9 desco\u00f1ecida, se ben poder\u00eda ser preindoeuropeo, anterior \u00e1s linguas celtas e mais ao lat\u00edn, xa que en \u00e9uscaro \"landare\" significa froito. \nOutra teor\u00eda aproxima landra ao lat\u00edn \"glans glandis\", con ca\u00edda do g inicial; mesmo a palabra \"glande\" est\u00e1 definida como froito do carballo. De onde tam\u00e9n derivar\u00eda o termo franc\u00e9s: \"gland\" e o asturiano: \"llande\".\nA palabra belota, tam\u00e9n usada en Galicia, ou a variante portuguesa \"bolota\", poder\u00edan ser voc\u00e1bulos de orixe \u00e1rabe: \"ball\u016b\u1e6da\" (aci\u00f1eira) ou grega: \"\u03b2\u03b1\u03bb\u03b1\u03bd\u03c9\u03c4\u03ae\", \"ballanus\" (glande ou testa do membro viril).\nDescrici\u00f3n.\nA landra \u00e9 un froito anual, aquenio con forma oval lustroso e de cor verde que se torna parda no outono, entre 2 e 4\u00a0cm de longo e 0,8 a 1,8\u00a0cm de di\u00e1metro. Est\u00e1 cuberta polo cascabullo, un carapucho formado por unha casca dura e unida \u00e1 \u00e1rbore pola parte posterior por unha especie de carapucho con escamas ovado triangulares imbricadas e m\u00e1is ou menos soldadas entre elas. O endocarpo \u00e9 glabrescente.\nA landra pendura dun ped\u00fanculo duns 6\u00a0cm de lonxitude. Asociado ao mesmo ped\u00fanculo acostuman aparecer d\u00faas landras terminais. \u00c9 moi frecuente tam\u00e9n, atopar unha grande terminal e outra pequena basal, esta \u00faltima non chega a desenvolverse por completo, polo que non \u00e9 f\u00e9rtil.\nA landra madura entre outubro e novembro.\nUsos.\nA landra de carballo \u00e9 consumida por distintos animais bravos como xabar\u00eds, esqu\u00edos etc., de a\u00ed a importancia ecol\u00f3xica do carballo. Tam\u00e9n se emprega como alimento para os porcos. Tense falado que os pobos castrexos: galaicos e \u00e1stures empregaban a fari\u00f1a de landras para facer pan antes da chegada dos romanos, por\u00e9n \u00e9 unha hip\u00f3tese non documentada.\nAs d\u00faas especies de aci\u00f1eiras dan dous tipos distintos de landras: a landra agre (\"Quercus ilex\" subsp. \"ilex\") e a landra doce (\"Quercus ilex\" subsp. \"ballota\"); ambas rec\u00f3llense para penso dos cochos. Na Estremadura e en Andaluc\u00eda os cochos pastan pola devesas aproveitando as landras ca\u00eddas, mentres as cabras frecuentemente aganchan polas \u00e1rbores busc\u00e1ndoas. Os vacceos e outros pobos do centro da Iberia prerromana obti\u00f1an fari\u00f1a panific\u00e1bel delas.\nUsos medicinais.\nAs landras secas son adstrinxentes, antis\u00e9pticas e t\u00f3nicas.\nOs humanos s\u00f3 poden tomar cr\u00faas certas variedades de landras doces da aci\u00f1eira, mentres o resto das variedades poden tomarse torradas \u00e1 brasa, o que elimina o exceso de taninos. Tam\u00e9n se elabora un saboroso licor na Estremadura."}
{"id": "21534", "revid": "336", "url": "https://gl.wikipedia.org/wiki?curid=21534", "title": "Belota", "text": ""}
{"id": "21535", "revid": "98629", "url": "https://gl.wikipedia.org/wiki?curid=21535", "title": "Salmonelose", "text": "A Salmonelose \u00e9 unha intoxicaci\u00f3n alimentaria causada pola bacteria \"Salmonella enterica\". Causa diarrea intensa e outros s\u00edntomas abdominais. A febre tifoide \u00e9 unha enfermidade relacionada, mais causada por subespecies diferentes.\n\"Salmonella enterica\".\nAs \"Salmonella\" son bacilos gramnegativos, m\u00f3biles e anaerobios facultativos, pertencentes \u00e1 familia Enterobacteriaceae. Ten altos niveis de metabolismo en comparaci\u00f3n con outras bacterias.\nA \"Salmonella enterica\" produce unha enterotoxina. \u00c9 resistente ao paso polo est\u00f3mago, producindo encimas que a protexe da acidez e das proteases.\nInvade localmente a mucosa intestinal a trav\u00e9s da endocitose polas c\u00e9lulas M. \u00c9 resistente \u00e1 dixesti\u00f3n dentro dos fagocitos. Non \u00e9 invasiva ao contrario da \"Salmonella typhi\".\nEpidemiolox\u00eda.\nAfecta case todos os animais dom\u00e9sticos, mais especialmente as aves, a trav\u00e9s dos alimentos ou auga contaminados. Os ovos e carne de aves mal coci\u00f1ados son as fontes m\u00e1is com\u00fans da infecci\u00f3n.\nA prevalencia, en Europa, descendeu desde cifras de 35,3 casos por 100.000 persoas en 2006 ata valores do 23,6 en 2009. As taxas m\u00e1is altas corresponden a Checoslovaquia (100,1 casos por 100.000 habitantes), Eslovaquia (77.3), Lituania (61.6) e Hungr\u00eda (58.5); en Espa\u00f1a a prevalencia rolda o 25 por 100.000. .\nEn 2015 diagnostic\u00e1ronse (en tres comunidades aut\u00f3nomas espa\u00f1olas xunto con Ceuta e Melilla) 9069 casos de salmonelose; houbo un claro descenso nos casos producidos por \"S. enteritidis\" dende o ano 2011, e un aumento dos casos de \"Typhimurium\". Nun 32,9% dos casos (2 985) produciuse en meni\u00f1os menores de 5 anos.\nOs casos de salmonelose agrup\u00e1ronse en 281 gromos, dos que o 84%% ti\u00f1an orixe alimentaria. Os alimentos implicados foron, principalmente, os ovos e derivados, cun 77,2% dos gromos, seguidos moi de lonxe polas carnes e produtos c\u00e1rnicos co 10.2 %.\nProgresi\u00f3n e s\u00edntomas.\nA enterite (inflamaci\u00f3n da mucosa intestinal) in\u00edciase de 6 a 48 horas despois da inxesti\u00f3n da comida contaminada. Xorden abruptamente s\u00edntomas como v\u00f3mitos, n\u00e1useas violentas e diarrea profusa sen sangue, as\u00ed como febre, dor abdominal forte e dores de cabeza, que persisten durante dous a sete d\u00edas. Xeralmente non hai complicaci\u00f3ns e a resoluci\u00f3n \u00e9 completa.\nUnha complicaci\u00f3n rara \u00e9 a septicemia (infecci\u00f3n do sangue), que \u00e9 unha emerxencia m\u00e9dica que pode resultar en osteomielite, endocardite e artrite. Nestes casos \u00fasanse antibi\u00f3ticos.\nDiagn\u00f3stico.\n\u00c9 feito por cultivo en medio espec\u00edfico de mostras fecais e an\u00e1lise microsc\u00f3pica e bioqu\u00edmica.\nTratamento.\nNon se aconsella o tratamento antibi\u00f3tico, porque moitas veces prolonga a doenza.\n\u00c9 aconsellado beber auga cun pouco de sal e azucre para evitar s\u00edntomas de deshidrataci\u00f3n, especialmente en nenos.\nPrevenci\u00f3n.\nA carne de aves e ovos deben estar ben coci\u00f1ados, e deben ser observadas medidas de hixiene b\u00e1sicas na preparaci\u00f3n da comida. Despois de preparaci\u00f3n de carne de aves cr\u00faa ou ovos, o mesado e os utensilios usados deben ser ben lavados antes de seren usados para preparar outros alimentos.\nDez consellos para previ-la salmonelose.\nAdaptados do \"Instituto de Estudios del Huevo\" :"}
{"id": "21537", "revid": "25871", "url": "https://gl.wikipedia.org/wiki?curid=21537", "title": "Jos\u00e9 de Caralt", "text": "Jos\u00e9 de Caralt Sala (Barcelona, 1862 - Sant Andreu de Llavaneres, 1944) foi un industrial e pol\u00edtico catal\u00e1n.\nEmpresario do c\u00e1nabo, comezou militando na Lliga Regionalista, pero descontento coa s\u00faa pol\u00edtica deixou o partido. Foi profesor da Escola Industrial de Barcelona entre 1893 e 1897. Presidente da Asociaci\u00f3n de Enxe\u00f1eiros Industriais de Barcelona de 1901 a 1903. Afonso XIII concedeulle o t\u00edtulo de Conde de Caralt no 1916. Presidente do Fomento do Traballo en 1916 e entre o 2 e o 22 de marzo de 1918 ministro de Facenda no goberno do marqu\u00e9s de Alhucemas. Durante a Ditadura de Primo de Rivera pertenceu \u00e1 Uni\u00f3n Mon\u00e1rquica Nacional. Apoiou a sublevaci\u00f3n militar contra o goberno da Segunda Rep\u00fablica Espa\u00f1ola no 1936."}
{"id": "21538", "revid": "23204", "url": "https://gl.wikipedia.org/wiki?curid=21538", "title": "Lingua aleutiana", "text": "O aleutiano \u00e9 unha lingua da familia esquim\u00f3-aleutiana falada polo pobo aleutiano que habita nas illas Aleutianas, Pribilof e do Comandante.\nDialectos.\nOs dialectos do aleutiano agr\u00fapanse nos dialectos orientais e nos de Atkan, entre os orientais est\u00e1n os de Unalaska, Belkofski, Akutan, illas Pribilof, Kashega e Nikolski. No grupo Atkan est\u00e1n os dialectos de Attu, Illa de Bering e illa de Copper (co\u00f1ecido como Mednyy)\nEscrita e estudos.\nO primeiro material que apareceu en aleutiano foi unha lista de palabras no dialecto de Unalaska que compilou James King, que pertenc\u00eda a unha expedici\u00f3n de James Cook, en 1778. Catarina II de Rusia no seu proxecto de recoller un dicionario comparativo de todas as linguas que se falaban no seu imperio encargoulle a Peter Simon Pallas dirixir o traballo de campo que deb\u00eda recoller a informaci\u00f3n ling\u00fc\u00edstica do aleutiano, a expedici\u00f3n realizouse entre 1791 e 1792 e nela Carl Heinrich Merck e Michael Rohbeck recolleron numerosas listas de palabras. Entre 1804 e 1805 Nikolai Petrovich Rezanov, plenipotenciario do tsar, recolleu m\u00e1is palabras e Johann Christoph Adelung e Johann Severin Vater na s\u00faa obra \"Mithridates oder allgemeine Sprachkunde\" 1806-1817 inclu\u00edron ao aleutiano entre as linguas que catalogaron.\nEn 1819 o primeiro ling\u00fcista profesional, o dinamarqu\u00e9s Rasmus Rask, estudou o aleutiano, recolleu palabras de dous falantes do grupo oriental da lingua que viv\u00edan en San Petersburgo. En 1824 Ioann Veniaminov, un pope ortodoxo, chegou a Unalaska e comezou a estudar a lingua, creou unha ortograf\u00eda para a lingua empregando o alfabeto cir\u00edlico, que utilizou para traducir o evanxeo de Mateu e outras obras relixiosas ao aleutiano e en 1846 publicou unha gram\u00e1tica do aleutiano oriental. Iakov Netsvetov, pope de Atka, aleutiano nativo e un dos colaboradores de Veniaminov, escribiu un dicionario do dialecto de Atka. No resto do s\u00e9culo XIX recoll\u00e9ronse listas de palabras dos diferentes dialectos da lingua.\nEntre 1909 e 1910, o etn\u00f3logo Waldemar Jochelson realizou traballo de campo nas comunidades aleutianas de Unalaska, Atka, Attu e Nikolski, contou coa axuda de dous falantes de Unalaka que o axudaron a recoller historias e contos aleutianos por escrito e en son.\nNos anos 30 Afinogen K. Ermeloff foi o primeiro aleutiano en escribir un relato literario e Ardelion G. Ermeloff escribiu un diario en aleutiano. Nesa \u00e9poca o ling\u00fcista Melville Jacobs recolleu historias e tradici\u00f3ns orais Sergey Golley, un falante de Atkan, que estaba hospitalizado.\nEn 1944 o departamento do interior dos Estados Unidos publicou \"The Aleut Language\" para que os soldados puideran entender a lingua dos aleutianos. En 1994 Knut Bergsland publicou un completo dicionario."}
{"id": "21539", "revid": "181", "url": "https://gl.wikipedia.org/wiki?curid=21539", "title": "Aleutiano", "text": ""}
{"id": "21540", "revid": "22570", "url": "https://gl.wikipedia.org/wiki?curid=21540", "title": "Guerra dos Mascates", "text": "A Guerra dos Mascates, que ocorreu de 1710 a 1711 na ent\u00f3n Capitan\u00eda de Pernambuco, \u00e9 considerada como un movemento nativista polos historiadores da Historia do Brasil.\nNela enfront\u00e1ronse os se\u00f1ores de terras pernambucanos, concentrados na cidade de Olinda, e os comerciantes portugueses da cidade de Recife, chamados pexorativamente \"mascates\".\nAntecedentes.\nDespois da expulsi\u00f3n dos neerlandeses do nordeste do Brasil, a econom\u00eda da rexi\u00f3n, que depend\u00eda da manufactura do azucre, estaba sen capital para investimentos en plantaci\u00f3ns, equipamentos e man de obra escrava. Co descenso dos prezos do produto no mercado internacional, debido \u00e1 concorrencia do azucre producido nas Antillas, entrou en profunda crise. Necesitados de di\u00f1eiro, ped\u00edano \u00f3s comerciantes de Recife.\nEndebedados e dependentes economicamente dos comerciantes portugueses, os latifundistas pernambucanos non aceptaron a emancipaci\u00f3n pol\u00edtico-administrativa da cidade de Recife, ata ent\u00f3n subordinada a Olinda. A emancipaci\u00f3n de Recife foi percibida como unha agravante da situaci\u00f3n dos latifundistas endebedados, diante dos seus acredores, a burgues\u00eda comercial portuguesa, que, por ese mecanismo (a emancipaci\u00f3n da vila onde viv\u00edan) alcanzaban unha situaci\u00f3n de igualdade pol\u00edtica.\nO movemento.\nEn febreiro de 1710, pouco despois de recibir a Carta Rexia que elevou o poboado \u00e1 condici\u00f3n de vila, os comerciantes inauguraron o Pelouri\u00f1o e o predio da C\u00e1mara Municipal, separando formalmente Recife de Olinda, a sede da capitan\u00eda. A aristocracia rural pernambucana reaccionou e atacou Recife, baixo o liderado de Bernardo Vieira de Melo e de Leonardo Bezerra Cavalcanti. O gobernador da capitan\u00eda, Sebasti\u00e3o de Castro Caldas Barbosa, relacionado cos \"mascates\", fuxiu a Ba\u00eda, deixando o goberno nas mans do bispo Manuel \u00c1lvares da Costa Claumann. Os mascates contraatacaron en 1711, invadindo Olinda e provocando incendios e destruci\u00f3n nas vilas e facendas pr\u00f3ximas.\nO nomeamento dun novo gobernador, Felix Jos\u00e9 de Mendon\u00e7a, e o reforzo de tropas portuguesas mandadas desde Ba\u00eda, puxeron fin \u00e1 guerra. A burgues\u00eda mercantil recibiu o apoio da metr\u00f3pole, e Recife mantivo a s\u00faa autonom\u00eda. Por\u00e9n, o sentimento autonomista e antilusitano dos pernambucanos, que vi\u00f1a dende a loita contra os holandeses, intensificouse a\u00ednda m\u00e1is no pobo, rexurdindo anos despois na Revoluci\u00f3n Pernambucana de 1817 e na Confederaci\u00f3n de Ecuador de 1824."}
{"id": "21542", "revid": "98629", "url": "https://gl.wikipedia.org/wiki?curid=21542", "title": "Arvanitika", "text": "O arvanitika (\u0391\u03c1b\u03b5\u0330\u03c1\u03af\u03c3\u0308\u03c4\u03b5 Arb\u00ebr\u00edshte, grego: \u0391\u03c1\u03b2\u03b1\u03bd\u03af\u03c4\u03b9\u03ba\u03b1 Arvan\u00edtika) \u00e9 unha variedade ling\u00fc\u00edstica da lingua albanesa, que pertence ao dialecto tosco e que falan os arvanitas, un pobo de Grecia que emigrou dende Albania. Tam\u00e9n se pode clasificar como unha lingua independente por raz\u00f3ns socioling\u00fc\u00edsticas.\nDistribuci\u00f3n xeogr\u00e1fica.\nO arvanitika f\u00e1lase en 300 localidades gregas:\nFalantes.\nNon hai cifras oficiais sobre o n\u00famero de falantes. O Ethnolouge d\u00e1 150.000 falantes, o ling\u00fcista Peter Turdgill falaba de 30.000 falantes en 1977 e unha enquisa feita en 2001 falaba de 340.000 falantes, a\u00ednda que neste caso tam\u00e9n se incl\u00faen os falantes doutras variedades do alban\u00e9s. Todos os falantes son biling\u00fces co grego, e o arvanitika est\u00e1 en grave perigo de desaparici\u00f3n polo cambio ling\u00fc\u00edstico dos arvanitas nas \u00faltimas d\u00e9cadas e pola pol\u00edtica ling\u00fc\u00edstica de helenizaci\u00f3n do estado grego para coas s\u00faas minor\u00edas. O n\u00famero total de arvanitas \u00e9 de 1\u00a0600\u00a0000, pero unha boa parte non ten conciencia da s\u00faa orixe arvanita, sent\u00edndose s\u00f3 grego.\nEscrita.\nO arvanitika, nas poucas ocasi\u00f3ns nas que se escribe, emprega maioritariamente algunha versi\u00f3n do alfabeto grego, a\u00ednda que tam\u00e9n se escribe en alfabeto latino. Non hai medios de comunicaci\u00f3n en arvanitika, tan s\u00f3 se pode escoitar algunha canci\u00f3n tradicional en emisoras locais de radio e ler algunhas historias tradicionais en xornais locais. Real\u00edzanse uns poucos festivais folcl\u00f3ricos e musicais, grav\u00e1ronse alg\u00fans discos con canci\u00f3ns tradicionais arvanitas e alg\u00fans sacerdotes len o evanxeo en arvanitika.&lt;br&gt;\nEntre 1983 e 1994 a Liga Arvanita de Grecia editou o bimensual, \"Bessa\", que a\u00ednda que publicado en grego recoll\u00eda textos en arvanitika e moita informaci\u00f3n sobre a lingua.\nHistoria.\nA primeira vaga de arvanitas en Grecia produciuse entre o s\u00e9culo XII e XIV, pero vai ser sobre todo entre 1350 e 1450 cando chegue o groso da emigraci\u00f3n albanesa, chamada polos bizantinos, venecianos e catal\u00e1ns para repoboar as rexi\u00f3ns desoladas e pouco habitadas da Grecia central e meridional. A partir do s\u00e9culo XIX avanza a helenizaci\u00f3n dos arvanitas, o que favorece a pertenza \u00e1 mesma Igrexa cos gregos e \u00e1 creaci\u00f3n do estado grego, que a trav\u00e9s da escola e o servizo militar procura helenizar \u00e1s minor\u00edas. Dende 1950 produciuse unha vaga migratoria dos arvanitas novos caras as cidades e en especial cara Atenas, que a\u00ednda que antes da s\u00faa conversi\u00f3n en capital de Grecia estaba poboada principalmente por arvanitas no percorrer do s\u00e9culo XIX converteuse nunha cidade de lingua case exclusivamente grega. En 1920 as\u00e9ntanse en Sal\u00f3nica e Tracia moitos gregos procedentes do antigo Imperio Otom\u00e1n, esfarelando as comunidades arvanitas desas zonas.&lt;br&gt;\nEn 1982 fundouse a Liga Arvanita de Grecia, que tenta revitalizar a lingua organizando concertos de m\u00fasica tradicional e recitais de poes\u00eda, pero que a partir de 1992 baixou a intensidade da s\u00faa actuaci\u00f3n."}
{"id": "21543", "revid": "98629", "url": "https://gl.wikipedia.org/wiki?curid=21543", "title": "Guant\u00e1namo", "text": "Guant\u00e1namo \u00e9 o nome dunha cidade situada no sueste de Cuba. \u00c9 a capital da provincia de Guant\u00e1namo. A poboaci\u00f3n \u00e9 de preto de 208.000 habitantes, a gran maior\u00eda vivindo da cultura do azucre e do algod\u00f3n.\nHistoria.\nCando chegaron os espa\u00f1ois, esta rexi\u00f3n estaba habitada por ind\u00edxenas ta\u00ednos. Os ta\u00ednos, caracterizados por ser oleiros e labregos, tam\u00e9n foron un dos grupos m\u00e1is rebeldes no seu rexeitamento aos conquistadores espa\u00f1ois.\nA cidade fundouse no ano 1796 co nome de Santa Catalina de Guant\u00e1namo no centro do val de Guant\u00e1namo, unha rexi\u00f3n f\u00e9rtil onde se estableceron numerosos mu\u00ed\u00f1os de azucre e trapiches, aproveitando a existencia de tres r\u00edos de importancia econ\u00f3mica: Bano, Jaibo e Guaso.\nDurante a Guerra dos Dez Anos, as tropas comandadas polo xeneral M\u00e1ximo G\u00f3mez intentaron invadir o val en d\u00faas ocasi\u00f3ns sen \u00e9xito.\nO 4 de decembro de 1870, alcanzou a condici\u00f3n de vila e comezou un amplo desenvolvemento grazas \u00e1 s\u00faa posici\u00f3n estrat\u00e9xica en relaci\u00f3n ao comercio de caf\u00e9 que se cultiva nas monta\u00f1as pr\u00f3ximas, o azucre e outros produtos agr\u00edcolas.\nO 24 de febreiro de 1895, Guant\u00e1namo \u00fanese \u00e1 Guerra de Independencia de Cuba cando Pedro Agust\u00edn P\u00e9rez organiza a revolta na granxa \"La Confianza\" nos arredores da cidade.\nDurante a Intervenci\u00f3n dos Estados Unidos entre 1898 e 1902, a ba\u00eda preto da cidade comezou a chamar a atenci\u00f3n do goberno intervencionista debido ao seu gran potencial estrat\u00e9xico para o control militar do Caribe occidental.\nA Emenda Platt, lei do Congreso dos Estados Unidos imposta \u00e1 primeira Constituci\u00f3n cubana a comezos do s\u00e9culo XX, baixo a ameaza de que, se non se aceptase, a illa permanecer\u00eda ocupada militarmente, estableceu a obrigaci\u00f3n de ceder porci\u00f3ns de territorio para instalaci\u00f3ns militares aos Estados Unidos. Non tardou moito en po\u00f1er en pr\u00e1ctica ese requisito.\nEn decembro de 1903, Estados Unidos tomou posesi\u00f3n \"ata que o necesiten\" da ba\u00eda de Guant\u00e1namo, a trav\u00e9s do chamado Tratado Cubano-Americano. Desde ent\u00f3n ata a Revoluci\u00f3n Cubana (m\u00e1is de medio s\u00e9culo) foi o centro para unha marcada influencia dos Estados Unidos e pola presenza de cidad\u00e1ns estadounidenses. O goberno de Cuba considera que o enclave \u00e9 ilegal e desde 1960 n\u00e9gase a recibir o pago simb\u00f3lico anual do contrato de arrendamento de 5.000 d\u00f3lares. Pedro Manuel P\u00e9rez regalou os terreos para a Igrexa e a Praza de Armas destinada aos exercicios das tropas espa\u00f1olas. Primeiro eran pequenos cami\u00f1os de terra que conduc\u00edan \u00e1 igrexa; m\u00e1is tarde os corredores e xard\u00edns de cemento foron constru\u00eddos de forma rectangular con pequenas paredes de pedra arredor.\nOutro lugar moi importante na historia da cidade \u00e9 o Parque 24 de Febreiro. A terra onde descansa foi doada por Jos\u00e9 Rafat en 1841 e nelas proxectouse a praza Isabel II, en honor da Ra\u00ed\u00f1a de Espa\u00f1a. No centro do parque levantouse unha base na que se colocaron anacos de moedas e pergameos con inscrici\u00f3ns e datas. Esta base estaba destinada a recibir a estatua da ra\u00ed\u00f1a que nunca chegou. Esta praza cham\u00e1base tam\u00e9n Praza da Constituci\u00f3n.\nGuant\u00e1namo tornouse c\u00e9lebre despois da implantaci\u00f3n, a 15\u00a0km da cidade, da base naval dos Estados Unidos de Am\u00e9rica de Guant\u00e1namo. \u00c9 no interior desta base onde se encontra a prisi\u00f3n de Guant\u00e1namo, medindo 117,6\u00a0km\u00b2 alugada polo goberno estadounidense por 4.085 d\u00f3lares por ano.\nDesde xaneiro de 2002 est\u00e1n encarcerados nesta base prisioneiros afg\u00e1ns e iraqu\u00eds acusados de cooperaci\u00f3n cos grupos dos Talib\u00e1ns e de al-Qa\u00edda, nunha \u00e1rea exclu\u00edda de todo e calquera control internacional no relativo \u00e1s condici\u00f3ns de detenci\u00f3n dos seus prisioneiros. Segundo a Cruz Vermella internacional, eses prisioneiros ser\u00edan mesmo v\u00edtimas de tortura. \u00c9 usada hoxe en d\u00eda para torturar prisioneiros non respectando os dereitos humanos e a convenci\u00f3n de Xenebra.\nJos\u00e9 Mart\u00ed tornou Guant\u00e1namo mundialmente co\u00f1ecida coa s\u00faa canci\u00f3n Guantanamera (a meni\u00f1a de Guant\u00e1namo)."}
{"id": "21544", "revid": "1987", "url": "https://gl.wikipedia.org/wiki?curid=21544", "title": "Cor", "text": "A cor \u00e9 a impresi\u00f3n producida por un ton de luz nos \u00f3rganos visuais, ou m\u00e1is exactamente, \u00e9 unha percepci\u00f3n visual que se xera no cerebro dos humanos e outros animais ao interpretar as sinais nerviosos que lle env\u00edan os fotorreceptores na retina do ollo, que \u00e1 s\u00faa vez interpretan e distinguen as distintas lonxitudes de onda que captan da parte visible do espectro electromagn\u00e9tico. \u00c9 estudado pola ciencia da cor.\nPara observar a cor debe de haber luz, cando a luz refl\u00edctese as cores rebotan do obxecto.\nTodo corpo iluminado absorbe unha parte das ondas electromagn\u00e9ticas e reflicte as restantes. As ondas reflectidas son captadas polo ollo e interpretadas no cerebro como distintas cores segundo as lonxitudes de ondas correspondentes.\nO ollo humano s\u00f3 percibe as lonxitudes de onda cando a iluminaci\u00f3n \u00e9 abundante. Con pouca luz vese en branco e negro. Na superposici\u00f3n de cores luz (denominada \"s\u00edntese aditiva da cor\"), a cor branca resulta da suma de todas cores luz, mentres que o negro \u00e9 a ausencia de luz. Na mestura das cores primarias na s\u00edntese sustractiva da cor, (pigmentos amarelo, cian e magenta); o branco s\u00f3 d\u00e1se se o pigmento ou o soporte son desa cor, reflectindo toda a luz branca, mentres que o negro \u00e9 resultado da superposici\u00f3n completa das cores cian, magenta e amarelo e verde e unha mestura que en certa medida logra absorber todas as lonxitudes de onda da luz.\nA luz branca pode ser descomposta en todas as cores do espectro visible por medio dun prisma (dispersi\u00f3n refractiva). Na natureza esta descomposici\u00f3n d\u00e1 lugar ao arco da vella.\nNa arte da pintura, o dese\u00f1o gr\u00e1fico, o dese\u00f1o visual, a fotograf\u00eda, a imprenta e na televisi\u00f3n, a teor\u00eda da cor \u00e9 un grupo de regras b\u00e1sicas na mestura de cores para conseguir o efecto desexado combinando cores de luz ou pigmento.\nA cor negra p\u00f3dese producir combinando cores luz secundarios: ciano, mestura de verde e azul, maxenta, mestura de azul e vermello, amarelo, mestura de vermello e verde; e mentres que combinando cores luz primarios: vermello, verde e azul prod\u00facese a cor branca.\nEn resumo a combinaci\u00f3n de cores luz secundarios (ciano, maxenta, amarelo) subtraen luz, como o seu nome ind\u00edca, e obtense a cor negra. E a combinaci\u00f3n de cores luz primarios (verde, vermello, azul) suman luz, e obtense a cor branca.\nAs\u00ed mesmo a cor \u00e9 un aspecto f\u00edsico da natureza. A cor dun material determ\u00ednase pola lonxitude de onda dos raios luminosos que refliten as s\u00faas mol\u00e9culas constitu\u00edntes. Un obxecto ter\u00e1 unha cor determinada se reflicte (non absorbe) exactamente os raios correspondentes \u00e1 frecuencia daquela cor.\nAs\u00ed, un obxecto \u00e9 vermello se absorbe todos os raios de luz, ag\u00e1s o vermello.\nA cor relaci\u00f3nase cos diferentes lonxitudes de onda do espectro electromagn\u00e9tico. Son percibidas a trav\u00e9s dos \u00f3rganos de visi\u00f3n na faixa da \"zona vis\u00edbel\" como unha sensaci\u00f3n que nos permite diferenciar os obxectos do espazo con maior precisi\u00f3n.\nConsiderando as cores como luz, a cor branca resulta da superposici\u00f3n de todas as cores, en canto o negro \u00e9 a ausencia de luz. A luz branca p\u00f3dese descompor en todas as cores (o espectro) por medio dun prisma. Na natureza, esta descomposici\u00f3n orixina un arco da vella.\nA percepci\u00f3n da cor na visi\u00f3n humana.\nA visi\u00f3n \u00e9 o sentido da percepci\u00f3n que consiste na habilidade de detectar a luz e de interpretala. \u00c9 propia dos animais tendo estes un sistema dedicado a ela chamado sistema visual. A primeira parte do sistema visual enc\u00e1rgase de formar a imaxe \u00f3ptica do est\u00edmulo visual na retina (sistema \u00f3ptico), onde as s\u00faas c\u00e9lulas son as responsables de procesar a informaci\u00f3n. As primeiras en intervir son os fotorreceptores, os cales capturan a luz que incide sobre eles. Hainos de dous tipos: os conos e os bast\u00f3ns. Outras c\u00e9lulas da retina enc\u00e1rganse de transformar a devandita luz en impulsos electroqu\u00edmicos e en transportalos ata o nervio \u00f3ptico. Desde al\u00ed, prox\u00e9ctanse ao cerebro. No cerebro real\u00edzase o proceso de formar as cores e reconstru\u00edr as distancias, movementos, formas dos obxectos observados e distinci\u00f3n das cores.\nA percepci\u00f3n da cor no ollo humano prod\u00facese nas c\u00e9lulas sensibles da retina que reaccionan de forma distinta \u00e1 luz segundo a s\u00faa lonxitude de onda. Os bast\u00f3ns perciben as tonalidades de escuridade, e s\u00f3 permiten distinguir as distintas tonalidades de grises entre o negro e o branco. Os conos son medidores de quantos de luz, radiaci\u00f3ns electromagn\u00e9ticas, que se transforma en informaci\u00f3n de impulsos el\u00e9ctricos que m\u00e1is tarde dar\u00e1n lugar a impresi\u00f3ns \u00f3pticas. Hai tres clases de conos, cada un deles pos\u00fae un fotopigmento opsina que s\u00f3 detecta unhas lonxitudes de onda concretas, que transformadas no cerebro corresp\u00f3ndense aproximadamente \u00e1s cores azul, vermello e verde, \u00e9 dicir, as tres cores primarias con cuxa combinaci\u00f3n podemos percibir toda a gama de cores. No sistema da tricrom\u00e1tica os tres grupos de conos combinados permiten cubrir o espectro completo de luz visible e son os seguintes:\nEsta actividade retiniana xa \u00e9 cerebral, posto que os fotorreceptores, a\u00ednda que simples, son c\u00e9lulas neuronais. A informaci\u00f3n dos conos e bast\u00f3ns \u00e9 procesada por outras c\u00e9lulas situadas inmediatamente a continuaci\u00f3n e conectadas detr\u00e1s deles (horizontais, bipolares, amacrinas e ganglionares). O procesamento nestas c\u00e9lulas \u00e9 a orixe de d\u00faas dimensi\u00f3ns ou canles de pares antag\u00f3nicos crom\u00e1ticos: vermello-verde, azul-amarelo e dunha dimensi\u00f3n acrom\u00e1tica ou canle de claroscuro. Dito doutra maneira, estas c\u00e9lulas exc\u00edtanse ou inhiben ante a maior intensidade do sinal do vermello fronte \u00e1 do verde, e do azul fronte \u00e1 combinaci\u00f3n de vermello e verde (amarelo), xerando ademais un traxecto acrom\u00e1tico de informaci\u00f3n relativa \u00e1 luminosidade.\nA informaci\u00f3n deste procesamento trasl\u00e1dase, a trav\u00e9s do nervio \u00f3ptico, aos n\u00facleos geniculados laterais (situados a esquerda e dereita do t\u00e1lamo), onde a actividade neuronal \u00e9 espec\u00edfica respecto a a suxesti\u00f3n da cor e do claroscuro. Esta informaci\u00f3n precisa transf\u00edrese ao c\u00f3rtex visual polas v\u00edas denominadas radiaci\u00f3ns \u00f3pticas. A percepci\u00f3n da cor \u00e9 consecuencia da actividade das neuronas complexas da \u00e1rea da cortiza visual V4/V8, espec\u00edfica para a cor. Esta actividade determina que as calidades vivenciais da visi\u00f3n da cor poidan ser referidas mediante os atributos: luminosidade, ton e saturaci\u00f3n.\nDenom\u00ednase visi\u00f3n fot\u00f3pica \u00e1 que ten lugar con boas condici\u00f3ns de iluminaci\u00f3n. Esta visi\u00f3n posibilita a correcta interpretaci\u00f3n da cor polo cerebro.\nMoitos primates de orixe africana (catarrinos), como o ser humano, comparten as caracter\u00edsticas xen\u00e9ticas descritas: por iso dise que temos percepci\u00f3n tricrom\u00e1tica. Con todo, os primates de orixe suramericana unicamente te\u00f1en dous xenes para a percepci\u00f3n da cor. Existen probas que confirman que a aparici\u00f3n deste terceiro xene foi debida a unha mutaci\u00f3n que duplicou un dos dous orixinais. Posiblemente esta mutaci\u00f3n estea relacionada coa capacidade para distinguir os froitos maduros dos que non o est\u00e1n, debido \u00e1 evoluci\u00f3n natural.\nNo reino animal os mam\u00edferos non adoitan diferenciar ben as cores, as aves en cambio, si; a\u00ednda que adoitan ter preferencia polas cores avermelladas. Os insectos, pola contra, adoitan ter unha mellor percepci\u00f3n dos azuis e mesmo ultravioletas. Por regra xeral os animais nocturnos ven en branco e negro. Algunhas enfermidades como o daltonismo ou a acromatopsia impiden ver ben as cores. \"V\u00e9xase tam\u00e9n:\" Percepci\u00f3n da cor.\nUn tema sempre presente \u00e9 o interese por entender como se xera a coloraci\u00f3n e cal \u00e9 funci\u00f3n da cor nos seres vivos procesos produto da interacci\u00f3n de pigmentos biol\u00f3xicos, cor estrutural e bioluminescencia.\nTeor\u00eda da cor.\nCando se fala de cor, hai que distinguir entre a cor obtida \"aditivamente\" (cores formadas con luz) ou a cor obtida \"substractivamente\" (cores formadas con pigmentos).\nNo primeiro caso, chamado de sistema RGB, temos os obxectos que emiten luz (monitores, televisi\u00f3n, Sol etc.) nos que a cor \u00e9 a suma de diferentes lonxitudes de onda das cores primarias de luz Vermello + Azul + Verde = Branco.\nNo segundo sistema (subtractivo ou cor pigmento) p\u00edntase unha superficie sen pigmentaci\u00f3n(branca) mestur\u00e1ndolle as cores secundarias da luz (tam\u00e9n chamadas de primarias en artes pl\u00e1sticas); Ciano + Maxenta + Amarelo = negro. Este sistema corresponde ao \"CMYK\" das impresoras e serve para obter cor con pigmentos (tintas e obxectos non emisores de luz).\nMoitas veces ch\u00e1manse cores primarias ao amarelo, azul e vermello, o que \u00e9 incorrecto en ambos espazos de cor. As\u00ed o que se chama azul primario corresponde ao ciano. O vermello primario ao maxenta e o amarelo Primario ao propio amarelo. O uso de cores diferentes (azul , amarelo, vermello) neste espazo de cor leva a que non sexa pos\u00edbel fabricar todas as cores, e que no c\u00edrculo das cores certos opostos estean trocados.\nN\u00f3tese que nada disto se co\u00f1ec\u00eda antes da invenci\u00f3n do prisma e da divisi\u00f3n do espectro da luz branca, polo que a\u00ednda hoxe ens\u00ednase nas nosas escolas que Amarelo/Azul/Vermello son as cores primarias, a partir das cales se obte\u00f1en todas as demais, o cal \u00e9 falso.\nA principal diferenza entre un corpo azul (iluminado por luz branca) e unha fonte emisora azul \u00e9 de que o pigmento azul est\u00e1 a absorber o verde e o vermello reflectindo apenas azul en canto que a fonte emisora de luz azul emite efectivamente apenas azul. Se se iluminase o obxecto con esa luz, continuar\u00eda a parecer azul. Mais, se polo contrario, se iluminase cunha luz amarela (luz Vermella + Verde), o corpo parecer\u00eda negro.\nA f\u00edsica da cor.\nO espectro visible polos humanos.\nDentro do espectro electromagn\u00e9tico constit\u00faense todos os posibles niveis de enerx\u00eda da luz. Falar de enerx\u00eda \u00e9 equivalente a falar de lonxitude de onda; por iso, o espectro electromagn\u00e9tico abarca todas as lonxitudes de onda que a luz pode ter. De todo o espectro, a porci\u00f3n que o ser humano \u00e9 capaz de percibir \u00e9 moi pequena en comparaci\u00f3n con todas as existentes. Esta rexi\u00f3n, denominada espectro visible, comprende lonxitudes de onda desde os 380\u00a0nm ata os 780\u00a0nm (1\u00a0nm = 1 nan\u00f3metro = 0,000001\u00a0mm). A luz de cada unha destas lonxitudes de onda \u00e9 percibida no cerebro humano como unha cor diferente. Por iso, na descomposici\u00f3n da luz branca en todas as s\u00faas lonxitudes de onda, mediante un prisma ou pola choiva no arco da vella, o cerebro percibe todas as cores.\nPor tanto, do espectro visible, que \u00e9 a parte do espectro electromagn\u00e9tico da luz solar que podemos notar, cada lonxitude de onda \u00e9 percibida no cerebro como unha cor diferente.\nNewton usou por primeira vez a palabra \"espectro\" (do lat\u00edn, \"aparencia\" ou \"aparici\u00f3n\") en 1671 ao describir os seus experimentos en \u00f3ptica. Newton observou que cando un estreito feixe de luz solar incide sobre un prisma de vidro triangular cun \u00e1ngulo, unha parte se reflicte e outra pasa a trav\u00e9s do vidro e se desintegra en diferentes bandas de cores. Tam\u00e9n Newton fixo converxer eses mesmos raios de cor nunha segunda lente para formar novamente luz branca. Demostrou que a luz solar ten todas as cores do arco da vella.\nCando chove e hai sol, cada pinga de choiva comp\u00f3rtase de igual maneira que o prisma de Newton e da uni\u00f3n de mill\u00f3ns de pingas de auga f\u00f3rmase o fen\u00f3meno do arco da vella.\nA pesar de que o espectro \u00e9 continuo e por tanto, non hai cantidades baleiras entre un e outra cor, p\u00f3dese establecer a seguinte aproximaci\u00f3n:\nA reflexi\u00f3n nas superficies: a cor dos obxectos.\nCando a luz incide sobre un obxecto, a s\u00faa superficie absorbe certas lonxitudes de onda e reflicte outras. S\u00f3 as lonxitudes de onda reflectidas poder\u00e1n ser vistas polo ollo e por tanto no cerebro s\u00f3 percibiranse esas cores. \u00c9 un proceso diferente a luz natural que ten todas as lonxitudes de onda, al\u00ed todo o proceso nada m\u00e1is ten que ver con luz, agora nas cores que percibimos nun obxecto hai que ter en conta tam\u00e9n o obxecto en se, que ten capacidade de absorber certas lonxitudes de onda e reflectir as demais.\nConsideremos unha maz\u00e1 \"vermella\". Cando \u00e9 vista baixo unha luz branca, parece vermella. Pero isto non significa que emita luz vermella, que ser\u00eda o caso unha s\u00edntese aditiva. Se o fixese, seriamos capaces de vela na escuridade. En lugar diso, absorbe algunhas das lonxitudes de onda que compo\u00f1en a luz branca, reflectindo s\u00f3 aquelas que o humano ve como vermellas. Os humanos ven a maz\u00e1 vermella debido ao funcionamento particular do seu ollo e \u00e1 interpretaci\u00f3n que fai o cerebro da informaci\u00f3n que lle chega do ollo.\nPigmentos e tinguiduras.\nUn pigmento ou unha tinguidura \u00e9 un material que cambia a cor da luz que reflicte debido a que selectivamente absorben certas ondas luminosas. A luz branca \u00e9 aproximadamente igual a unha mestura de todo o espectro visible de luz. Cando esta luz at\u00f3pase cun pigmento, algunhas ondas son absorbidas polos ligaz\u00f3ns qu\u00edmicas e sustituentes do pigmento, mentres outras son reflectidas. Este novo espectro de luz reflectido crea a aparencia da cor. Por exemplo, un pigmento azul ultramar reflicte a luz azul, e absorbe os demais cores.\nA aparencia dos pigmentos ou tinguiduras est\u00e1 intimamente ligada \u00e1 luz que reciben. A luz solar ten unha temperatura de cor alta e un espectro relativamente uniforme, e \u00e9 considerada un est\u00e1ndar para a luz branca. A luz artificial, pola s\u00faa banda, tende a ter grandes variaci\u00f3ns nalgunhas partes do seu espectro. Vistos baixo estas condici\u00f3ns, os pigmentos ou tinguiduras locen de diferentes cores.\nAs tinguiduras serven para colorear materiais, como os tecidos, mentres que os pigmentos serven para cubrir unha superficie, como pode ser un cadro. Desde as glaciaciones os humanos empregaban plantas e partes de animais para lograr tinguiduras naturais cos que coloreaban os seus tecidos. Daquela os pintores prepararon os seus propios pigmentos. Desde 1856 apareceron as tinguiduras sint\u00e9ticas.\nS\u00edntese da cor: cores primarias.\nDurante varios s\u00e9culos, os artistas tentaron entender as variaci\u00f3ns das cores e experimentaron con mesturas para as\u00ed obter ou sintetizar a maior gama posible para as s\u00faas obras; polo que se conclu\u00edu que existe un n\u00famero pequeno de cores -aos que se chamou cores primarias ou \"primitivas\"- con cuxa mestura se pensou que se poder\u00eda obter todos os demais cores existentes e prop\u00faxose varias teor\u00edas. Con todo, a pesar de que a existencia das cores primarias est\u00e1 comprobada, debeuse esperar a que a ciencia defina en que consiste a f\u00edsica da luz e a parte biol\u00f3xica da s\u00faa percepci\u00f3n, para as\u00ed definir exactamente cales son as verdadeiras cores primarias."}
{"id": "21545", "revid": "23204", "url": "https://gl.wikipedia.org/wiki?curid=21545", "title": "Santiago de Cuba", "text": "Santiago de Cuba \u00e9 a capital da provincia do mesmo nome, no leste de Cuba. As s\u00faas coordenadas xeogr\u00e1ficas son 20.01\u00b0 N, 75.82\u00b0 W. \u00c9 a segunda cidade m\u00e1is importante do pa\u00eds, con cerca de 500 mil habitantes.\nSituada ao leste da illa, foi capital da antiga provincia de Oriente e actualmente \u00e9a da provincia do mesmo nome. Foi fundada en 1515 polo conquistador espa\u00f1ol Diego Vel\u00e1zquez de Cu\u00e9llar, entre as primeiras sete vilas de Cuba. O conquistador Hern\u00e1n Cort\u00e9s foi o primeiro alcalde da cidade e de al\u00ed partiu cara \u00e1 conquista de M\u00e9xico. De Santiago partiu tam\u00e9n o conquistador e explorador P\u00e1nfilo de Narv\u00e1ez co t\u00edtulo de Adiantado, ademais de Gobernador, rumbo \u00e1s costas de Florida en viaxe exploratoria, viaxe que rematou en fracaso e lle custou a morte.\nFoi a primeira capital de Cuba. Pola ba\u00eda santiagueira entraron os primeiros escravos negros a Cuba e con eles fortes ra\u00edces africanas e espa\u00f1olas. \u00c9 co\u00f1ecida como a Cidade Heroe de Cuba, t\u00edtulo que lle foi concedido polo apoio do seu pobo \u00e1s xestas libertarias dos cubanos.\nHistoria.\nSantiago de Cuba at\u00f3pase no Caribe e pos\u00fae unha situaci\u00f3n xeogr\u00e1fica \u00f3ptima grazas \u00e1 cal foi a primeira capital de Cuba, desde a s\u00faa fundaci\u00f3n en 1515 at\u00e9 1556.\nSantiago de Cuba foi atacada nos seus tempos por corsarios, piratas e filibusteiros, que andaban na procura de riquezas que hab\u00eda neste territorio.\nA Guerra dos Dez Anos atopou un positivo apoio nas xurisdici\u00f3ns de Santiago, a pesar de ser unha comarca fortemente defendida pola s\u00faa condici\u00f3n de centro pol\u00edtico-econ\u00f3mico. As xestas independentistas arrastraron a unha gran cantidade dos habitantes da cidade.\nO 24 de febreiro de 1895 reiniciouse a Guerra de Independencia. Santiago responde, guiada por diferentes dirixentes. A fin do dominio colonial espa\u00f1ol tam\u00e9n inclu\u00edu acci\u00f3ns decisivas nas proximidades da cidade, como o Combate da Lomba de San Juan e a Batalla Naval de Santiago.\nO 26 de xullo de 1953 prod\u00facese o asalto ao Cuartel Moncada, levado a cabo polos revolucionarios dirixidos por Fidel Castro, acci\u00f3n que fracasou.\nO 30 de novembro de 1956 prod\u00facese un levantamento de Santiago de Cuba e saen \u00e1s r\u00faas por primeira vez as Milicias Verde Oliveira do Movemento 26 de Xullo, cun brazalete negro e rubio, decididas a botar a Fulgencio Batista e apoiar o desembarco de Fidel proveniente de T\u00faxpam (M\u00e9xico) con 81 acompa\u00f1antes.\nCon posterioridade ao desembarco do Granma o 2 de decembro de 1956, re\u00fanese Frank Pa\u00eds con Fidel na Serra Maestra e prom\u00e9telle fortalecer a guerrilla cos combatentes da clandestinidade. Este plan contribu\u00edu a que se lograra a vitoria. Nos d\u00edas finais de 1958, as tropas dirixidas polo Comandante Fidel Castro e as que estaban ao mando dos comandantes Huber Matos e Juan Almeida sitiaron a cidade.\nO 31 de decembro o Ex\u00e9rcito Rebelde estaba presto para o asalto final e tomar a cidade, apoiado polos grupos que operaban na clandestinidade. Na fin da noite do 1 de xaneiro desde o balc\u00f3n central do Concello, situado actualmente onda o Parque C\u00e9spedes, Fidel proclamou o triunfo definitivo da Revoluci\u00f3n Cubana.\nSituaci\u00f3n xeogr\u00e1fica.\nSantiago de Cuba at\u00f3pase no sueste da illa. Historicamente, foi a segunda cidade m\u00e1is importante de Cuba, por detr\u00e1s da Habana. Conta cunha ba\u00eda conectada co Mar Caribe e \u00e9 un importante porto.\nA cidade foi medrando a car\u00f3n da s\u00faa ba\u00eda e est\u00e1 cercada, en terra firme, pola Serra \"Maestra\". Isto condiciona o clima c\u00e1lido e h\u00famido do lugar, \u00e1 vez que permite paisaxes compostas de elementos urbanos, naturais e mari\u00f1os. Pos\u00fae un relevo irregular, o cal contribu\u00edu ao desenvolvemento dun escenario urbano onde as avenidas e r\u00faas se empinan ou descenden.\nPoboaci\u00f3n.\nNo 2009, a cidade de Santiago de Cuba ti\u00f1a unha poboaci\u00f3n de 446.223 habitantes. Segundo a mesma fonte, o municipio, no mesmo ano, ti\u00f1a 1.493.700 habitantes.\nArquitectura.\nNa cidade coinciden estilos arquitect\u00f3nicos m\u00faltiples, desde o barroco at\u00e9 o neocl\u00e1sico m\u00e1is depurado. Son de especial interese os parques arborados, as r\u00faas en chanzos, os edificios coloniais con inmensas vent\u00e1s e balc\u00f3ns arrimados. En Santiago cons\u00e9rvanse construci\u00f3ns hist\u00f3ricas, como a primeira casa de Am\u00e9rica, a primeira catedral de Cuba, a primeira mina de cobre a ceo aberto de todo o continente americano ou o primeiro museo cubano.\nCultura.\nSantiago de Cuba \u00e9 berce dunha gran cantidade dos x\u00e9neros musicais de Cuba. Foi reco\u00f1ecida como berce do son e o bolero, as\u00ed como a troba tradicional e a expresi\u00f3n coral te\u00f1en un profundo arraigo na cidade. En Santiago naceron grandes m\u00fasicos, tales como Sindo Garay, \u00d1ico Saquito, Eliades Ochoa, Compay Segundo etc\nAs festas populares de maior importancia son \"O Carnaval Santiagueiro\" e \"A Festa do Fogo\".\nSantiago de Cuba pos\u00fae varios centros de educaci\u00f3n superior. Entre os m\u00e1is importantes est\u00e1n a Universidade de Oriente, o Instituto Superior de Ciencias M\u00e9dicas e o Instituto Superior Pedag\u00f3xico Frank Pa\u00eds.\nPatrimonio da Humanidade.\nCastelo de San Pedro de la Roca.\nO Castelo de San Pedro de la Roca foi declarado pola Unesco en 1997 como Patrimonio da Humanidade, onde se cita como \u00abo m\u00e1is completo e mellor preservado exemplo da arquitectura militar hispanoamericana, baseado en principios de dese\u00f1o italiano e renacentista\u00bb.\nRu\u00ednas das plantaci\u00f3ns de caf\u00e9.\nAs paisaxes arqueol\u00f3xicas das primeiras plantaci\u00f3ns de caf\u00e9 do sueste de Cuba foron declaradas pola Unesco en 2000 como Patrimonio da Humanidade por ser unha evidencia \u00fanica dunha forma pioneira da agricultura nun terreo dif\u00edcil.\nReserva Mundial da Biosfera.\nParque Baconao.\nO Parque Baconao en Santiago de Cuba foi inscrito en 1987 pola Unesco na Rede Mundial de Reservas de Biosfera."}
{"id": "21546", "revid": "85894", "url": "https://gl.wikipedia.org/wiki?curid=21546", "title": "Camag\u00fcey", "text": "Camag\u00fcey \u00e9 unha cidade e concello que se localiza na Cuba occidental. Fundouna Diego Vel\u00e1zquez de Cu\u00e9llar ao redor de 1515 como Santa Mar\u00eda del Puerto del Pr\u00edncipe, hoxe \u00e9 a terceira mais populosa cidade do pa\u00eds e a capital da Provincia de Camag\u00fcey. En 2004, o concello de Camag\u00fcey ti\u00f1a unha poboaci\u00f3n de 324\u00a0921 habitantes. En 2008, a Unesco nomeou o seu centro hist\u00f3rico como Patrimonio da Humanidade.\nFundada como Santa Mar\u00eda del Puerto del Pr\u00edncipe en 1514, por colonos espa\u00f1ois na costa norte, trasladouse ao interior en 1528, ao lugar dunha aldea ta\u00edna chamada Camag\u00fcey. Foi un dos sete asentamentos orixinais (\"vilas\") fundados en Cuba polos espa\u00f1ois. Despois de que Henry Morgan queimase a cidade no s\u00e9culo XVII, redese\u00f1ouse como un labirinto para que aos atacantes foselle dif\u00edcil moverse por dentro da cidade.\nO s\u00edmbolo da cidade de Camag\u00fcey \u00e9 o pote de barro ou \"tinaj\u00f3n\", que se utiliza para captar a auga da chuvia e conservala fresca. Camag\u00fcey tam\u00e9n \u00e9 o berce de Ignacio Agramonte (1841), figura importante da Guerra dos Dez Anos contra Espa\u00f1a. Un monumento do escultor italiano Salvatore Buemi, erixido no centro da zona a Ignacio Agramonte, inaugurouno a s\u00faa muller en 1912. Est\u00e1 composto por unha estatua ecuestre, relevos en bronce que revelan fragmentos da vida de Agramonte e unha escultura dunha muller que simboliza a patria.\nEn xullo de 2008, a cidade vella designouse pola UNESCO como Patrimonio da Humanidade pola s\u00faa planificaci\u00f3n urbana irregular e labirintica, o seu papel destacado na colonizaci\u00f3n e a agricultura espa\u00f1ola temper\u00e1 e a s\u00faa rica arquitectura que mostra unha variedade de influencias. \nHistoria.\nCamag\u00fcey fundouse como Santa Mar\u00eda del Puerto del Pr\u00edncipe en 1514, por colonos espa\u00f1ois liderados por Diego Vel\u00e1zquez de Cu\u00e9llar nun lugar co\u00f1ecido agora como Nuevitas na costa norte. Foi un dos sete asentamentos orixinais (\"vilas\") fundados en Cuba polos espa\u00f1ois. O asentamento foi trasladado ao interior en 1528 ao lugar dunha aldea ta\u00edna chamada Camag\u00fcey.\nEntre 1747 e 1753 Luis de Unzaga, ent\u00f3n Capit\u00e1n Gobernador de Porto Pr\u00edncipe, rehabilitou a cidade, que sufrira grandes danos na Guerra da orella de Jenkins, e reconstru\u00edu a igrexa da Merced.\nTras a Independencia de Cuba de Espa\u00f1a en 1898, a cidade e a s\u00faa provincia recibiu o nome actual de Camag\u00fcey. O nome, de orixe ind\u00edxena, xa se utilizaba para referirse \u00e1 comarca en referencia ao cacique local Camag\u00fcebax, que gobernaba entre os r\u00edos T\u00ednima e Hatibonico.\nA nova cidade constru\u00eduse cun trazado confuso de r\u00faas sinuosas. Hai moitas r\u00faas cegas e r\u00faas bifurcadas que conducen a prazas de diferentes tama\u00f1os. Unha explicaci\u00f3n \u00e9 que isto dese\u00f1ouse adrede, para facer que a cidade fose m\u00e1is f\u00e1cil de defender de calquera asaltante, pola mesma versi\u00f3n, a raz\u00f3n de que s\u00f3 hai unha sa\u00edda da cidade era que se os piratas volverann e lograsen entrar na cidade, ser\u00eda posible que os habitantes locais os atrapasen e matarasen. Non obstante, os veci\u00f1os discuten este razoamento como un mito, afirmando que, en verdade, a cidade desenvolveuse sen planificaci\u00f3n, e que as r\u00faas sinuosas desenvolv\u00e9ronse a partir de que todos quer\u00edan estar preto da s\u00faa igrexa local (a cidade ten 15 delas).\nXeograf\u00eda.\nSituado nunha chaira no medio da s\u00faa provincia, o municipio limita con Vertientes, Florida, Esmeralda, Serra de Cubitas , Minas, Sibanic\u00fa e Jimaguay\u00fa.\nDemograf\u00eda.\nNo ano 2004, o concello de Camag\u00fcey ti\u00f1a unha poboaci\u00f3n de 324.921 habitantes. Cunha superficie total de 1106 km\u00b2, ten unha densidade de poboaci\u00f3n de 293,8 hab/km\u00b2.\nCultura.\nO s\u00edmbolo da cidade de Camag\u00fcey \u00e9 o pote de barro ou \"tinaj\u00f3n\", que se utiliza para captar a auga da chuvia para ser utilizada posteriormente, mantendo fresca. Os potes de barro est\u00e1n por todas partes, alg\u00fans tan pequenos como unha man, outros o suficientemente grandes como para que d\u00faas persoas poidan estar de p\u00e9, xa sexa como monumentos ou para uso real. Unha lenda local di que se bebes auga dun \"tinaj\u00f3n\", quedar\u00e1s en Camag\u00fcey (\"Quien tome agua del tinaj\u00f3n, en Camag\u00fcey se queda\"), o que significa que se co\u00f1eces a unha moza camag\u00fceyana, namorar\u00e1s dela e nunca marcharas. As principais instituci\u00f3ns de educaci\u00f3n secundaria son a Universidade de Camag\u00fcey e o Instituto Pedag\u00f3xico de Camag\u00fcey.\nInfraestrutura.\nDisposici\u00f3n da r\u00faa.\nO trazado da cidade vella semella un aut\u00e9ntico labirinto, con r\u00faas estreitas e curtas que sempre xiran nunha ou outra direcci\u00f3n. Despois de que Henry Morgan queimase a cidade no s\u00e9culo XVII, dese\u00f1ouse como un labirinto para que aos seus atacantes result\u00e1ralles dif\u00edcil moverse por dentro da cidade.\nTransporte.\nCamag\u00fcey conta cunha importante estaci\u00f3n de ferrocarril na li\u00f1a principal A Habana-Santiago con conexi\u00f3ns con li\u00f1as secundarias. A estaci\u00f3n at\u00f3pase na c\u00e9ntrica \"Avenida Van Horne\", na esquina coa \"Avenida Finlay\". A cidade est\u00e1 atravesada pola estrada Carretera Central e conta cunha circunvalaci\u00f3n. A Autov\u00eda A1, que unir\u00e1 A Habana con Guant\u00e1namo, e parcialmente constru\u00edda, est\u00e1 en fase de proxecto na zona da cidade.\nCamag\u00fcey ten o seu propio aeroporto internacional, o Aeroporto Internacional Ignacio Agramonte situado no suburbio do nord\u00e9s. A maior\u00eda dos turistas que van ou saen da Praia de Santa Luc\u00eda fano por este aeroporto.\nClima.\nSegundo o sistema da Clasificaci\u00f3n clim\u00e1tica de K\u00f6ppen, Camag\u00fcey ten un clima de sabana tropical, abreviado como \"Aw\" nos mapas clim\u00e1ticos. Xa que Cuba \u00e9 un punto quente para os cicl\u00f3ns tropicais, foi afectado moitas veces, como en 1932, co furac\u00e1n de Cuba de 1932. As temperaturas da tarde son quentes e as da ma\u00f1\u00e1 de suaves a quentes durante todo o ano. As chuvias alcanzan o seu m\u00e1ximo durante xu\u00f1o e son m\u00e1is baixas en febreiro."}
{"id": "21547", "revid": "1131", "url": "https://gl.wikipedia.org/wiki?curid=21547", "title": "Santa Clara", "text": "Clara de As\u00eds foi canonizada pola igrexa cat\u00f3lica romana, sendo co\u00f1ecida como Santa Clara. D\u00e1 nome aos seguintes lugares:"}
{"id": "21549", "revid": "88215", "url": "https://gl.wikipedia.org/wiki?curid=21549", "title": "Santa Clara, Cuba", "text": "Santa Clara foi fundada en 1689, \u00e9 a capital da provincia cubana de Villa Clara (tam\u00e9n co\u00f1ecida como Las Villas). Pos\u00fae unha poboaci\u00f3n estimada de 217.000 habitantes(1994). \u00c9 un centro comercial e de comunicaci\u00f3ns localizado nun n\u00f3 de estradas e ferrocarril. Tam\u00e9n ten un aeroporto. A gander\u00eda foi a actividade tradicional at\u00e9 o s\u00e9culo XIX, no que a cana de azucre se volveu importante. O procesamento e comercializaci\u00f3n de tabaco ten lugar na provincia.\nCapturada polas forzas guerrilleiras baixo o mando do comandante Che Guevara finais de 1958 durante a revoluci\u00f3n dirixida por Fidel Castro contra Fulgencio Batista e Zald\u00edvar. Actualmente descansan os restos do Che no Memorial desta cidade.\nA Universidade Central de Las Villas est\u00e1 situada ao leste de Villa Clara."}
{"id": "21551", "revid": "6485948", "url": "https://gl.wikipedia.org/wiki?curid=21551", "title": "Lista de cores", "text": "A continuaci\u00f3n d\u00e1se unha lista parcial de cores:\nA.\n! style=\"text-align:left;\" | Augamari\u00f1a\n! style=\"text-align:left;\" | Augamari\u00f1a media\n! style=\"text-align:left;\" | Amarelo\n! style=\"text-align:left;\" | Amarelo claro\n! style=\"text-align:left;\" | Amarelo esverdeado\n! style=\"text-align:left;\" | Amarelo ouro claro\n! style=\"text-align:left;\" | Ameixa\n! style=\"text-align:left;\" | Am\u00e9ndoa\n! style=\"text-align:left;\" | Azul\n! style=\"text-align:left;\" | Azul aceiro\n! style=\"text-align:left;\" | Azul aceiro claro\n! style=\"text-align:left;\" | Azul \"Alice\"\n! style=\"text-align:left;\" | Azul \"ardosia\"\n! style=\"text-align:left;\" | Azul \"ardosia\" claro\n! style=\"text-align:left;\" | Azul \"ardosia\" escuro\n! style=\"text-align:left;\" | Azul \"ardosia\" medio\n! style=\"text-align:left;\" | Azul cadete\n! style=\"text-align:left;\" | Azul celeste\n! style=\"text-align:left;\" | Azul ceo\n! style=\"text-align:left;\" | Azul ceo claro\n! style=\"text-align:left;\" | Azul ceo profundo\n! style=\"text-align:left;\" | Azul claro\n! style=\"text-align:left;\" | Azul escuro\n! style=\"text-align:left;\" | Azul flor de millo\n! style=\"text-align:left;\" | Azul furtivo\n! style=\"text-align:left;\" | Azul medio\n! style=\"text-align:left;\" | Azul media noite\n! style=\"text-align:left;\" | Azul p\u00f3lvora\n! style=\"text-align:left;\" | Azul real\n! style=\"text-align:left;\" | Azul violeta\nB.\n! style=\"text-align:left;\" | Beixe\n! style=\"text-align:left;\" | Branco\n! style=\"text-align:left;\" | Branco antigo\n! style=\"text-align:left;\" | Branco pantasma\n! style=\"text-align:left;\" | Branco floral\n! style=\"text-align:left;\" | Branco fumaza\n! style=\"text-align:left;\" | Branco \"navaho\"\nC.\n! style=\"text-align:left;\" | Caqui\n! style=\"text-align:left;\" | Caqui claro\n! style=\"text-align:left;\" | Caqui escuro\n! style=\"text-align:left;\" | Cardo\n! style=\"text-align:left;\" | Carm\u00edn\n! style=\"text-align:left;\" | Casta\u00f1o\n! style=\"text-align:left;\" | Chocolate\n! style=\"text-align:left;\" | Ciano\n! style=\"text-align:left;\" | Ciano claro\n! style=\"text-align:left;\" | Ciano escuro\n! style=\"text-align:left;\" | Cinza\n! style=\"text-align:left;\" | Cinza \"ardosia\"\n! style=\"text-align:left;\" | Cinza \"ardosia\" claro\n! style=\"text-align:left;\" | Cinza \"ardosia\" escuro\n! style=\"text-align:left;\" | Cinza claro\n! style=\"text-align:left;\" | Cinza escuro\n! style=\"text-align:left;\" | Cinza fusco\n! style=\"text-align:left;\" | Cinza medio\n! style=\"text-align:left;\" | Coral\n! style=\"text-align:left;\" | Coral claro\n! style=\"text-align:left;\" | Crema de marisco\n! style=\"text-align:left;\" | Crema de menta\n! style=\"text-align:left;\" | Cuncha\nD.\n! style=\"text-align:left;\" | Dourado\n! style=\"text-align:left;\" | Dourado escuro\n! style=\"text-align:left;\" | Dourado p\u00e1lido\nF.\n! style=\"text-align:left;\" | Feldespato\n! style=\"text-align:left;\" | Ferruxe\n! style=\"text-align:left;\" | Fucsia\nG.\n! style=\"text-align:left;\" | Gris\nI.\n! style=\"text-align:left;\" | \u00cdndigo\nL.\n! style=\"text-align:left;\" | Laranxa\n! style=\"text-align:left;\" | Laranxa escuro\n! style=\"text-align:left;\" | Lavanda\n! style=\"text-align:left;\" | Lavanda avermellada\n! style=\"text-align:left;\" | Lima\n! style=\"text-align:left;\" | Li\u00f1o\nM.\n! style=\"text-align:left;\" | Madeira\n! style=\"text-align:left;\" | \"Mam\u00e1n\" batido\n! style=\"text-align:left;\" | \"Man\u00e1\"\n! style=\"text-align:left;\" | Marfil\n! style=\"text-align:left;\" | Marr\u00f3n\n! style=\"text-align:left;\" | Marr\u00f3n amarelado\n! style=\"text-align:left;\" | Marr\u00f3n claro\n! style=\"text-align:left;\" | Marr\u00f3n rosado\n! style=\"text-align:left;\" | Marr\u00f3n sela\n! style=\"text-align:left;\" | Maxenta\n! style=\"text-align:left;\" | Maxenta escuro\n! style=\"text-align:left;\" | Millo\n! style=\"text-align:left;\" | Mocas\u00edn\nN.\n! style=\"text-align:left;\" | N\u00e1utico\n! style=\"text-align:left;\" | Negro\n! style=\"text-align:left;\" | Neve\nO.\n! style=\"text-align:left;\" | Oliva\n! style=\"text-align:left;\" | Oliva escura\n! style=\"text-align:left;\" | Oliva parda\n! style=\"text-align:left;\" | Orqu\u00eddea\n! style=\"text-align:left;\" | Orqu\u00eddea escura\n! style=\"text-align:left;\" | Orqu\u00eddea media\n! style=\"text-align:left;\" | Ouro\nP.\n! style=\"text-align:left;\" | Per\u00fa\n! style=\"text-align:left;\" | P\u00e9xego\n! style=\"text-align:left;\" | Prata\n! style=\"text-align:left;\" | P\u00farpura\n! style=\"text-align:left;\" | P\u00farpura m\u00e9dia\nR.\n! style=\"text-align:left;\" | Renda antiga\n! style=\"text-align:left;\" | Rosa\n! style=\"text-align:left;\" | Rosa claro\n! style=\"text-align:left;\" | Rosa embazado\n! style=\"text-align:left;\" | Rosa forte\n! style=\"text-align:left;\" | Rosa profundo\n! style=\"text-align:left;\" | Rubio\nS.\n! style=\"text-align:left;\" | Salm\u00f3n\n! style=\"text-align:left;\" | Salm\u00f3n claro\n! style=\"text-align:left;\" | Salm\u00f3n escuro\n! style=\"text-align:left;\" | Seda\n! style=\"text-align:left;\" | Sinopia\nT.\n! style=\"text-align:left;\" | Ladrillo refractario\n! style=\"text-align:left;\" | Tomate\n! style=\"text-align:left;\" | Trigo\n! style=\"text-align:left;\" | Turquesa\n! style=\"text-align:left;\" | Turquesa escuro\n! style=\"text-align:left;\" | Turquesa medio\n! style=\"text-align:left;\" | Turquesa p\u00e1lido\nV.\n! style=\"text-align:left;\" | Verde\n! style=\"text-align:left;\" | Verde amarelado\n! style=\"text-align:left;\" | Verde azulado\n! style=\"text-align:left;\" | Verde claro\n! style=\"text-align:left;\" | Verde escuro\n! style=\"text-align:left;\" | Verde bosque\n! style=\"text-align:left;\" | Verde gramo\n! style=\"text-align:left;\" | Verde lima\n! style=\"text-align:left;\" | Verde mar\n! style=\"text-align:left;\" | Verde mar claro\n! style=\"text-align:left;\" | Verde mar escuro\n! style=\"text-align:left;\" | Verde mar medio\n! style=\"text-align:left;\" | Verde p\u00e1lido\n! style=\"text-align:left;\" | Verde Par\u00eds\n! style=\"text-align:left;\" | Verde primavera\n! style=\"text-align:left;\" | Verde primavera medio\n! style=\"text-align:left;\" | Vermello\n! style=\"text-align:left;\" | Vermello escuro\n! style=\"text-align:left;\" | Vermello indiano\n! style=\"text-align:left;\" | Vermello laranxa\n! style=\"text-align:left;\" | Vermello violeta\n! style=\"text-align:left;\" | Vermello violeta medio\n! style=\"text-align:left;\" | Vermello violeta p\u00e1lido\n! style=\"text-align:left;\" | Violeta\n! style=\"text-align:left;\" | Violeta escuro"}
{"id": "21553", "revid": "89787", "url": "https://gl.wikipedia.org/wiki?curid=21553", "title": "RGB", "text": "O modelo de cores RGB \u00e9 un modelo de cores aditivo no que as cores primarias vermella, verde e azul da luz eng\u00e1dense nun medio escuro mestur\u00e1ndose para reproducir unha ampla gama de cores. O nome do modelo prov\u00e9n das iniciais en ingl\u00e9s das tres cores primarias aditivas, vermello (red), verde (green) e azul (blue).\nO principal prop\u00f3sito do modelo de cor RGB \u00e9 a detecci\u00f3n, representaci\u00f3n e visualizaci\u00f3n de imaxes en sistemas electr\u00f3nicos, como televisores e ordenadores, a\u00ednda que tam\u00e9n se utilizou na fotograf\u00eda convencional. En contraposici\u00f3n, as impresoras utilizan o modelo CMYK de cores subtrativas. \nO RGB \u00e9 un modelo de cor que depende dun dispositivo para reproducirse. Cada dispositivo detecta e reproduce de maneira distinta un mesmo valor de RGB, xa que os elementos que nos aportan luz e cor (como f\u00f3sforos ou colorantes) var\u00edan dependendo do fabricante ou no mesmo dispositivo ao longo do tempo. As\u00ed, un valor RGB non define a mesma cor en todos os dispositivos sen alg\u00fan tipo de xesti\u00f3n da cor.\nHistoria.\nAntes da era electr\u00f3nica, o modelo de cor RGB xa ti\u00f1a unha s\u00f3lida teor\u00eda detr\u00e1s, baseada na percepci\u00f3n humana das cores. O modelo de cor RGB bas\u00e9ase na teor\u00eda Young-Helmholtz de que a cor \u00e9 tricrom\u00e1tica desenvolta por Thomas Young e Hermann von Helmholtz no s\u00e9culo XIX e no tri\u00e1ngulo de cores de Maxwell. O uso do modelo RGB como est\u00e1ndar para a presentaci\u00f3n en cor en Internet ten as s\u00faas ra\u00edces nos est\u00e1ndares de cor dos televisores RCA de 1953 e no uso do est\u00e1ndar RGB nas c\u00e1maras Land/Polaroid."}
{"id": "21554", "revid": "51526", "url": "https://gl.wikipedia.org/wiki?curid=21554", "title": "Revoluci\u00f3n Americana", "text": "A Revoluci\u00f3n Americana de 1776 tivo as s\u00faas ra\u00edces na sinatura do Tratado de Par\u00eds en 1763 tras finalizar a guerra dos Sete Anos. No final do conflito, o territorio do Canad\u00e1 incorporouse \u00e1 coroa brit\u00e1nica. Por este motivo, as trece colonias do sur: Massachusetts, Rhode Island, Connecticut, Nova Hampshire, Nova Jersey, Nova York, Pensilvania, Delaware, Virxinia, Maryland, Carolina do Norte, Carolina do Sur e Xeorxia comezaron a ter seguidos e crecentes conflitos coa metr\u00f3pole. Al\u00e9n diso, estas colonias alcazaran desde principios do s\u00e9culo XVIII unha gran prosperidade econ\u00f3mica, que contribu\u00edu a crear entre os colonos un sentimento de unidade e que se comezase a ver a metr\u00f3pole como explotadora, ao ver que o goberno ingl\u00e9s non lles proporcionaba ning\u00fan beneficio tanxible.\nConflitos.\nA guerra dos Sete Anos, terminada coa vitoria de Inglaterra sobre a Francia (Tratado de Par\u00eds, 1763), deixou a naci\u00f3n vencedora na posesi\u00f3n de ricos territorios no continente americano, xa colonizados, sendo reco\u00f1ecido o seu dereito de expandir o seu dominio en direcci\u00f3n ao interior do continente. Esta posibilidade agradou aos colonos, que rapidamente se prepararon para explorar e aproveitar novas terras, mais, para a s\u00faa sorpresa, o goberno de Londres, por recear desencadear guerras coas naci\u00f3ns indias, determinou que ningunha nova exploraci\u00f3n ou colonizaci\u00f3n de territorios poder\u00eda facerse sen a sinatura de tratados cos indios. Foi esta a primeira fonte de conflito entre os colonos e a Coroa inglesa.\nMais, pouco despois, xurdiron novos conflitos. A Guerra dos Sete Anos, a pesar de vencer Inglaterra, obrigou a Coroa a impor medidas restritivas \u00e1s Trece Colonias. Procurando restaurar o equilibrio financeiro, a metr\u00f3pole apertaba as mallas do pacto colonial con varios actos. En 1750 prohibiuse a fundici\u00f3n de ferro nas colonias. En 1754 prohib\u00edronse a fabricaci\u00f3n de tecido e o contrabando. En 1765 aprobouse un decreto regulamentando a obrigaci\u00f3n de abrigar e sustentar tropas inglesas en solo americano (pr\u00e1ctica que pesaba moito sobre as finanzas coloniais). Foron a\u00ednda criadas a Lei do Selo que acrecentou un imposto de selo sobre xornais, documentos legais e oficiais etc., e os Actos de Townshend, que procuraban limitar e mesmo impedir que os americanos continuasen as s\u00faas relaci\u00f3ns comerciais con outras rexi\u00f3ns que non fosen Inglaterra. Pero os colonos rexeitaron pagar os impostos, alegando que carec\u00edan de representantes no Parlamento ingl\u00e9s, e durante anos houbo un conflito permanente entre os colonos e as autoridade inglesas. A campa\u00f1a de protesta americana foi dirixida por un grupo de escritores e intelectuais disc\u00edpulos dos fil\u00f3sofos ilustrados franceses.\nEn 1773, o Parlamento ingl\u00e9s concedeu o monopolio do comercio do t\u00e9 \u00e1 Compa\u00f1\u00eda Brit\u00e1nica das Indias Orientais, da cal moitas personalidades inglesas posu\u00edan acci\u00f3ns. Os comerciantes rebeldes norteamericanos que se sentiran prexudicados disfraz\u00e1ronse de indios peles vermellas, asaltaron os nav\u00edos da compa\u00f1\u00eda que estaban no porto de Boston e lanzaron o cargamento de t\u00e9 no mar (Festa do T\u00e9 de Boston). A Inglaterra reaccionou de inmediato declar\u00e1ndoos rebeldes e cun conxunto de leis que os americanos chamaron as \"Leis Intoler\u00e1beis\" (1774): fechamento do porto de Boston; indemnizaci\u00f3n \u00e1 compa\u00f1\u00eda prexudicada e o xulgamento dos asaltantes na Inglaterra.\nAs reacci\u00f3ns dos colonos foron, de inicio, exaltadas, pero pac\u00edficas: exixiron o dereito de elixir representantes para o Parlamento de Londres (para poderen discutir e votar as leis que lles afectaban), pasando despois a actos de boicot \u00e1s mercador\u00edas inglesas. Esta guerra econ\u00f3mica desencadear\u00eda mot\u00edns e forzou o goberno ingl\u00e9s a alg\u00fans rec\u00faos, que con todo non satisfixeron os colonos. O conflito agravouse coa presenza de tropas enviadas para conter as protestas. Como resposta, en 1774 os representantes das colonias americanas, excepto Xeorxia, enviaron os seus delegados a Filadelfia, nun primeiro Congreso Continental que, a partir de a\u00ed, a\u00ednda que con diverxencias no seu seo, foi a voz pol\u00edtica dos colonos. Nese Congreso, a pesar de se manteren leais ao rei, os colonos pediran a suspensi\u00f3n das \"Leis Intoler\u00e1beis\" e firmaron unha Declaraci\u00f3n dos Dereitos dos Colonos, no cal pediron a supresi\u00f3n das limitaci\u00f3ns ao comercio e \u00e1 industria, ben como dos impostos abusivos. O rei reaccionou, ped\u00edndolles aos colonos que se sometesen; estes, por\u00e9n, non se abrandaron diante da coroa brit\u00e1nica. O extremo das posici\u00f3ns levou \u00e1 creaci\u00f3n de milicias, \u00e1 constituci\u00f3n de dep\u00f3sitos de munici\u00f3ns e a un aumento continuo de tensi\u00f3n que ir\u00eda dexenerar en guerra.\nCronolox\u00eda.\nAl\u00e9n dos conflitos pol\u00edticos, iniciouse un movemento contra a carga tributaria exercida polos brit\u00e1nicos sobre a produci\u00f3n de azucre (Sugar Act), e sobre a produci\u00f3n gr\u00e1fica (Stamp Act).\nAl\u00e9n da cobranza excesiva de impostos, os ingleses en 1765 prohibiran a apertura de estabelecementos fabr\u00eds nas colonias. Isto xerou unha onda de descontentamento entre os colonizadores que foran para Am\u00e9rica do Norte facer fortuna. Comezou ent\u00f3n un sentimento de independencia e de nacionalidade nos habitantes da rexi\u00f3n.\nOs ingleses, vendo que a econom\u00eda da colonia mostraba sinais de enriquecemento e vigor, resolveron forzala para baixo coa adici\u00f3n de novos impostos e sobre-taxas de produci\u00f3n sobre a fabricaci\u00f3n de tintas, vidro, papel e principalmente t\u00e9.\nEn 1773, debido \u00e1 suba dos impostos, ocorreu en Boston a revolta do t\u00e9. Samuel Adams e John Dickinson fundaron a Sociedade dos Fillos da Liberdade.\nNa Filadelfia en 5 de setembro de 1774, reun\u00edronse os representantes das 13 colonias no chamado ent\u00f3n primeiro congreso continental. Neste encontro foi redactada unha declaraci\u00f3n de dereitos e exixido o retorno \u00e1 situaci\u00f3n anterior.\nO Parlamento brit\u00e1nico non aceptou as reivindicaci\u00f3ns da colonia, aumentando desta forma os conflitos entre as trece colonias e o goberno central, culminando na eclosi\u00f3n da guerra en 1775 en Lexington e Concord.\nA\u00ednda en 1775 ocorreu o segundo congreso continental, simultaneamente houbo a batalla de Ticonderoga, coa vitoria dos anticolonialistas. Coa moral elevada dos combatentes houbo a creaci\u00f3n do ex\u00e9rcito continental.\nO 4 de xullo de 1776, o Segundo Congreso Continental referendou a Declaraci\u00f3n de Independencia, que proclamaba a independencia das 13 colonias e ademais recoll\u00eda os principios fundamentais da filosof\u00eda ilustrada, fundando un Estado rexido pola raz\u00f3n e a liberdade. O d\u00eda 17 de outubro de 1777, os norteamericanos venceron na batalla de Saratoga. Os franceses, polacos, espa\u00f1ois e prusianos, pa\u00edses antagonistas da Gran Breta\u00f1a, vi\u00f1eron no auxilio dos rebeldes, enviando soldados para axudar na guerra da independencia.\nEn 1780, os ingleses foron derrotados na batalla naval de Chesapeake; e o 19 de outubro de 1781, o ex\u00e9rcito brit\u00e1nico, baixo o comando de Lord Cornwallis, rendeuse en Yorktown.\nFinalmente en 1783, en Par\u00eds, asinouse o tratado en que os Estados Unidos representados por Benjamin Franklin, John Adams e John Jay viron a s\u00faa independencia reco\u00f1ecida pola Gran Breta\u00f1a. Era o triunfo da ideolox\u00eda revolucionaria, que se plasmou nunha Constituci\u00f3n (1787) que ti\u00f1a como alicerces a soberan\u00eda nacional e o sufraxio de todos os cidad\u00e1ns, que tivo un enorme impacto nos fil\u00f3sofos ilustrados franceses."}
{"id": "21555", "revid": "22570", "url": "https://gl.wikipedia.org/wiki?curid=21555", "title": "Leste", "text": "Leste, s\u00edmbolo L ou E, un dos catro puntos cardinais da Rosa dos Ventos, tam\u00e9n chamado oriente, nacente ou levante.\n\u00c9 o punto cardinal que indica a direcci\u00f3n na cal a Terra xira en torno do seu eixo, torn\u00e1ndose as\u00ed a direcci\u00f3n onde o Sol nace nun equinoccio."}
{"id": "21556", "revid": "98629", "url": "https://gl.wikipedia.org/wiki?curid=21556", "title": "Oeste", "text": "\"Para o artigo sobre a parroquia do concello de Catoira, v\u00e9xase Oeste\"\nO oeste, \u00e9 un dos catro puntos cardinais da rosa dos ventos, polo cal se pon o o Sol no equinoccio. O seu s\u00edmbolo \u00e9 W ou O, e recibe tam\u00e9n os nomes de po\u00f1ente, occidente ou ocaso.\nEtimolox\u00eda.\nO nome \"oeste\" prov\u00e9n do ingl\u00e9s antigo \"west\", o cal deriva da verba \"westar\" do alto alem\u00e1n antigo que est\u00e1 posibelmente relacionado co termo latino \"vesper\" que significa \"tarde\" e que est\u00e1 emparentado co grego \"hesperos\" e coas Hesp\u00e9rides cuxo significado \u00e9 o mesmo.\nO termo \"occidente\" deriva etimoloxicamente do lat\u00edn \"occ\u012ddens, -entis\", participio activo de \"occid\u0115re\" que significa: \"caer\". A orixe deste significado prov\u00e9n da crenza popular dos antigos de que no solpor o Sol ca\u00eda polo punto cardinal oeste."}
{"id": "21557", "revid": "56817", "url": "https://gl.wikipedia.org/wiki?curid=21557", "title": "Vermello", "text": "O vermello (do lat\u00edn \"vermiculus\", \"vermi\u00f1o\", a cochinilla) \u00e9 a cor situada no l\u00edmite inferior do espectro vis\u00edbel luminoso (por baixo desta lonxitude de onda est\u00e1 o infravermello que xa non \u00e9 percept\u00edbel pola visi\u00f3n humana). Tam\u00e9n se co\u00f1ece como \"rubio\" ou \"encarnado\"."}
{"id": "21559", "revid": "5863", "url": "https://gl.wikipedia.org/wiki?curid=21559", "title": "Verde", "text": "O verde \u00e9 unha cor localizada aproximadamente na faixa de frecuencia 550\u00a0nm do espectro de cores vis\u00edbeis. \u00c9 unha cor-luz primaria e unha cor-pigmento secundaria composta polo ciano e o amarelo.\nO prefixo grego para verde \u00e9 \"Chloro-\", como por exemplo en clorofila."}
{"id": "21562", "revid": "25871", "url": "https://gl.wikipedia.org/wiki?curid=21562", "title": "Caramelo", "text": "Un caramelo \u00e9 unha lambetada ou alimento doce que se come por gusto m\u00e1is ca por nutrici\u00f3n.\nHistoria.\nNun principio, fac\u00edanse en base a azucre, que \u00eda gotexando devagar nun estado semil\u00edquido na pedra da coci\u00f1a ou na prancha das coci\u00f1as de ferro. Despois acadaron gran diversificaci\u00f3n, con diferentes sabores, texturas, montados sobre un pau etc\u00e9tera e na actualidade a inmensa maior\u00eda de caramelos son elaboradas en cantidade e con t\u00e9cnicas industriais, polo que se pode dicir que xa son poucas as casas nas que se segue a facer caramelo torrando azucre.\nEtimolox\u00eda.\nO m\u00e1is prob\u00e1bel \u00e9 que a palabra caramelo, exportada a moitas das linguas occidentais, ve\u00f1a do galego, pola semellanza da consistencia e determinadas aparencias desta preparaci\u00f3n \u00e1s das candeas que forma o xeo cando as pingas que caen dun tellado se conxelan, chamadas carambos, ou en diminutivo: carambelo, de a\u00ed caramelo."}
{"id": "21563", "revid": "5312", "url": "https://gl.wikipedia.org/wiki?curid=21563", "title": "Leite", "text": "O leite \u00e9 unha secreci\u00f3n nutritiva de cor branca opaca producida polas c\u00e9lulas secretoras das gl\u00e1ndulas mamarias ou mamas (chamadas \"peitos\", no caso da muller, e \"ubres\" ou \"tetos\" nos mam\u00edferos dom\u00e9sticos) das femias dos mam\u00edferos (inclu\u00eddos os monotremos). Esta capacidade \u00e9 unha das caracter\u00edsticas que definen os mam\u00edferos. A secreci\u00f3n l\u00e1ctea dunha femia d\u00edas antes e despois do parto ch\u00e1mase costro. A principal funci\u00f3n do leite \u00e9 a de nutrir os fillos ata que son quen de dixeriren outros alimentos. Ademais cumpre as funci\u00f3ns de protexer o tracto gastrointestinal das cr\u00edas contra pat\u00f3xenos, toxinas e inflamaci\u00f3ns e contrib\u00fae \u00e1 sa\u00fade metab\u00f3lica regulando os procesos de obtenci\u00f3n de enerx\u00eda, en especial o metabolismo da glicosa e a insulina. \u00c9 o \u00fanico flu\u00eddo que inxiren as cr\u00edas dos mam\u00edferos (do neno de peito no caso dos seres humanos) ata a desteta. Hai evidencias de que ademais o leite de case todos os mam\u00edferos, inclu\u00eddos os humanos, cont\u00e9n derivados da morfina chamados casomorfinas, que se encargan de manter certo nivel de adicci\u00f3n nos lactantes para incentivar o seu apetito, as\u00ed como de tranquilizar ao lactante nas s\u00faas primeiras etapas da nova vida. Estas substancias poder\u00edan explicar por que moitas persoas son adictas ao leite ou os seus derivados a\u00ednda na idade adulta. O leite dos mam\u00edferos dom\u00e9sticos adoita formar parte da alimentaci\u00f3n humana na inmensa maior\u00eda das civilizaci\u00f3ns: o de vaca, principalmente, pero tam\u00e9n o de ovella, cabra, egua, camela etc.\nO leite \u00e9 a base de numerosos produtos l\u00e1cteos, como a manteiga, o queixo, o iogur, entre outros. Ad\u00f3itase empregar os seus derivados nas industrias agroalimentarias, qu\u00edmicas e farmac\u00e9uticas en produtos como o leite condensado, leite en po, case\u00edna ou lactosa. O leite de vaca empr\u00e9gase tam\u00e9n na alimentaci\u00f3n animal. Componse principalmente de auga, i\u00f3ns (sal, minerais e calcio), hidratos de carbono (lactosa), materia graxa e prote\u00ednas. O leite dos mam\u00edferos mari\u00f1os, como por exemplo as baleas, \u00e9 moito m\u00e1is rico en graxas e nutrientes que o dos mam\u00edferos terrestres.\nTam\u00e9n se denomina \"leite\" o zume de certas plantas ou froitos: leite de coco, leite de soia, leite de arroz ou leite de am\u00e9ndoa. Non obstante, o termo \"leite\" non \u00e9 aplicado aos zumes de noz.\nHistoria.\nO consumo humano do leite de orixe animal comezou hai uns 11.000 anos coa domesticaci\u00f3n do gando durante o chamado \u00f3ptimo clim\u00e1tico. Este proceso deuse en especial no Oriente Medio, impulsando a revoluci\u00f3n neol\u00edtica. O primeiro animal que se domesticou foi a vaca, a partir do \"Bos primigenius\", despois a cabra, aproximadamente nas mesmas datas, e finalmente a ovella, entre 9000 e 8000\u00a0a.\u00a0C. Existen hip\u00f3teses, como a do xenotipo aforrador, que afirman que isto supuxo un cambio fundamental nos h\u00e1bitos alimentarios das poboaci\u00f3ns cazadoras-recolectoras, que pasaron de alimentarse con inxestas abundantes pero espor\u00e1dicas a recibir contidos diarios de carbohidratos. Segundo esta teor\u00eda, este cambio fixo que as poboaci\u00f3ns euro-asi\u00e1ticas se volvesen m\u00e1is resistentes \u00e1 diabetes tipo 2 e m\u00e1is tolerantes \u00e1 lactosa en comparaci\u00f3n con outras poboaci\u00f3ns humanas que s\u00f3 m\u00e1is recentemente co\u00f1eceron os produtos derivados da gander\u00eda. Con todo, esta hip\u00f3tese non puido ser verificada e ata o seu propio autor, James V Neel a refutou, alegando que as diferenzas observadas en poboaci\u00f3ns humanas poder\u00edan deberse a outros factores ambientais.\nRespecto da capacidade dos adultos para toleraren os produtos l\u00e1cteos sen fermentar, en especial o leite, esgrim\u00edronse varias hip\u00f3teses. Unha delas \u00e9 que o xene responsable da lactase (enzima que hidroliza a lactosa), un xene raro e pouco frecuente nas poboaci\u00f3ns europeas do Neol\u00edtico, posiblemente se conservou como consecuencia de inclu\u00edr os produtos l\u00e1cteos na alimentaci\u00f3n humana. Aparecer\u00eda hai 7.500 nunha zona centrada ao redor da actual Hungr\u00eda, e a\u00ednda que este xene compensar\u00eda a deficiente s\u00edntese de vitamina D en latitudes setentrionais, este non parece un factor imprescindible para a s\u00faa aparici\u00f3n.\nDurante a Idade Antiga e a Idade Media, o leite era moi dif\u00edcil de conservar e, por esta raz\u00f3n, consum\u00edase fresco ou en forma de queixos. No decurso dos anos, f\u00f3ronse engadindo outros produtos l\u00e1cteos como a manteiga. A Revoluci\u00f3n Industrial en Europa, ao redor de 1830, trouxo a posibilidade de transportar o leite fresco desde as zonas rurais \u00e1s grandes cidades grazas \u00e1s melloras nos transportes. Co tempo, foron aparecendo novos instrumentos na industria de procesado do leite. Un dos m\u00e1is co\u00f1ecidos \u00e9 o da pasteurizaci\u00f3n, suxerida para o leite por primeira vez en 1886 polo qu\u00edmico agr\u00edcola alem\u00e1n Franz von Soxhlet. Estas innovaci\u00f3ns conseguiron que o leite te\u00f1a un aspecto m\u00e1is saudable, uns tempos de conservaci\u00f3n m\u00e1is predecibles e un procesado m\u00e1is hixi\u00e9nico.\nBiolox\u00eda do leite.\nA produci\u00f3n de leite para nutrir as cr\u00edas puido ser un trazo evolutivo asociado \u00e1 hormona prolactina. S\u00e1bese que algunhas especies de peixes do x\u00e9nero \"Symphysodon\" nutren as s\u00faas cr\u00edas cun flu\u00eddo semellante ao leite.\nO chamado \"leite de boche\" est\u00e1 presente en diversos grupos de aves, como as pombas, os flamengos ou os ping\u00fc\u00edns. Desde o punto de vista biol\u00f3xico tr\u00e1tase dun verdadeiro leite, secretado por gl\u00e1ndulas especializadas.\nCon todo, \u00e9 nos mam\u00edferos onde esta adaptaci\u00f3n evolutiva se fai caracter\u00edstica. Crese que estes proceden dun grupo pr\u00f3ximo aos tritelod\u00f3ntidos de finais do per\u00edodo tri\u00e1sico. Estas mesmas fontes cren que xa mostraban signos de lactaci\u00f3n.\nEntre as moitas teor\u00edas existentes, prop\u00faxose que a produci\u00f3n de leite xurdiu porque os antepasados sin\u00e1psidos dos mam\u00edferos ti\u00f1an ovos con casca branda, como os actuais monotremas, o cal provocaba o seu r\u00e1pido desecamento. O leite ser\u00eda dese modo unha modificaci\u00f3n da secreci\u00f3n das gl\u00e1ndulas sudor\u00edparas destinado a transferir auga aos ovos. Outros autores, nunha teor\u00eda que pode ser complementaria da anterior, opinan que as gl\u00e1ndulas mamarias proceden do sistema inmunitario innato e que a lactaci\u00f3n ser\u00eda, en parte, unha resposta inflamatoria ao dano tisular e a infecci\u00f3n. A\u00ednda que existen dificultades, varios enfoques aproximan a data de aparici\u00f3n na historia evolutiva:\nO f\u00f3sil m\u00e1is antigo dos mam\u00edferos placentarios descuberto ata a data \u00e9 \"Eomaia scansoria\", un pequeno animal que exteriormente se asemellaba aos roedores actuais e viviu hai 125 mill\u00f3ns de anos durante o per\u00edodo Cret\u00e1ceo. \u00c9 case seguro que este animal produciu leite como os mam\u00edferos placentarios actuais.\nXen\u00e9tica, histolox\u00eda e citolox\u00eda.\nA xen\u00e9tica do leite trata, por unha banda, de describir os xenes implicados na s\u00faa bios\u00edntese, as\u00ed como a s\u00faa regulaci\u00f3n, e por outra, da selecci\u00f3n de razas ou individuos ou a s\u00faa modificaci\u00f3n xen\u00e9tica para aumentar a produci\u00f3n, a s\u00faa calidade ou utilidades. Disto \u00faltimo tam\u00e9n se ocupa a zootecnia.\nA produci\u00f3n do leite est\u00e1 regulada por hormonas lactox\u00e9nicas (insulina, prolactina e glucocorticoides), citoquinas e factores de crecemento e por substrato. Estas activan factores de transcrici\u00f3n, tales como Stat5 (activado por prolactina). Identific\u00e1ronse varias secuencias diana destes factores, como o anterior e tam\u00e9n para BLGe-1, OCT-1, C/EBP, Gr, Ets-1, YY1, Factor 5, Ying Yang 1 e a prote\u00edna de uni\u00f3n ao promotor CCAAT. Estes elementos ad\u00f3itanse situar a unha distancia variable, segundo especies (as case\u00ednas sensibles o calcio humano son unhas das m\u00e1is distantes \u00e1 orixe da transcrici\u00f3n, a -4700/ -4550 nucle\u00f3tidos) e re\u00fanense en grupos (clusters) que conte\u00f1en tanto elementos negativos como positivos, regul\u00e1ndose por combinaci\u00f3ns de factores, de a\u00ed a gran variabilidade na regulaci\u00f3n de cada prote\u00edna. Por exemplo, as case\u00ednas parecen regularse independentemente unhas doutras. (Fox e McSweeney, 2003)\nOs transcritos (mRNA) das prote\u00ednas do leite chegan a constitu\u00edr o 60-80% de todo o ARN presente nunha c\u00e9lula epitelial durante a lactaci\u00f3n.\nAs redes de regulaci\u00f3n x\u00e9nica na produci\u00f3n do leite non se comprenden ben a\u00ednda. Dun estudo realizado mediante microarrais, localizaci\u00f3n celular, interacci\u00f3ns interproteicas e miner\u00eda de datos x\u00e9nicos na literatura puid\u00e9ronse extraer algunhas conclusi\u00f3ns xerais:\nAs c\u00e9lulas epiteliais secretoras do leite separan activamente os materiais procedentes dos vasos sangu\u00edneos circundantes, no que se chamou \"barreira mamaria\" (en analox\u00eda \u00e1 barreira hematoencef\u00e1lica). Unha vez franqueada a barreira, as c\u00e9lulas obte\u00f1en os precursores que necesitan para a fabricaci\u00f3n do leite a trav\u00e9s da s\u00faa membrana basal e basolateral, que ser\u00edan: i\u00f3ns, glicosa, \u00e1cidos graxos e amino\u00e1cidos. En ruminantes tam\u00e9n se utiliza o acetato e o \u03b2-hidroxibutirato como precursores. Algunhas prote\u00ednas, en especial as inmunoglobulinas tam\u00e9n poden traspasar esta barreira. O leite exp\u00falsase pola membrana apical. Os l\u00edpidos do leite sintet\u00edzanse no ret\u00edculo endopl\u00e1smico liso, en tanto que a case\u00edna debe madurar no aparello de Golgi, onde tam\u00e9n ten lugar a bios\u00edntese da lactosa.\nDesde o punto de vista histol\u00f3xico, o leite prod\u00facese nas gl\u00e1ndulas mamarias, que son unha evoluci\u00f3n por hipertrofia das gl\u00e1ndulas sudor\u00edparas apocrinas asociadas ao pelo, o cal a\u00ednda se evidencia nos ornitorrincos. A gl\u00e1ndula mamaria activa est\u00e1 composta por l\u00f3bulos, cada un dos cales pos\u00fae numerosos lobuli\u00f1os e estes \u00e1 s\u00faa vez pequenos alv\u00e9olos con c\u00e9lulas epiteliales cil\u00edndricas altas ou baixas, dependendo do ciclo de actividade, que son as encargadas de produciren o leite. Entre estas e a l\u00e1mina basal do alv\u00e9olo at\u00f3panse algunhas c\u00e9lulas mioepiteliales estreladas. O epitelio dos condutos entre os lobuli\u00f1os \u00e9 un exemplo destacado de epitelio biestratificado c\u00fabico (Bloom-Fawcet, 1999).\nDefinici\u00f3n e obtenci\u00f3n.\nP\u00f3dese definir o leite desde os seguintes puntos de vista:\nO leite humano.\nO leite humano ten caracter\u00edsticas variables dependendo da idade xestacional da cr\u00eda, da idade cronol\u00f3xica desta e da duraci\u00f3n do amamanto en si. O leite producido pola nai dun meni\u00f1o prematuro ten m\u00e1is inmunoglobulinas (anticorpos) que o producido pola nai que deu a luz a termo. Nos primeiros d\u00edas de idade o leite ten caracter\u00edsticas ben diferentes, contendo pouca graxa e m\u00e1is inmunoglobulinas.\nCando se aleita, o leite inicialmente ten menos graxa (leite anterior) que o leite que sae despois dun tempo maior de mamada (o leite posterior).\nEn relaci\u00f3n aos humanos, \u00e9 com\u00fan que a nai te\u00f1a pouco leite logo do parto, principalmente cando \u00e9 o seu primeiro fillo. A \"baixada\" do leite pode demorar ata uns catro d\u00edas e co\u00f1\u00e9cese como apoxadura.\nAnimais produtores de leite.\nHoxe en d\u00eda, o leite que m\u00e1is se utiliza na produci\u00f3n de derivados l\u00e1cteos \u00e9 o de vaca (debido \u00e1s propiedades que pos\u00fae, \u00e1 cantidade que se obt\u00e9n, agradable sabor, f\u00e1cil dixesti\u00f3n, as\u00ed como a gran cantidade de derivados obtidos). Por\u00e9n, non \u00e9 o \u00fanica que se explota. Tam\u00e9n est\u00e1n o leite de cabra, asna, egua, camela, entre outras. O consumo de determinados tipos de leite depende da rexi\u00f3n e o tipo de animais dispo\u00f1ibles. O leite de cabra \u00e9 ideal para elaborar doce de leite e nas rexi\u00f3ns \u00e1rticas empr\u00e9gase o leite de balea. O leite de asna e de egua son os que conte\u00f1en menos materia graxa, mentres que o de foca cont\u00e9n m\u00e1is dun 50% daquel.\nO leite de orixe humano non se produce nin se distrib\u00fae a escala industrial. Con todo, pode obterse mediante doaz\u00f3ns. Existen bancos de leite que se encargan de recollelo para proporcionarllelo a nenos prematuros ou al\u00e9rxicos que non poden recibilo doutro xeito. A nivel mundial, hai varias especies de animais das que se pode obter leite: a ovella, a cabra, a egua, a burra, a camela (e outras cam\u00e9lidas, como a llama ou a alpaca), a iaca, a b\u00fafala, a femia do reno e a alcesa.\nO leite proveniente da vaca (\"Bos taurus\") \u00e9 o m\u00e1is importante para a dieta humana e o que ten m\u00e1is aplicaci\u00f3ns industriais.\nLeite doutros animais.\nAdemais de leite de vaca, tam\u00e9n se utiliza o leite das femias dos seguintes animais para produtos l\u00e1cteos:\nO muxido.\nAs t\u00e9cnicas do muxido son basicamente d\u00faas:\nAo realizar o muxido, sempre deben realizarse d\u00faas tarefas:\nAlg\u00fans exemplos de gl\u00e1ndulas mamarias\nCaracter\u00edsticas xerais.\nNon todos os leites dos mam\u00edferos pos\u00faen as mesmas propiedades. Por regra xeral pode dicirse que o leite \u00e9 un l\u00edquido de cor branca mate e lixeiramente viscoso, cuxa composici\u00f3n e caracter\u00edsticas f\u00edsico-qu\u00edmicas var\u00edan sensiblemente segundo as especies animais, e ata segundo as diferentes razas. Estas caracter\u00edsticas tam\u00e9n var\u00edan no curso do per\u00edodo de lactaci\u00f3n, as\u00ed como no curso do seu tratamento.\nO leite aporta aos seres humanos calcio, vitaminas A e D, \u00e1cidos graxos e prote\u00ednas.\nPropiedades f\u00edsicas.\nO leite de vaca ten unha densidade media de 1,032 g/ml. \u00c9 unha mestura complexa e heterox\u00e9nea composta por un sistema coloidal de tres fases:\nCont\u00e9n unha proporci\u00f3n importante de auga (cerca do 87%). O resto constit\u00fae o extracto seco que representa 130 gramos (g) por litro e no que hai de 35 a 45 g de materia graxa.\nOutros compo\u00f1entes principais son os gl\u00edcidos lactosa, as prote\u00ednas e os l\u00edpidos. Os compo\u00f1entes org\u00e1nicos (gl\u00edcidos, l\u00edpidos, prote\u00ednas, vitaminas), e os compo\u00f1entes minerales (Ca, Na, K, Mg, Cl). O leite cont\u00e9n diferentes grupos de nutrientes. As substancias org\u00e1nicas (gl\u00edcidos, l\u00edpidos, prote\u00ednas) est\u00e1n presentes en cantidades m\u00e1is ou menos iguais e constit\u00faen a principal fonte de enerx\u00eda. Estes nutrientes rep\u00e1rtense en elementos construtores, as prote\u00ednas, e en compostos enerx\u00e9ticos, os gl\u00edcidos e os l\u00edpidos.\nPropiedades qu\u00edmicas.\nO pH do leite \u00e9 lixeiramente \u00e1cido (pH comprendido entre 6,6 e 6,8). Outra propiedade qu\u00edmica importante \u00e9 a acidez, ou cantidade de \u00e1cido l\u00e1ctico, que adoita ser de 0,15-0,16% do leite.\nAs substancias proteicas do leite son as m\u00e1is importantes no aspecto qu\u00edmico. Clasif\u00edcanse en dous grupos: prote\u00ednas (a case\u00edna pres\u00e9ntase en 80% do total prote\u00ednica, mentres que as prote\u00ednas do soro fano nun 20%), e as enzimas.\nA actividade enzim\u00e1tica depende de dous factores: a temperatura e o pH; e est\u00e1 presente en todo o sistema de diversas formas. A fosfatase \u00e9 un inhibidor a temperaturas de pasteurizaci\u00f3n e indica que se realizou ben a pasteurizaci\u00f3n. A reductase \u00e9 producida por microorganismos alleos ao leite e a s\u00faa presenza indica que est\u00e1 contaminada. A xantoxidase en combinaci\u00f3n con nitrato de potasio (KNO3) inhibe o crecemento de bacterias but\u00edricas. A lipase oxida as graxas e d\u00e1 cheiro rancio aos produtos e inhibese con pasteurizaci\u00f3n. A catalase increm\u00e9ntase coa mastite e, a\u00ednda que non deteriora o alimento, \u00fasase como indicador microbiol\u00f3xico.\nComposici\u00f3n do leite.\nInmediatamente despois do parto, a femia do mam\u00edfero comeza a producir secreci\u00f3ns mamarias. Durante os dous ou tres primeiros d\u00edas produce o costro e pasado este per\u00edodo, o animal sintetiza propiamente o leite durante todo o per\u00edodo de lactaci\u00f3n, que var\u00eda de 180 a 300 d\u00edas (dependendo de moitos factores), cunha produci\u00f3n media diaria moi flutuante que vai desde 3 ata 25 litros. O leite sintet\u00edzase na gl\u00e1ndula mamaria, pero unha gran parte dos seus constituentes prove\u00f1en do soro da sangue. A s\u00faa composici\u00f3n qu\u00edmica \u00e9 moi complexa e completa, o que reflicte a s\u00faa grande importancia na alimentaci\u00f3n das crias. A composici\u00f3n do leite depende das necesidades da especie durante o per\u00edodo de crianza.\nLactosa.\nA lactosa \u00e9 un disac\u00e1rido presente unicamente en leites, representando o principal e \u00fanico gl\u00edcido. Non obstante, identific\u00e1ronse pequenas cantidades de glicosa, galactosa, sacarosa, cerebr\u00f3sidos e aminoazucres derivados da hexosamina.\nA lactosa sintet\u00edzase na gl\u00e1ndula mamaria por un sistema enzim\u00e1tico no que interv\u00e9n a alfa-lactoalbumina para despois segregarse no leite. \u00c9 un 15% menos edulcorante que a sacarosa, e contrib\u00fae xunto coas sales, ao sabor global do alimento. A encima lactase hidroliza o enlace glicos\u00eddico e separa o azucre en glicosa e galactosa, pero o seu nivel var\u00eda entre as diferentes poboaci\u00f3ns humanas e hai grupos cunha alta porcentaxe de Intolerancia \u00e1 lactosa, especialmente no leste de Asia e entre os amerindios. Estas diferenzas d\u00e9bense a que os altos niveis de lactase logo da etapa de lactaci\u00f3n corresponden a unha mutaci\u00f3n recente de car\u00e1cter dominante, que aconteceu hai poucos miles de anos entre os pastores do norte de Europa e do leste de \u00c1frica.\nCando a lactosa chega ao colon, fermenta e produce hidr\u00f3xeno, di\u00f3xido de carbono e \u00e1cido l\u00e1ctico, que irritan este \u00f3rgano; ademais, abs\u00f3rbese auga no intestino para equilibrar a presi\u00f3n osm\u00f3tica. Todo isto pode traer como resultado diarrea, flatulencias e cambras abdominais. Para remediar esta anomal\u00eda bioqu\u00edmica que afecta a alg\u00fans sectores da poboaci\u00f3n mundial, os produtores suman ao permeado (soro) unha encima, a \u03b1-lactase que hidroliza o disac\u00e1rido nos seus dous monosac\u00e1ridos e as\u00ed \u00e9 tolerada polos grupos al\u00e9rxicos \u00e1 lactosa.\nA lactosa \u00e9 producida dende que o beb\u00e9 comeza a lactar, e comeza a diminu\u00edr a s\u00faa produci\u00f3n co crecemento, xa que bioloxicamente o humano non require obrigatoriamente de leite na s\u00faa dieta b\u00e1sica despois da infancia, como demostra que o 70 ou 80% dos adultos prescinden dela.\nL\u00edpidos ou graxas.\nAs propiedades do leite son o reflexo dos \u00e1cidos graxos que cont\u00e9n. As\u00ed temos varios grupos de l\u00edpidos presentes no leite: triacilglic\u00e9ridos, diacilglic\u00e9ridos, monoacilglic\u00e9ridos, fosfol\u00edpidos, \u00e1cidos graxos libres, esterols e os seus \u00e9sters, e alg\u00fans gl\u00edcidos.\nOs triacilglic\u00e9ridos at\u00f3panse como pequenas part\u00edculas chamadas gl\u00f3bulos. Conte\u00f1en unha gran cantidade de \u00e1cidos graxos, identific\u00e1ndose ata 400 tipos diferentes no leite de vaca (os aceites ten entre 8 e 10). O leite \u00e9 o alimento que ten a composici\u00f3n lip\u00eddica m\u00e1is complexa. Con todo, o 96% do total conf\u00f3rmano s\u00f3 14 \u00e1cidos graxos, sendo os m\u00e1is importantes o \u00e1cido mir\u00edstico, o \u00e1cido palm\u00edtico e o \u00e1cido oleico. A gran cantidade de graxas d\u00e9bese \u00e1 alimentaci\u00f3n do bovino e \u00e1 intensa actividade do rume. No caso das focas, o exceso de contido graxo d\u00e9bese \u00e1 dieta baseada en peixes e \u00e9 parte dunha adaptaci\u00f3n natural para que a cria soporte o fr\u00edo extremo. No caso do leite humano, o contido graxo depende da nutrici\u00f3n equilibrada da muller durante o embarazo e a lactaci\u00f3n; por iso \u00e9 polo que unha dieta plenamente omn\u00edvora beneficia ao contido graxo exacto do leite.\nCase\u00ednas.\nDe todas as prote\u00ednas presentes no leite, as m\u00e1is com\u00fans e representativas son tres, e todas son case\u00ednas: a case\u00edna-\u03b1s1, a case\u00edna\u2014\u03b2 e a case\u00edna-\u03ba. Na industria l\u00e1ctea, \u00e9 moi importante a case\u00edna-\u03ba, xa que a s\u00faa hidr\u00f3lise encim\u00e1tica polo callo (a encima quimosina) xera unha nova prote\u00edna, denominada para-\u03ba-case\u00edna. Cando esta \u00faltima reacciona co calcio xera paracaseinato de calcio. Durante o proceso de maduraci\u00f3n do queixo, e a partir de para-\u03ba-case\u00edna, f\u00f3rmanse uns macrop\u00e9ptidos denominados \u03b3-case\u00ednas, responsables das caracter\u00edsticas reol\u00f3xicas e organol\u00e9pticas dos queixos. A m\u00e1is rica neste tipo de case\u00edna \u00e9 o leite de vaca, mentres que a m\u00e1is pobre prov\u00e9n do leite humano, debido a que ao ser hidrolizada pola renina \u00e9 posible que se precipite en paracase\u00edna-\u03ba, a cal ao reaccionar co calcio xera paracaseinato de calcio.\nA fase micelar.\nAs case\u00ednas interaccionan entre si formando unha dispersi\u00f3n coloidal que consiste en part\u00edculas esf\u00e9ricas chamadas micelas cun di\u00e1metro que adoita variar entre 60 a 450 nm posu\u00edndo unha media de 130\u00a0nm. Malia a abundante literatura cient\u00edfica sobre a posible estrutura dunha micela, non hai consenso sobre o tema. Existe un modelo proposto que considera que a micela at\u00f3pase \u00e1 s\u00faa vez constitu\u00edda por subunidades da mesma forma, cun di\u00e1metro de entre 10 e 20\u00a0nm.\nO modelo arriba ilustrado permite observar como as subunidades enl\u00e1zanse entre si grazas aos i\u00f3ns de calcio. Sux\u00edrese que o fosfato de calcio \u00fanese aos grupos NH2- da lisina; o calcio interacciona co grupo carboxilo ionizado (COO-). As submicelas constit\u00faense a partir da interacci\u00f3n constante entre as case\u00ednas \u03b1, \u03b2 e \u03ba. Hai que resaltar a funci\u00f3n estabilizadora da case\u00edna \u03ba contra a precipitaci\u00f3n de calcio doutras fracci\u00f3ns prote\u00ednicas. A gran cantidade de modelos fisicoqu\u00edmicos (por citar alg\u00fans: Rose, Garnier e Ribadeau, Morr, Schmidt, Slattery, Waugh, Nobre etc.), todos concordan en que as unidades hidr\u00f3fobas entre as mol\u00e9culas de prote\u00ednas aseguran a estabilidade da micela.\nSoro de leite.\nA partir de 10 litros de leite de vaca p\u00f3dese producir de 1 a 2\u00a0kg de queixo (\u00e9 dicir, na s\u00faa maior parte de case\u00edna) e unha media de 8 a 9\u00a0kg de soro de leite. O soro \u00e9 o conxunto de todos os compo\u00f1entes do leite que non se integran na coagulaci\u00f3n da case\u00edna, e de acordo co tipo de leite (\u00e9 dicir, da especie da que prov\u00e9n) p\u00f3dense ter dous tipos de soros, clasificados polo seu sabor:\nOs lactatos e os fosfatos (sales moi com\u00fans no soro) axudan a gardar o equilibrio \u00e1cido-base e infl\u00faen moito nas propiedades do soro (estabilidade e precipitaci\u00f3n t\u00e9rmica).\nO soro ten unha proporci\u00f3n baixa de prote\u00ednas, con todo pos\u00fae m\u00e1is calidade nutritiva que as case\u00ednas do queixo. A excesiva produci\u00f3n de soro ao elaborar queixo foi sempre unha preocupaci\u00f3n e ide\u00e1ronse moitas formas de aproveitalo. Unha das m\u00e1is sinxelas, de tipo caseiro, \u00e9 quentalo para precipitar as prote\u00ednas e logo prensarlo ou filtralo. En moitas poboaci\u00f3ns de M\u00e9xico adoita comerse inmediatamente logo de salalo (e recibe o nome de reques\u00f3n).\nAs s\u00faas aplicaci\u00f3ns industriais adoitan vir unha vez que se lle deshidrata, cando \u00e9 pouco soluble. Durante a evaporaci\u00f3n (para eliminar a auga) e a aspersi\u00f3n (para secalo) pode perder as s\u00faas propiedades nutricionais polo que o pH e a temperatura destes dous procesos deben vixiarse con esmero durante o secado do extracto.\nAs prote\u00ednas do soro son compactas, globulares, cun peso molecular que var\u00eda entre 14.000 e 1\u00a0000\u00a0000 daltons, e son solubles nun amplo intervalo de pH (mant\u00e9\u00f1ense intactas cando o leite cortase de xeito natural, xa que non houbo presenza de calor que desnaturalice as prote\u00ednas). En estado natural non se asocian coas case\u00ednas, pero nos leites tratados t\u00e9rmicamente e homoxeneizadas, unha parte destas prote\u00ednas si o fai. As prote\u00ednas do soro constan polo menos de 8 fracci\u00f3ns diferentes, todas sensibles a temperaturas altas (procesos t\u00e9rmicos) e por iso son as primeiras en degradarse con procesos como a pasteurizaci\u00f3n ou a UHT. A raz\u00f3n pola que o leite non se descomp\u00f3n estando f\u00f3ra de refrixeraci\u00f3n unha vez tratada t\u00e9rmicamente \u00e9 porque as prote\u00ednas do soro, ao desnaturalizarse, liberan un grupo sulfhidrilo que reduce a actividade da oxidaci\u00f3n de xeito parcial.\nAs prote\u00ednas do soro con maior importancia no leite son:\nPropiedades microbiol\u00f3xicas.\nO leite recentemente obtido \u00e9 un substrato ideal para un gran n\u00famero de x\u00e9neros bacterianos, alg\u00fans beneficiosos e outros prexudiciais, que provocan alteraci\u00f3ns diversas do alimento e as s\u00faas propiedades:\nComo control de calidade, o leite cru (sen pasteurizar) anal\u00edzase antes de determinar o destino como produto terminado, se o reconto de xermes \u00e9 maior que 100.000 UFC (Unidades Formadoras de Colonias) \u00e9 un leite de inferior calidade que unha cuxo reconto sexa menor a ese n\u00famero. Tam\u00e9n determinase a potencialidade de brucelose que puidese presentar.\nPropiedades nutricionais.\nA s\u00faa diversificada composici\u00f3n, na que entran graxas (onde os triglic\u00e9ridos son a fracci\u00f3n maioritaria co 98% do total lip\u00eddico e cuxos \u00e1cidos graxos que os forman son maiormente saturados), prote\u00ednas, (case\u00edna, albumina e prote\u00ednas do soro) e gl\u00edcidos (lactosa, azucre espec\u00edfica do leite), conv\u00e9rteno nun alimento completo. Ademais, o leite enteiro de vaca \u00e9 unha importante fonte de vitaminas (vitaminas A, B, D3, E). A vitamina D \u00e9 a que fixa o fosfato de calcio os dentes e \u00f3sos, polo que \u00e9 especialmente recomendable para os nenos.\nO costro \u00e9 un l\u00edquido de cor amarelo, rico en prote\u00ednas e anticorpos, indispensables para a inmunizaci\u00f3n do recentemente nado. Malia iso, non ten aplicaci\u00f3n industrial.\nProcesos industriais.\nO leite cru ou leite anello non ser\u00eda apto para a s\u00faa comercializaci\u00f3n e consumo sen ser sometido a certos procesos industriais que asegurasen que a carga microbiol\u00f3xica est\u00e1 dentro duns l\u00edmites seguros. Por iso, un leite con garant\u00edas de salubridade debe ser muxido con m\u00e9todos modernos e hixi\u00e9nicos de succi\u00f3n nos cales non hai contacto f\u00edsico co leite. Logo do seu muxido, ha de arrefriarse e almacenarse nun tanque de leite en axitaci\u00f3n e ser transportado en cisternas isotermas ata as plantas de procesado.\nEn devanditas plantas, ha de analizarse o leite antes da s\u00faa descarga para ver que cumpre cunhas caracter\u00edsticas \u00f3ptimas para o consumo.\nEntre as an\u00e1lises, est\u00e1n os fisicoqu\u00edmicos para ver a s\u00faa composici\u00f3n en graxa e extracto seco, entre outros par\u00e1metros, para detectar posibles fraudes por augado, os organol\u00e9pticos, para detectar sabores estra\u00f1os e os bacteriol\u00f3xicos, que detectan a presenza de bacterias pat\u00f3xenas e de antibi\u00f3ticos. Estes pasan ao leite procedentes da vaca en tratamento veterinario e \u00e1 s\u00faa vez pasan ao consumidor. O leite que non cumpre cos requisitos de calidade, debe ser rexeitada.\nUnha vez comprobado o seu estado \u00f3ptimo, \u00e9 almacenada en cisternas de gran capacidade e disposta para o seu envasado comercial.\nDepuraci\u00f3n.\nO leite, segundo a aplicaci\u00f3n comercial que se lle vaia a dar pode pasar por unha gran cantidade de procesos, co\u00f1ecidos como procesos de depuraci\u00f3n. Estes aseguran a calidade sanitaria do leite, e listanse a continuaci\u00f3n:\nTratamentos t\u00e9rmicos.\nUnha vez que xa se realizou a depuraci\u00f3n, o leite pode ser tratado para o consumo humano mediante a aplicaci\u00f3n de calor para a eliminaci\u00f3n parcial ou total de bacterias.\nDe acordo co obxectivo requirido, empregarase a termizaci\u00f3n, a pasteurizaci\u00f3n, a ultrapasteurizaci\u00f3n ou a esterilizaci\u00f3n.\nA esterilizaci\u00f3n pode ocorrer nunhas autoclaves en li\u00f1a denominadas \"Barriquands\". Os leites brancos tratados deste xeito embalanse en Tetra Brik ou caixas de cart\u00f3n especial hixienizadas e recubertas internamente cun filme satinado.\nLogo dun tratamento t\u00e9rmico a refrixeraci\u00f3n pode ser prescindible debido a que non \u00e9 necesario baixar a temperatura en todos os casos, soamente cando o leite a\u00ednda pos\u00fae microorganismos.\nDe acordo coa calidade microbiana sainte consid\u00e9rase a refrixeraci\u00f3n; por iso \u00e9 polo que a termizaci\u00f3n ten refrixeraci\u00f3n obrigada e a esterilizada non. Se non existen bacterias ou actividade enzim\u00e1tica o leite non se alterar\u00e1 a temperatura ambiente; se deixamos calquera leite nun vaso e sen tapar ent\u00f3n o os\u00edxeno far\u00e1 o propio como axente oxidante, m\u00e1is non debido a actividades internas do leite.\nPresentaci\u00f3n do leite no mercado.\nA presentaci\u00f3n do leite no mercado \u00e9 variable, xa que se acepta por regra xeral a alteraci\u00f3n das s\u00faas propiedades para satisfacer as preferencias dos consumidores. Unha alteraci\u00f3n moi frecuente \u00e9 deshidratala (\"Liofilizaci\u00f3n\") como leite en po para facilitar o seu transporte e almacenaxe tralo seu orde\u00f1ado. Tam\u00e9n \u00e9 usual reducir o contido de graxa, aumentar o de calcio e agregar sabores.\nOs requisitos que debe cumprir un produto para situarse nas diferentes categor\u00edas var\u00edan moito de acordo \u00e1 definici\u00f3n de cada pa\u00eds:\nProblemas relacionados co consumo do leite.\nExisten alg\u00fans problemas que son causados polo consumo de leite nalgunhas persoas:\nLeite vexetal.\nA\u00ednda que o leite vexetal non \u00e9 estritamente leite, en tempos recentes estes populariz\u00e1ronse como alternativas cando hai intolerancias, alerxias ou outros s\u00edntomas que non permiten inxerir leite. Poden elaborarse diferentes tipos de leites vexetais: a bebida de orxo, bebida de arroz, bebida de am\u00e9ndoas, bebida de avea, bebida de soia, bebida de abel\u00e1s, millo, entre outras. A lexislaci\u00f3n europea reserva a denominaci\u00f3n \"leite\" para o produto de orixe animal, polo que debe evitarse a utilizaci\u00f3n de \"leite\" para estes produtos.\nTam\u00e9n son consumidas polas persoas [[veganismo|veganas]], as cales non consomen ning\u00fan alimento de orixe animal.\nA perspectiva actual.\nDurante tempo especulouse con que o [[Osteomalacia|raquitismo]] poder\u00eda ser causado por unha deficiencia na dieta, que poder\u00eda estar relacionada cun baixo consumo de leite. Pero observouse que os nenos de zonas urbanas e clima temperado frecuentemente desenvolv\u00edan o raquitismo, polo que comezou a sospeitarse que a falta de exposici\u00f3n ao sol poder\u00eda ser o factor causannte. Finalmente en 1919 observouse por parte de Mellamby e colaboradores que tanto a administraci\u00f3n de aceite de f\u00edgado de [[bacallau]] como fonte principal de [[vitamina D]] como a exposici\u00f3n ao sol curaban o raquitismo. Esta proposici\u00f3n foi realizada en 1912 por [[Casimir Funk]], ao descubrir e acu\u00f1ar o termo \"vitamina\". Nos nosos d\u00edas o consumo de leite levou a certas empresas a crear unha variedade de produtos que pos\u00faan similares caracter\u00edsticas \u00e1s do leite, publicitando que o seu consumo axuda a evitar [[artrite]], [[osteoporose]] e outros padecementos relacionados coa desmineralizaci\u00f3n dos \u00f3sos; \u00e1 vez que certos nutricionistas recomendaban o seu consumo diario nos anos 80.\nEstudos posteriores indican que non \u00e9 tanto a cantidade de calcio que inxerimos o que importa sen\u00f3n a cantidade que perdemos diariamente en our\u00ed\u00f1a, debido ao noso estilo de vida. A maior inxesta de prote\u00edna, sobre todo de orixe animal (ata de leite e queixos) \u00e9 maior a cantidade de calcio que se perde na ouri\u00f1a. Outros estudos mostran como unha alta inxesta de calcio pode producir osteoporose.\nEn canto \u00e1 [[ardent\u00eda]] (co\u00f1ecida comunmente como \"acidez\"), sensaci\u00f3n de queimaz\u00f3n no [[es\u00f3fago]] causada pola rexurgitaci\u00f3n de \u00e1cido g\u00e1strico, creuse durante moito tempo que o leite era un tratamento eficaz para eliminala. A\u00ednda que pode contrarrestar este s\u00edntoma por ser unha substancia alcalina, ao mesmo tempo o calcio e a case\u00edna estimulan a secreci\u00f3n de mollos g\u00e1stricos causando un \"rebote\" que pode incrementar o \u00e1cido.\nProduci\u00f3n e distribuci\u00f3n.\n[[Ficheiro:Glass milk bottles.jpg|miniatura|150px|Botellas de vidro empregadas no sistema de repartimento leiteiro [[Inglaterra|ingl\u00e9s]].]]\nDebido a que o leite ten un per\u00edodo de caducidade curto (sobre todo se se conserva fresco) debe ser consumido axi\u00f1a ap\u00f3s o seu muxido, ou sometido a refrixeraci\u00f3n. En varios pa\u00edses o leite adoita ser repartido aos fogares diariamente (en [[Lingua inglesa|ingl\u00e9s]] a denominaci\u00f3n do produto xa o di: \"dairly\" \u00e9 dicir l\u00e1cteo ou a \"diario\"), pero as presi\u00f3ns econ\u00f3micas fixeron deste servizo cada vez menos popular, e nalgunhas \u00e1reas a distribuci\u00f3n \u00e9 practicamente imposible realizar a repartici\u00f3n do leite. Nestes casos as persoas optan por mercaren o leite en establecementos como supermercados ou tendas de autoservizo. Anterior ao espallamento do uso de envases [[pl\u00e1stico]]s ou [[tetra brick]]s, o leite vend\u00edase en [[botella]]s de vidro.\nNalg\u00fans pa\u00edses como no [[Reino Unido]] tense o costume de que un leiteiro reparta pola veci\u00f1anza o leite durante a ma\u00f1\u00e1. O leite entr\u00e9gase nunha caixa de botellas de vidro (catro) con tapas de aluminio en fronte da porta de casa. As tapas de cor prateada significan que o leite est\u00e1 homoxenizado, vermello prateado indica semi-descremado, azul prateado indica que o leite est\u00e1 descremado e a dourado indica que prov\u00e9n da canle insular.\nAs botellas baleiras son [[reciclaxe|recicladas]]. O leiteiro regresa ao d\u00eda seguinte a deixar unha nova caixa rechea e levar as botellas baleiras para que sexan enchidas e voltas a entregar ao d\u00eda seguinte. Hoxe en d\u00eda algunhas persoas operan franqu\u00edas que se opo\u00f1en ao uso da repartici\u00f3n diaria e substit\u00faenos por un de intervalos de tempo iguais. Este xeito de repartici\u00f3n \u00e9 frecuente tam\u00e9n nos [[Estados Unidos de Am\u00e9rica|EUA]].\nHoxe en d\u00eda a mellora dos sistemas de tratamento t\u00e9rmico do leite (pasteurizaci\u00f3n ou esterilizaci\u00f3n) logrou que este produto puidese ser consumido con requirimentos baixos de conservaci\u00f3n en case todo o mundo.\nAplicaci\u00f3ns culinarias.\n[[Ficheiro:Glas melk.jpg|250px|dereita|miniatura|Vaso de leite.]]\nO sabor que achega o leite \u00e9 lixeiramente doce (debido \u00e1 [[lactosa]]), as [[cocer|cocci\u00f3ns]] prolongadas do leite provocan a [[reacci\u00f3n de Maillard]] entre a lactosa e as prote\u00ednas do leite, dando lugar a tonalidades de cor tostada. Un dos usos fundamentais \u00e9 engadir humidade a algunhas preparaci\u00f3ns, chegando a contribu\u00edr de forma t\u00edmida nos sabores e nas texturas. C\u00f3mpre mencionar que unha gran parte dos [[produtos l\u00e1cteos|l\u00e1cteos]] son empregados nalgunhas coci\u00f1as de todo o mundo, nalgunhas delas como a coci\u00f1a turca, a [[India]] ou a coci\u00f1a mexicana son co\u00f1ecidas pola s\u00faa variedade e oferta de receitas diversas.\nO leite \u00e9 ingrediente dalgunhas [[sopa]]s, nas que se engade para reforzar certos sabores. Tam\u00e9n \u00e9 empregado \u00e1s veces ao mexer ovos para que tarden m\u00e1is en callaren, na elaboraci\u00f3n de [[salsa (gastronom\u00eda)|salsas]] e en sobremesas como o [[arroz con leite]], os [[flan]]s ([[pudding]]s). \u00c9 moi empregado en bebidas como o [[caf\u00e9 con leite]] (expresado en \"[[latte art]]\"), [[batido]]s.\nO leite e a s\u00faa connotaci\u00f3n cultural.\nDesde [[2001]], o [[1 de xu\u00f1o]] cel\u00e9brase o \"D\u00eda Mundial do Leite\" para reco\u00f1ecer a importancia do leite como alimento mundial .\n[[Ficheiro:Jan Vermeer van Delft 021.jpg|220px|miniatura|O leite \u00e9 un dos produtos gandeiros m\u00e1is importantes. O cadro \"A leiteira\", de [[Johannes Vermeer|Vermeer]], poder\u00eda encerrar, segundo algunhas interpretaci\u00f3ns, elementos simb\u00f3licos, como que a blancura do leite aludise \u00e1 nobreza desta criada no seu quefacer, o que levantar\u00eda cr\u00edticas no seu tempo.]]\nO leite non s\u00f3 foi valorada como alimento polos humanos, sen\u00f3n que \u00e9 a base de interpretaci\u00f3ns simb\u00f3licas. Exemplo disto \u00e9 a denominaci\u00f3n da [[V\u00eda L\u00e1ctea]] ([[galaxia]] na que se atopa o noso [[Sistema Solar]]). Os grandes cintos de estrelas que se poden ver entre as constelaci\u00f3ns de [[Perseus|Perseo]], [[Cassiopeia|Casiopea]] e [[Cepheus|Cefeo]], foron bautizados como a v\u00eda l\u00e1ctea para recordar a historia na que [[Hera]] quer\u00eda aleitar a [[Heracles]] (H\u00e9rcules, na mitolox\u00eda romana), e este mordeuna tan forte que un chorro de leite sa\u00edu disparado cara ao cosmos.\nO leite e os seus derivados deron lugar a [[mito]]s dende a [[India]] ata [[Escandinavia]]. No [[Antigo Testamento]] aparecen como s\u00edmbolos de abundancia e creaci\u00f3n. Era tomado como un ofrecemento aos deuses e polo tanto era tido como un acto divino relacionado coa vida.\nO leite tam\u00e9n pode simbolizar a beleza e a est\u00e9tica feminina. [[Cleopatra VII|Cleopatra]] utilizaba os ba\u00f1os de leite para realzar a s\u00faa beleza e aproveitar as [[#Caracter\u00edsticas xerais|propiedades]] cara \u00e1 pel que ofrece.\nPola s\u00faa cor sempre constante (con tonalidades de branco amarelento en todas as especies) recibiu connotaci\u00f3ns relixiosas, como a [[Virxindade|pureza]]. Na obra \"A leiteira\" do pintor holand\u00e9s [[Johannes Vermeer|Vermeer]], a brancura do leite alude \u00e1 pureza e virtudes da moza. Alg\u00fans dos queixos m\u00e1is famosos as\u00f3cianse ao principal pa\u00eds produtor. As\u00ed, o [[queixo Roquefort]] \u00e9 t\u00edpico de Francia, o [[mozzarella]] e o queixo azul [[Gorgonzola (queixo)|gorgonzola]] aos pratos de [[Italia]], ou o [[Queixo zamorano|zamorano]] da rexi\u00f3n de [[Castela e Le\u00f3n]], en [[Espa\u00f1a]].\nEn [[bot\u00e1nica]], o branco do leite foi comparado coa cor das [[gali\u00f1a]]s para bautizar \u00e1 planta \"[[Ornithogalum umbellatum]]\" como \"Leite de gali\u00f1a\", planta nativa do [[Mar Mediterr\u00e1neo|Mediterr\u00e1neo]] da familia das \"[[Liliaceae]]\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Leite e produtos l\u00e1cteos| ]]\n[[Categor\u00eda:Termos zool\u00f3xicos]]\n[[Categor\u00eda:Artigos que toda Wikipedia deber\u00eda ter (Ciencia)]]"}
{"id": "21566", "revid": "98629", "url": "https://gl.wikipedia.org/wiki?curid=21566", "title": "R\u00edo Mao, r\u00edo Cabe", "text": "O r\u00edo Mao \u00e9 un r\u00edo galego, afluente do Cabe, que percorre a Comarca de Terra de Lemos.\nPercorrido.\nO Mao nace nas Corti\u00f1as, unha aldea da parroquia de San Salvador do Mao (O Incio), a 950 m de altitude, e percorre terras de tres concellos: O Incio, B\u00f3veda e Monforte de Lemos. Atravesa os n\u00facleos de Santa Mar\u00eda do Mao, A Barxa, Xull\u00e1n, B\u00f3veda, A Eirexa e Cedr\u00f3n. Desemboca no r\u00edo Cabe na parroquia da Parte (Monforte de Lemos), a 320 m de altitude.\nAfluentes.\nPola esquerda:\nPola dereita:\nNatureza e cultura.\nA fauna deste r\u00edo sufriu unha grande alteraci\u00f3n coa creaci\u00f3n da presa de Vilasouto.\nO r\u00edo Mao \u00e9 mencionado nun bo n\u00famero de antigos documentos, entre eles o Tombo de Samos, que recolle informaci\u00f3n a partir do ano 854."}
{"id": "21567", "revid": "98629", "url": "https://gl.wikipedia.org/wiki?curid=21567", "title": "R\u00edo Antiga", "text": "O r\u00edo Antiga \u00e9 un curso fluvial galego que nace na fonte do Alto de Lamas, de 1.144 m de altitude, en Trascastro (O Incio). Descende polo val que leva o seu nome, recibindo as augas dos regato Trasadehesa, Lameiro, Anduri\u00f1as, Pozo Verde e pola marxe esquerda o regato de Chaos de P\u00edas, ademais dalg\u00fan que outro regato de escaso caudal.\nEste r\u00edo discorre por alg\u00fan dos lugares m\u00e1is accidentados e escarpados do concello do Incio polo que o seu curso \u00e9 r\u00e1pido e accidentado. Finalmente desemboca no r\u00edo Cabe."}
{"id": "21570", "revid": "53535", "url": "https://gl.wikipedia.org/wiki?curid=21570", "title": "Parroquia eclesi\u00e1stica galega", "text": "A parroquias eclesi\u00e1sticas galegas son, tal como se def\u00ednese no C\u00f3digo de Dereito Can\u00f3nico, a unidade b\u00e1sica de delimitaci\u00f3n territorial da Igrexa cat\u00f3lica neste territorio, e que est\u00e1n agrupadas xerarquicamente en arciprestados.\nAs parroquias galegas f\u00f3ronse conformando antes do s\u00e9culo VI a partir de comunidades cristi\u00e1s organizadas arredor de igrexas nai, que actuaban como punto de reuni\u00f3n e administraci\u00f3n, e de bas\u00edlicas ou outros puntos privados de devoci\u00f3ns a santos. A estrutura eclesi\u00e1stica consolidouse entre o s\u00e9culo X e XIII formando \u00e1reas definidas do territorio, que tam\u00e9n actuaron como unidades administrativas e lugares de uni\u00f3n da sociedade local. As reformas do s\u00e9culo XVIII non afectaron \u00e1 distribuci\u00f3n das parroquias galegas, numerosas estas, e foron de feito a base para creaci\u00f3n dos municipios. \nAs parroquias galegas superan as 3600. Conforman a arquidiocese de Santiago e as dioceses de Lugo, Ourense, Mondo\u00f1edo-Ferrol e Tui-Vigo, e as do leste ourens\u00e1n son unha parte da diocese de Astorga.\nHistoria.\nO termo parroquia deriva do grego \"paroik\u00eda\", que significa \"habitaci\u00f3n\" ou \"reuni\u00f3n de habitantes\". Trocouse co tempo en \"paroecia\" e \"parochia\".\nA orixe das protoparroquias.\nAs \"parochia\" son figuras da lei do concilio que se citan por primeira vez no s\u00e9culo VI, ben para mencionar \u00e1s \"ecclesiae\" como ao rural que estas artellaban arredor delas, e que estaban dentro de ou vencelladas a unha diocese. O texto do tratado \"Parochiale\", ou \"Divisi\u00f3n de Teodomiro\" (\"Divisio Theodemiri\"), recolle as decisi\u00f3ns asinadas polos bispos do Reino Suevo celebrada nunha reuni\u00f3n en 569 en Lugo, asinada no II Concilio de Braga de 572, para acordar a reorganizaci\u00f3n da s\u00faa estrutura, creando novas dioceses e delimitando as \"parochia\" de canda unha delas. Os bispos presentes representaban as dioceses de \"Bracara\", \"Portucale\", \"Dumio\", \"Lucus\", \"Auria\", \"Asturia\", \"Iria\", \"Tude\" e \"Brittonia\". Outros textos posteriores que documentan as \"parochia\" son o testamento de Odoario do ano 760 ou o diploma de Aloito do ano 745.\nAs \"ecclesiae\" foron comunidades cristi\u00e1s organizadas arredor do bispo e dun lugar de culto e de diocese. Estas foron aqueles lugares onde si se pod\u00edan dar o bautismos e ser o lugar de cemiterio da comunidade. Xurdiron arredor dos n\u00facleos m\u00e1is destacados do territorio, como eran as \"vici\" e as \"castella\", inda que tam\u00e9n arredor de distritos ou areas de territorio como as \"pagi\", no rural disperso, e ocasionalmente en terreos propietarios, eclesi\u00e1sticos ou non, e lugares laicos, os \"fundus\". \nAs \"ecclesiae\" xorden como un espazo p\u00fablico no que cando menos unha vez ao ano acud\u00edan os bispos. Non existe consenso sobre de se as \"ecclesiae\" nacen cun territorio ben definido ou simplemente para abranguer unha \u00e1rea aberta. As \"ecclesiae\" das dioceses de Auria e Lugo form\u00e1ronse arredor de conglomeraci\u00f3ns da poboaci\u00f3n romana, en xeral vertebradas arredor das v\u00edas de comunicaci\u00f3n. Nas diocese de Tude e Iria semella que xurdiron case todas arredor dos \"vici\" de tama\u00f1o mediano, e algunhas nas \"villae\", ou vilas e granxas do rural, e nos \"pagi\", ou distritos rurais de poboaci\u00f3n esparexida.\nPola contra, as bas\u00edlicas e mosteiros, xa numerosas no s\u00e9culo VI, xurdiron como entidades privadas. \u00c1 contra das \"ecclesiae\", as bas\u00edlicas si eran lugares nados arredor do culto a unha figura santoral ou arredor dun lugar de referencia para a devoci\u00f3n. A s\u00faa fundaci\u00f3n era de car\u00e1cter privado e de dedicaci\u00f3n santoral. \nOutra figura deste per\u00edodo son os \"pagi\", cando menos das sedes de Tude, Bracara e Portogale. Est\u00edmase que estas eran comunidades relixiosas organizadas dentro da diocese mais que obraban m\u00e1is no \u00e1mbito rural e dun xeito m\u00e1is disperso que as \"ecclesiae\". En xeral, en polo menos para Bracara e Portogale, caracteriz\u00e1ronse por estar m\u00e1is lonxe das capitais que as ecclesiae. Desde o s\u00e9culo VII os \"pagis\" fragment\u00e1ronse e quedaron \u00e1 par en influencia no territorio \u00e1s \"vici\", \"villa\" e \"castelli\". \nDo mesmo xeito, nas zonas totalmente do rural e terreo agr\u00edcola apareceron os \"fundus\". Estas foron probablemente igrexas de persoas podentes con relaci\u00f3n directa cos bispos ou mesmo propiedades particulares de bispos, pois eran tam\u00e9n grandes terratenentes.\nAs \"ecclesiae\" comezaron a ter unha advocaci\u00f3n s\u00f3 desde finais do s\u00e9culo VI e comezos do s\u00e9culo VII. En xeral as primeiras advocaci\u00f3ns foron \u00e1 santa Mar\u00eda e ao san Pedro, pola s\u00faa relevancia no cristianismo. \nCon isto, as antigas parroquias xurdiron fundamentalmente das \"ecclesiae\" arredor do seu territorio case fixo, no cal un reitor denominado \"abba\" cobraba d\u00e9cimos para o sustento da obra. Con todo, dentro desas parroquias primixenias puideron existir m\u00e1is igrexas, mesmo con baptisterios, mais suxeitas a unha \"igrexa nai\". Entre o s\u00e9culo VI-VII as parroquias foron cre\u00e1ndose e divid\u00edndose. A s\u00faa fundaci\u00f3n, ora ben das privadas ora ben das parroquiais, estaba claramente regulada. Os Concilios V e XVI de Toledo estableceron que se precisaba de ter de cando menos dez escravos ou servos e unha extensi\u00f3n suficiente de labrada e monte, ou que as igrexas tivesen dotaci\u00f3n dabondo, como libros ou persoa para servir. A vixilancia destes requirimentos, que non se sempre se cumpr\u00edan, vixi\u00e1banos os bispos nas s\u00faas viaxes de cobro das \"terzas\".\nAs \"ecclesiae\" p\u00f3dense comprender desde o seu inicio como circunscrici\u00f3ns civ\u00eds tardorromanas, inda que existisen os \"pagis\" e \"fundus\", que continuaron a organizaci\u00f3n romana e tardorromana previa. Consolid\u00e1ronse en poucos s\u00e9culos como entidades comarcais tanto administrativas no civil como no eclesi\u00e1stico. Consta que no s\u00e9culo VII estas actuaban como cecas.\nS\u00e9culos X-XIII.\nUnha evoluci\u00f3n com\u00fan durante o s\u00e9culo X foi a transici\u00f3n entre os asentamentos das \"villae\" (ou tam\u00e9n os \"fundus\"), pasando a territorios delimitados e comunicados arredor dese n\u00facleo de poboaci\u00f3n orixinario onde estaba presente un lugar de culto (como foron por caso as bas\u00edlicas), para finalmente derivar en parroquias. Ese proceso reflicte o cambio na estrutura dos asentamentos da poboaci\u00f3n, que pasaron das vilas cl\u00e1sicas, ou concentradas, \u00e1s estruturas dispersas de asentamento. En esencia ese proceso foi por mor da expansi\u00f3n agraria, que comezou antes do s\u00e9culo X. \nAdemais, a estrutura parroquial viuse fortalecida grazas \u00e1s fregues\u00edas e \u00e1 s\u00faa pol\u00edtica de doaz\u00f3ns en territorios xurisdicionais. Un elemento esencial das parroquias durante o seu asentamento, e que chegou ao seu apoxeo no per\u00edodo altomedieval, foron os \"cotos\". Estes espazos foron fundados grazas a atribuci\u00f3ns xurisdicionais e \u00e1 colonizaci\u00f3n da igrexa. Os cotos representaban \u00e1reas ben definidas nas que os poderes se\u00f1oriais rex\u00edan disposici\u00f3ns xurisdicionais civ\u00eds e penais sobre dos residentes. As\u00ed \u00e9, de feito moitas parroquias naceron como resultado dos cotos rexidos, entre outros, polos mosteiros.\nDesde o s\u00e9culo X ata o XIII o modelo de vilas anterior perdeu presenza e poder, ga\u00f1\u00e1ndoa o de poboaci\u00f3ns m\u00e1is pequenas (aldeas) e m\u00e1is dispersas polo territorio. Cando menos desde o s\u00e9culo XIII a estrutura de poboamento quedou definida pola dispersi\u00f3n xeogr\u00e1fica e os casais (casas coas s\u00faas pertenzas e terras). As\u00ed, d\u00faas composici\u00f3ns com\u00fans foron, primeiro, por unha banda as parroquias cos seus cotos, e, segundo, as vilas ou aldeas e os seus casais, sendo estes \u00faltimos m\u00e1is propios das zonas rurais. No s\u00e9culo XIII difer\u00e9ncianse casais illados e poboados por varias familias, que resultar\u00edan despois en aldeas, e casais apegados entre si formando aldeas. Esa estrutura social, administrativa e de fregues\u00eda \u00e9 a que fundou o actual modelo parroquial. De feito, a rede de parroquias quedou totalmente artellada a partir do s\u00e9culo XI e consolidada desde o s\u00e9culo XIII, sendo a matriz da estrutura social e eclesi\u00e1stica galega.\nS\u00e9culo XV-XIX.\nA numerosa cantidade de parroquias que se configurou na baixa idade media apenas mudou desde o s\u00e9culo XV. O \"censo de bispos\" da d\u00e9cada de 1580 estimou que exist\u00edan 3571 parroquias galegas, inclu\u00edndo as s\u00faas \"matrices\" e \"anexos\". O censo de Floridablanca, de entre o 1785 e 1787, cuantificounas en 3678. \nAs parroquias sobrepasaron incluso o Concilio de Trento, os concordatos de 1753 e 1851 e as reformas do final do Antigo R\u00e9xime. Mesmo eses eventos acentuaron o seu rol eclesi\u00e1stico e de estruturaci\u00f3n social. O aumento da poboaci\u00f3n galega nestes s\u00e9culos supuxo un aumento no recadado cos d\u00e9cimos. O aumento das poboaci\u00f3ns de cada parroquia e a implantaci\u00f3n da reforma tridentina, na que os curas asentaban residencias nas parroquias, as\u00ed como a constituci\u00f3n de confrar\u00edas, a presenza de capel\u00e1ns, ou as imposici\u00f3ns da relixi\u00f3n; fixeron que se consolidade a presenza das parroquias desde o s\u00e9culo XVI en diante. Como exemplo, o maior n\u00famero de creaci\u00f3n de confrar\u00edas aconteceu entre os anos 1630 e 1740. As\u00ed mesmo, a identificaci\u00f3n da poboaci\u00f3n coas s\u00faas parroquias incrementouse ata o s\u00e9culo XIX.\nD\u00faas disposici\u00f3ns da C\u00e1mara de 1758 e 1769 instaron aos bispos a compilar e informar dos seus beneficios en cada diocese e propor uni\u00f3ns ou eliminaci\u00f3ns, despois dunha audiencia aos patr\u00f3ns das parroquias. Por\u00e9n, xa que m\u00e1is das tres cuartas partes das parroquias pertenc\u00edan \u00e1 nobreza, aos mosteiros, aos cabidos das catedrais ou similar, houbo un freo en Galicia a esas uni\u00f3ns. Un concordato de 1851 facultou aos bispos a arranxar a distribuci\u00f3ns de parroquias e outro de 1854 instounos a limitar as parroquias nas \u00e1reas urbanas a cando menos 4 mil persoas por parroquia, inda que deixando f\u00f3ra dese l\u00edmite \u00e1s do eido rural. As\u00ed, na diocese de Santiago os cambios que se aplicaron s\u00f3 reduciu o n\u00famero de parroquias en 22, xa que recolocaron m\u00faltiples lugares noutras parroquias co obxectivo de fortalecer aquelas de pouca poboaci\u00f3n. En Lugo e Mondo\u00f1edo o bispado recibiu m\u00faltiples cr\u00edticas dos curas e tan s\u00f3 se reduciron en 50 en Lugo e incluso se aumentaron en 20 parroquias na diocese de Mondo\u00f1edo.\nDesde o s\u00e9culo XIX.\nMediante a agrupaci\u00f3n destas entidades parroquiais foron creados administrativamente os concellos en 1835. A\u00ednda que xurdiron das parroquias eclesi\u00e1sticas daquela, as parroquias administrativas actuais non coinciden con elas, nin os concellos cos arciprestados, pois por unha banda as eclesi\u00e1sticas modific\u00e1ronse (normalmente agreg\u00e1ronse no rural e subdivid\u00edronse no urbano), mentres que por outra as administrativas seguiron unha evoluci\u00f3n independente."}
{"id": "21571", "revid": "47494", "url": "https://gl.wikipedia.org/wiki?curid=21571", "title": "Azul", "text": "O azul \u00e9 unha das tres cores-luz primarias, e cor-pigmento secundaria, resultado da superposici\u00f3n dos pigmentos ciano e maxenta. At\u00f3pase na faixa 470\u00a0nm do espectro de cores vis\u00edbeis.\nSin\u00f3nimos: cer\u00faleo, c\u00e1rdeo, celeste, azur, zafiro.\nUso, simbolismo e expresi\u00f3ns coloquiais.\nO azul acostuma estar asociado \u00e1 frieza, depresi\u00f3n, monoton\u00eda. E, por iso mesmo, tam\u00e9n \u00e1 paz, \u00e1 orde, \u00e1 harmon\u00eda. Entre os matices, \u00e9 o menos expansivo aos ollos.\nPeixe azul.\nA denominaci\u00f3n en base nutricional do grupo de peixes que cont\u00e9n m\u00e1is dun 5% de graxa, a diferenza do magro ou branco, con s\u00f3 un 2%.\nSangue azul.\nDise da persoa de familia nobre ou real."}
{"id": "21572", "revid": "1131", "url": "https://gl.wikipedia.org/wiki?curid=21572", "title": "CMYK", "text": "CMYK \u00e9 a abreviatura en ingl\u00e9s do sistema de cores subtractivas formado por Ciano (Cyan), Amarelo (Yellow), Maxenta (Magenta), e Negro (Key, Black). \u00c9 utilizado en medios que te\u00f1en fondo branco, como as impresi\u00f3ns en papel. CMY \u00e9 a mesma cousa, por\u00e9n sen a cor negra.\nAs cores son as complementarias do sistema RGB e a s\u00faa mestura forma o negro. A cor negra (preta), que tam\u00e9n pertence ao conxunto, \u00e9 para facilitar unha mellor calidade."}
{"id": "21573", "revid": "56817", "url": "https://gl.wikipedia.org/wiki?curid=21573", "title": "HSV", "text": "O modelo HSV (H=\"matiz\" (en ingl\u00e9s \"Hue\"), S =\"Saturaci\u00f3n\", V=\"Valor\"), tam\u00e9n chamado HSB (H=matiz (Hue), S =Saturaci\u00f3n, B=Brillo), define un espazo de cores en base aos tres compo\u00f1entes constitu\u00edntes:\nO modelo HSV criouno en 1978 Alvy Ray Smith. \u00c9 unha transformada non lineal do espazo de cores RGB."}
{"id": "21574", "revid": "56817", "url": "https://gl.wikipedia.org/wiki?curid=21574", "title": "Branco (hom\u00f3nimos)", "text": "Branco pode referirse a:"}
{"id": "21575", "revid": "98629", "url": "https://gl.wikipedia.org/wiki?curid=21575", "title": "Ollo", "text": "O ollo (), (do lat\u00edn \"oc\u016dlus\"), ou globo ocular \u00e9 o \u00f3rgano que detecta a luz, sendo a base do sentido da vista. Componse dun sistema sensible aos cambios de luz, capaz de transformar estes en impulsos el\u00e9ctricos. Os ollos m\u00e1is sinxelos non fan m\u00e1is que detectar se os arredores est\u00e1n iluminados ou escuros. Os m\u00e1is complexos serven para proporcionar o sentido da vista.\nAs partes do ollo son esenciais para a existencia humana porque grazas a elas captamos, percibimos e atopamos o que se chama as imaxes percibidas por este sistema.\nOs ollos compostos at\u00f3panse nos artr\u00f3podos (insectos e animais semellantes) e est\u00e1n formados por moitas facetas simples que dan unha imaxe \"pixelada\", ou sexa, en mosaico (non imaxes m\u00faltiples, como a mi\u00fado crese).\nNa maior\u00eda dos vertebrados e nalg\u00fans moluscos, o ollo funciona proxectando imaxes a unha retina sensible \u00e1 luz, onde se detecta e transm\u00edtese un sinal correspondente a trav\u00e9s do nervio \u00f3ptico. O ollo polo xeral \u00e9 aproximadamente esf\u00e9rico, cheo dunha substancia transparente xelatinosa chamada humor v\u00edtreo, que enche o espazo comprendido entre a retina e o cristalino, o humor transparente, at\u00f3pase no espazo existente entre o cristalino e a c\u00f3rnea transparente, cuxa funci\u00f3n \u00e9 a de controlar o estado \u00f3ptimo da presi\u00f3n intraocular, cun lente de enfoque chamado cristalino e, a mi\u00fado, un m\u00fasculo chamado iris que regula a cantidade de luz que entra e lle d\u00e1 cor aos ollos.\nPara que os raios de luz se poidan enfocar d\u00e9bense refractar. A cantidade de refracci\u00f3n que c\u00f3mpre depende da distancia do obxecto que se ve. Un obxecto distante requirir\u00e1 menos refracci\u00f3n que un m\u00e1is pr\u00f3ximo. A maior parte da refracci\u00f3n acontece na c\u00f3rnea, que ten unha curvatura fixa. O resto da refracci\u00f3n requirida d\u00e1se no cristalino. Ao avellentar, o ser humano vai perdendo esta capacidade de axustar o enfoque, deficiencia co\u00f1ecida como presbicia ou vista cansa. \nOs ollos m\u00e1is simples non fan m\u00e1is que detectar se as zonas ao seu redor est\u00e1n iluminadas ou escuras. Os m\u00e1is complexos serven para proporcionar o sentido da visi\u00f3n.\nFunci\u00f3ns do ollo.\nO ollo recibe os est\u00edmulos dos raios da luz procedentes da contorna e transf\u00f3rmanos en impulsos nerviosos. Estes impulsos chegan ata o centro cerebral da visi\u00f3n, onde se descodifican e conv\u00e9rtense en imaxes. A vista \u00e9 un dos cinco sentidos que nos permiten comprender o mundo que nos rodea e desenvolvernos nel.\nEstrutura do ollo.\nO \u00f3rgano da visi\u00f3n est\u00e1 composto polas p\u00e1lpebras, os globos oculares, o aparello lagrimal e os m\u00fasculos oculares externos. A visi\u00f3n binocular, coa participaci\u00f3n de ambos os ollos, permite apreciar as imaxes en tres dimensi\u00f3ns. O globo ocular mide uns 25\u00a0mm de di\u00e1metro e mantense na s\u00faa posici\u00f3n grazas aos m\u00fasculos oculares. Est\u00e1 envolvido por unha membrana composta de varias capas.\nA capa exterior, chamada escler\u00f3tica (27), \u00e9 espesa, resistente e de cor branca. Recobre a capa intermedia, a coroide (28), que cont\u00e9n abondosos vasos sangu\u00edneos. A capa interna ch\u00e1mase retina (30), e nela at\u00f3panse as c\u00e9lulas sensibles \u00e1 luz: os bast\u00f3ns e os conos. A parte anterior do globo ocular est\u00e1 cuberta pola c\u00f3rnea (8), unha membrana transparente e resistente que non pos\u00fae vasos sangu\u00edneos.\nAo redor da c\u00f3rnea est\u00e1 a conxuntiva (4). Por detr\u00e1s da c\u00f3rnea \u00e1chase a c\u00e1mara anterior, limitada polo iris (9) e a pupila (18). Detr\u00e1s da pupila at\u00f3pase o cristalino, o corpo ciliar e a c\u00e1mara posterior. As d\u00faas c\u00e1maras est\u00e1n cheas dun l\u00edquido, o humor acuoso, que por unha banda mant\u00e9n a tensi\u00f3n do interior do ollo e, por outro, humedece o cristalino e garante a s\u00faa nutrici\u00f3n. O iris est\u00e1 formado por unha fina rede de fibras conxuntivas, ou estroma, provista de numerosos vasos sangu\u00edneos e dos m\u00fasculos que controlan a dilataci\u00f3n e a contracci\u00f3n da pupila.\nA cor do iris depende da transparencia do estroma e da cantidade de pigmento que cont\u00e9n. Cando o pigmento \u00e9 escaso, os ollos son azuis, mentres que cando hai unha cantidade maior apr\u00e9cianse matices verdes ou casta\u00f1os.\nO pigmento f\u00f3rmase durante os primeiros meses de vida, polo que todos os recentemente nados te\u00f1en os ollos de cor azul agrisada. A cor definitiva establ\u00e9cese aos dous ou tres meses de vida. Sen\u00f3n hai pigmentaci\u00f3n, os ollos parecen vermellos: \u00e9 o caso dos albinos. \nO cristalino, situado xusto detr\u00e1s da pupila, est\u00e1 sostido por unhas fibras conxuntivas moi finas que \u00e1 s\u00faa vez est\u00e1n unidas ao m\u00fasculo constritor do corpo ciliar. O cristalino f\u00f3rmase ao longo da terceira ou cuarta semana do embarazo. \u00c9 brando e el\u00e1stico nos nenos, pero se endurece co paso dos anos.\nO cristalino medra durante toda a vida: nun individuo de 70 anos \u00e9 case tres veces maior que nun beb\u00e9. Detr\u00e1s do cristalino at\u00f3pase o humor v\u00edtreo, unha masa xelatinosa, abrancazada e transparente que ocupa a maior parte do interior do ollo. Esta masa est\u00e1 rodeada pola retina, que \u00e9 a t\u00fanica m\u00e1is interna do ollo. A retina, sensible aos impulsos luminosos, est\u00e1 conectada coas fibras do nervio \u00f3ptico que se prolonga cara ao cerebro.\nA zona que rodea o nervio \u00f3ptico \u00e9 a papila \u00f3ptica, unha \u00e1rea que non cont\u00e9n c\u00e9lulas sensoriais e constit\u00fae o denominado punto cego. Sobre a superficie da retina, no eixo anteroposterior do ollo, hai unha depresi\u00f3n: a m\u00e1cula l\u00fatea ou amarela, que \u00e9 a zona con maior agudeza visual. O ollo ve a luz visible que vai desde 400 milimicras a 750 milimicras, aproximadamente 3x107 Hz (\"3 por 10 elevado a 7 Hz\") de frecuencia de ancho de banda.\nFuncionamento do ollo.\nPupila.\nA pupila \u00e9 a parte central do iris. Tr\u00e1tase dunha abertura dilatable e contr\u00e1ctil de cor negra coa funci\u00f3n de regular a iluminaci\u00f3n que lle chega \u00e1 retina, na parte posterior do ollo.\nA pupila \u00e9 o diafragma do ollo. Os m\u00fasculos do m\u00fasculo ciliar que te\u00f1en forma circular e de radio, \u00e1brena ou p\u00e9chana en funci\u00f3n da luminosidade. \nC\u00f3rnea e cristalino.\nA c\u00f3rnea \u00e9 unha importante porcion anatomica do ollo e o cristalino \u00e9 un compo\u00f1ente do ollo con forma viconvexa; constit\u00faen o obxectivo do ollo. Cando un raio de luz pasa dunha substancia transparente a outra, a s\u00faa traxectoria desv\u00edase: este fen\u00f3meno co\u00f1\u00e9cese co nome de refracci\u00f3n. A luz se refracta no cristalino e prox\u00e9ctase sobre a retina. O cristalino regula a distancia curv\u00e1ndose m\u00e1is ou menos. Se o cristalino \u00e9 opaco, a retina transmite unha imaxe borrosa. Esta patolox\u00eda \u00e9 co\u00f1ecida como \"cataratas\".\nRetina.\nNa retina est\u00e1n as c\u00e9lulas visuais, polo que se pode comparar a unha pel\u00edcula fotosensible. A luz, \u00e9 dicir, a imaxe que percibimos, transf\u00f3rmase al\u00ed en impulsos el\u00e9ctricos que o nervio \u00f3ptico transmite ao cerebro. Os nervios \u00f3pticos da zona nasal de \u00e1mbolos dous ollos entrecr\u00fazanse antes de entrar no enc\u00e9falo, formando o quiasma \u00f3ptico, en cambio a zona temporal non se cruza, deixando nun lado do cerebro o sector nasal dun ollo e o temporal do outro. Logo prol\u00f3nganse polas v\u00edas visuais cara \u00e1 zona media do cerebro e atravesando o tecido cerebral, alcanzan os centros visuais dos l\u00f3bulos occipitales. Ign\u00f3rase que ocorre con exactitude despois, pero os impulsos el\u00e9ctricos transf\u00f3rmanse en imaxes. A imaxe chega investida \u00e1 retina, pero o cerebro rectif\u00edcaa e podemos percibila na s\u00faa posici\u00f3n orixinal.\nConos e bast\u00f3ns.\nAs c\u00e9lulas sensoriais da retina reaccionan de forma distinta \u00e1 luz e as cores. Os bast\u00f3ns act\u00edvanse na escuridade, e s\u00f3 permiten distinguir o negro, o branco e os distintos grises. Os conos, en cambio funcionan de d\u00eda e en ambientes iluminados, e fan posible a visi\u00f3n nas cores.\nEn realidade hai tres tipos de conos, adaptados a cada un \u00e1s cores azul, vermello e verde; os cales interaccionan mezclandose para formar o espectro completo de luz visible. O pigmento dos conos \u00e9 unha substancia coloreada do retinol. \nOs conos est\u00e1n concentrados no centro da retina mentres que a frecuencia dos bast\u00f3ns aumenta a medida que nos afastamos da m\u00e1cula lutea cara \u00e1 periferia. Cada Cono (c\u00e9lula) est\u00e1 conectado individualmente co centro visual do cerebro, o que na pr\u00e1ctica permite distinguir a unha distancia de 10 metros dous puntos luminosos separados por s\u00f3 un mil\u00edmetro.\nOutras partes do ollo.\n \nPrincipais defectos e patolox\u00edas do ollo.\nMiop\u00eda.\nA miop\u00eda \u00e9 a dificultade para ver de lonxe, xeralmente d\u00e9bese a un di\u00e1metro anteroposterior do ollo maior do normal a unha converxencia excesiva do cristalino ou a unha refracci\u00f3n demasiado forte da c\u00f3rnea. En todos os casos, as imaxes prox\u00e9ctanse por encima da retina e transm\u00edtense de forma borrosa.\nHipermetrop\u00eda.\nA Hipermetrop\u00eda xeralmente cong\u00e9nita, d\u00e9bese a un di\u00e1metro anteroposterior do ollo menor do normal, polo que as imaxes prox\u00e9ctanse por detr\u00e1s da retina. Non esta relacionada coa distancia ou proximidade do obxecto observado. Os nenos hiperm\u00e9tropes intentan ver mellor entornando os ollos co que sobrecargan os m\u00fasculos que controlan a forma do cristalino. Por iso adoitan ter a vista cansa dores de cabeza e dificultades para concentrarse.\nPresbicia.\nA presbicia manif\u00e9stase en avanzada idade, cando xa resulta dif\u00edcil ver de cerca e para poder ler o peri\u00f3dico hai que afastalo dos ollos. Este problema d\u00e9bese \u00e1 perdida de elasticidade do cristalino. Para garantir unha boa visi\u00f3n de cerca, o cristalino debe contraerse: cando xa non pode facelo, a visi\u00f3n pr\u00f3xima faise borrosa con todo a visi\u00f3n de lonxe segue sendo boa. \nProd\u00facese m\u00e1is ou menos a partir dos 40 anos de idade.\nDaltonismo.\nO daltonismo \u00e9 un defecto xen\u00e9tico polo cal hai unha falta de conos na retina, o cal provoca unha dificultade para distinguir o vermello e o verde, a\u00ednda que hai casos en que tam\u00e9n \u00e9 dif\u00edcil diferenciar as demais cores. \nO daltonismo, moito m\u00e1is corrente no home que na muller, pode ser hereditario. Non adoita causar outros trastornos, a\u00ednda que pode constitu\u00edr un problema nalgunhas profesi\u00f3ns que esixen unha correcta visi\u00f3n das cores.\nConxuntivite.\nA conxuntivite \u00e9 unha inflamaci\u00f3n da conxuntiva, que se irrita e adquire unha cor avermellada en vez do branco habitual. Tense pro\u00eddos no ollo e a sensaci\u00f3n que se meteu po dentro. Tam\u00e9n pode producirse pus como as secreciones coagulan durante a noite, pola ma\u00f1\u00e1 resulta dif\u00edcil abrir as p\u00e1lpebras. A conxuntivite \u00e9 unha enfermidade infecciosa ou al\u00e9rxica moi corrente.\nCatarata.\nA catarata corresponde a unha opacificaci\u00f3n do cristalino e \u00e9 unha enfermidade bastante frecuente nas persoas maiores. Dado que o cristalino v\u00f3lvese opaco progresivamente p\u00e9rdese visi\u00f3n. Moitas veces desco\u00f1\u00e9cese as causas da enfermidade pero pode aparecer en casos de diabetes ou tras unha infecci\u00f3n.\nGlaucoma.\nO glaucoma \u00e9 unha afecci\u00f3n caracterizada por unha acumulaci\u00f3n de l\u00edquido no interior do ollo. Dentro do ollo hai unha produci\u00f3n constante de \"humor acuoso\", pero este l\u00edquido evac\u00faase na mesma produci\u00f3n. Se a canle por onde se drena o humor acuoso se obstr\u00fae, o l\u00edquido non se elimina e a presi\u00f3n intraocular aumenta en exceso. \nO glaucoma \u00e9 unha afecci\u00f3n grave que se non se cura a tempo, pode xerar a perdida da visi\u00f3n. \nHai moitos medicamentos contraindicados cando se padece glaucoma. O incumprimento desta regra pode provocar unha cegueira.\nTraumatismos.\nCalquera ferida ou contusi\u00f3n do ollo pode alterar a visi\u00f3n ou causar unha cegueira. En principio o ollo est\u00e1 ben protexido dentro da \u00f3rbita \u00f3sea pero un golpe directo, un proxectil, os anacos do parabrisas ou un produto irritante pode afectalo.\nOftalm\u00eda.\nO ollo \u00e9 moi sensible aos raios ultravioletas ben sexa de orixe natural (reflexo do sol na neve, a area ou a auga) ou artificial (soldaduras el\u00e9ctricas, aparellos de esterilizaci\u00f3n, raios UVA).\nUnha exposici\u00f3n excesiva produce unha inflamaci\u00f3n moi dolorosa co\u00f1ecida co nome de oftalmia. A \u00fanica prevenci\u00f3n consiste en levar lentes de sol tratadas cun filtro capaz de deter os raios ultravioletas e non uns simples cristais escuros."}
{"id": "21576", "revid": "1131", "url": "https://gl.wikipedia.org/wiki?curid=21576", "title": "Maxenta", "text": "Maxenta, \u00e9 unha cor-pigmento primaria e cor-luz secundaria, resultado da mestura das luces azul e vermella. A s\u00faa cor complementaria \u00e9 o verde."}
{"id": "21577", "revid": "23204", "url": "https://gl.wikipedia.org/wiki?curid=21577", "title": "Fucsia", "text": "\"Este artigo trata sobre a planta, para a cor v\u00e9xase o artigo fucsia (cor).\"\nAs fucsias son as distintas especies pertencentes ao x\u00e9nero: Fuchsia. Son plantas de flor, da familia Onagraceae, dentro da orde Myrtales. Maiormente son arbustos, cunhas 100 a 110 especies das Am\u00e9ricas e Ocean\u00eda. En Galiza son com\u00fans en xard\u00edns coma ornamentais. \u00c9 a flor nacional da Illa de Man (Reino Unido).\nO nome da cor fucsia deriva da cor das flores destas plantas.\nDistribuci\u00f3n.\nA gran maior\u00eda destas plantas at\u00f3panse en Am\u00e9rica do Sur, mais unhas poucas chegan a Am\u00e9rica Central e M\u00e9xico, e algunhas at\u00e9 Nova Zelandia e Tahit\u00ed. Unha especie, \"Fuchsia magellanica\", at\u00f3pase tan ao sur como \u00e9 a Terra do Fogo na zona temperada fr\u00eda, a\u00ednda que a maior\u00eda son de rexi\u00f3ns tropicais ou subtropicais.\nA meirande parte das especies de fucsia son arbustos de 0.2\u20134 m de talle, por\u00e9n unha especie de Nova Zelandia, Kotukutuku (\"Fuchsia excorticata\"), \u00e9 o m\u00e1is extraordinario do x\u00e9nero sendo unha \u00e1rbore que acada os 12\u201315 m de altura.\nDescrici\u00f3n.\nAs follas de \"Fuchsia\" son opostas en grupos de 3-5, lanceoladas simples a\u00ednda que normalmente presentan marxes serradas (enteiras nalgunhas especies), de 1\u201325\u00a0cm de lonxitude, e poden ser tanto de folla caduca como de folla perenne dependendo das especies. Pos\u00fae diversos matices ou cores: hainas con c\u00e1liz desde branco a fucsia intenso. As flores son p\u00e9nsiles, de ped\u00fanculos longos que as fan ollar cara a abaixo. O c\u00e1liz \u00e9 cil\u00edndrico, con catro l\u00f3bulos e corola de catro p\u00e9talos. Te\u00f1en forma duns decorativos pendentes, que florean con profusi\u00f3n polo ver\u00e1n e polo outono, e todo o ano nas especies tropicais. Te\u00f1en catro s\u00e9palos alongados e estreitos, e catro p\u00e9talos curtos e largos; en moitas especies os s\u00e9palos son de cor vermella brillante, e os p\u00e9talos de cor p\u00farpura (combinaci\u00f3n de cores que atrae aos colibr\u00eds que as polinizan), mais as cores poden variar de branco a vermello escura, azul p\u00farpura, e laranxa. Unhas poucas especies te\u00f1en tons amarelos. O froito \u00e9 unha baga mi\u00fada (5\u201325\u00a0mm) vermella-averdada escura a vermella intensa, \u00e9 comest\u00edbel e presenta numerosas sementes pequeni\u00f1as no seu interior.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 2: 1191. 1753.\nFuchsia:nome xen\u00e9rico que foi outorgado en honra do botanista alem\u00e1n, Leonhart Fuchs (1501-1566). Charles Plumier quixo homenaxear a Fuchs cando describiu no s\u00e9culo XVII a planta.\nEspecies de \"Fuchsia\".\nCultivo.\nAs fucsias son uns arbustos de xard\u00edn moi populares, onde as especies m\u00e1is resistentes ao fr\u00edo, como \"Fuchsia magellanica\" se poden desenvolver ao ar libre en climas como os de Galiza ou das Illas Brit\u00e1nicas (onde se atopan naturalizadas en Irlanda e ao suroeste de Gran Breta\u00f1a), con moiros dos populares cultivares, que al\u00ed son plantas de invernadoiro.\nOs cultivares m\u00e1is correntes son h\u00edbridos, dos cales hai milleiros, propagados por esgallos, dado que as sementes non adoitan propagar os mesmos caracteres da planta orixinal.\nSimbolox\u00eda.\nA flor \u00e9 o emblema da Illa de Man (Gran Breta\u00f1a) dende 1820. A Europa chegou a variedade \"Fuchsia magdalenae\", resistente ao fr\u00edo, polo que o seu cultivo logo se fixo moi popular nas Illas brit\u00e1nicas, t\u00e9ndose naturalizado nesta illa. A herba de Santiago (\"Senecio jacobaea\"), co\u00f1ecida al\u00f3 coma \"cushag\", comparte coa fucsia o t\u00edtulo nacional.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Fuchsia| ]]\n[[Categor\u00eda:Flores]]\n[[Categor\u00eda:Plantas ornamentais]]\n[[Categor\u00eda:Flora de Am\u00e9rica]]\n[[Categor\u00eda:Flora de Ocean\u00eda]]"}
{"id": "21578", "revid": "6494292", "url": "https://gl.wikipedia.org/wiki?curid=21578", "title": "Marr\u00f3n", "text": "Marr\u00f3n ou casta\u00f1o \u00e9 a cor da terra. Casta\u00f1o \u00e9 tam\u00e9n o nome usado para designar a cor da madeira do casti\u00f1eiro."}
{"id": "21579", "revid": "5863", "url": "https://gl.wikipedia.org/wiki?curid=21579", "title": "Anil", "text": "Anil ou \u00edndigo \u00e9 a cor da luz entre 440 e 420 nan\u00f3metros de lonxitude de onda, localizada entre o azul e o violeta. As\u00ed como moitas outras cores (como laranxa, rosa e violeta), a orixe do nome prov\u00e9n dun obxecto natural - a planta \u00cdndigo. Pola etimolox\u00eda, do \u00e1rabe \"annir\" e do persa \"nil\" (\u00cdndigo).\nO anil non \u00e9 unha cor primaria, nin aditiva, nin subtractiva. Foi bautizada e definida por Isaac Newton cando o f\u00edsico ingl\u00e9s dividiu o espectro \u00f3ptico (que \u00e9, como se sabe, un continuo de frecuencias). El distinguiu sete cores para asocialas aos planetas ent\u00f3n co\u00f1ecidos, d\u00edas da semana, notas na oitava e outras listas con sete elementos.\nO ollo humano \u00e9 relativamente insens\u00edbel \u00e1 frecuencia do anil, tanto que moitos non conseguen distinguilo do azul ou do violeta. Por esa e outras raz\u00f3ns, moitos (entre eles, Isaac Asimov) defenden que o anil non se debe considerar unha cor propiamente dita sen\u00f3n unha variaci\u00f3n do azul ou do violeta."}
{"id": "21580", "revid": "289", "url": "https://gl.wikipedia.org/wiki?curid=21580", "title": "\u00cdndigo", "text": ""}
{"id": "21581", "revid": "25871", "url": "https://gl.wikipedia.org/wiki?curid=21581", "title": "Cor primaria", "text": "Cores primarias son cores que non se conseguen mesturando as outras cores. As cores que non son primarias son as cores compostas e cr\u00edanse a partir das primarias.\nAs cores primarias en impresi\u00f3n gr\u00e1fica son: o ciano, maxenta, amarelo e negro (CMYK). En fonte de luz son o vermello, verde e azul (RGB)."}
{"id": "21582", "revid": "91334", "url": "https://gl.wikipedia.org/wiki?curid=21582", "title": "Arco iris", "text": ""}
{"id": "21583", "revid": "98629", "url": "https://gl.wikipedia.org/wiki?curid=21583", "title": "Lago Cocibolca", "text": "O Lago Cocibolca (voc\u00e1bulo que quere dicir 'o mar doce'), tam\u00e9n chamado Lago de Nicaragua, \u00e9 un lago de auga doce. Est\u00e1 situado en Nicaragua, Centroam\u00e9rica. A s\u00faa extensi\u00f3n \u00e9 de 8.624\u00a0km\u00b2.\n\u00c9 o terceiro lago de Am\u00e9rica Latina despois do Lago de Maracaibo en Venezuela e o Lago Titicaca (de tama\u00f1o parecido) entre Bolivia e o Per\u00fa.\nAlberga as \u00fanicas quenllas de auga doce do mundo.\nO r\u00edo San Juan conecta o lago co Mar Caribe.\nA cidade de Granada e o volc\u00e1n Mombacho enc\u00f3ntrase na beira do lago.\nO lago ten m\u00e1is de catrocentos illotes se se incl\u00faen os Illotes de Granada e o Arquip\u00e9lago de Solentiname, d\u00faas illas grandes que son a Illa de Zapatera e a Illa de Ometepe. Nesta \u00faltima encontramos dous volc\u00e1ns, un deles activo, que son o Volc\u00e1n Maderas -un santuario de flora e fauna- e o Volc\u00e1n Concepci\u00f3n."}
{"id": "21585", "revid": "98629", "url": "https://gl.wikipedia.org/wiki?curid=21585", "title": "Lingua arb\u00ebresh\u00eb", "text": "O arb\u00ebresh\u00eb \u00e9 unha variedade ling\u00fc\u00edstica da lingua albanesa, que pertence ao dialecto tosco e que fala o pobo arb\u00ebresh\u00eb no sur de Italia, que emigrou dende Albania. Tam\u00e9n se pode clasificar como unha lingua independente por raz\u00f3ns socioling\u00fc\u00edsticas.\nHistoria.\nA\u00ednda que xa alg\u00fans grupos de albaneses chegaran ao sur de Italia entre os s\u00e9culos XIII e XV vai ser tras a invasi\u00f3n otom\u00e1 de Albania e durante tres s\u00e9culos entre 1468 ata 1744 cando a migraci\u00f3n albanesa funda comunidades propias en Puglia, Calabria, Sicilia e Campania sobre todo.\nFalantes e distribuci\u00f3n xeogr\u00e1fica.\nO arber\u00ebsh\u00eb est\u00e1 presente en 55 concellos do sur de Italia, deles 33 en Cosenza (Calabria), habitados por 122.000 persoas, delas arredor do 70% te\u00f1en como lingua materna o arber\u00ebsh\u00eb, aproximadamente uns 100.000 falantes, contando os que viven f\u00f3ra dos concellos albanofalantes.\nF\u00f3ra das vilas arbereshe hai falantes en Mil\u00e1n, Tur\u00edn, Roma, N\u00e1poles, Bari, Cosenza, Crotone e Palermo f\u00f3ra de Italia en Su\u00edza, Alema\u00f1a, os Estados Unidos, o Canad\u00e1, a Arxentina e o Brasil, formadas durante a emigraci\u00f3n masiva aos centros industriais entre 1950 e 1970, no que se calcula que as vilas albanesas perderon un 20% da poboaci\u00f3n neses anos.\nHai outros 40 concellos no que a\u00ednda que a poboaci\u00f3n \u00e9 de orixe albanesa, a lingua perdeuse hai varias xeraci\u00f3ns, neste concellos viven 182.000 persoas.\nSituaci\u00f3n legal.\nO arb\u00ebresh\u00eb \u00e9 unha das 12 linguas reco\u00f1ecidas e protexidas pola lei nacional 482/1999 de reco\u00f1ecemento das minor\u00edas.\nA nivel rexional o alban\u00e9s goza dalg\u00fan reco\u00f1ecemento nos estatutos de autonom\u00eda de Calabria, Basilicata e Molise e nalgunhas comunas as autoridades locais apoian actividades ling\u00fc\u00edsticas e te\u00f1en sinalamentos biling\u00fces.\nMedios de comunicaci\u00f3n.\nA\u00ednda que durante a segunda metade do s\u00e9culo XIX se crearon numerosos xornais e revistas en alban\u00e9s, e mesmo o primeiro xornal en alban\u00e9s editouse en Italia, as publicaci\u00f3ns albanesas en Italia, na actualidade, te\u00f1en un car\u00e1cter moi local, producidas dun xeito artesanal, con escasa profesionalizaci\u00f3n e medios e unhas poucas reciben un pequeno subsidido das autoridades locais de Calabria.\nAs emisoras locais privadas Radio Libera Skanderbeg e Radio Shpresa Europa 1 emiten alg\u00fans programas con apoio espor\u00e1dico de autoridades locais.\nHai grupos de m\u00fasica tradicional como \"Moti i Par\u00eb\" de Lungro, grupos de rock como \"Spasulati Band\" de Santa Sofia d'Epiro, cantantes pop como Pino Cacozza, e existe un festival anual da canci\u00f3n arb\u00ebreshe (\"Festivali i K\u00ebng\u00ebs Arb\u00ebreshe\").\nEnsino.\nHai ensino voluntario de arbereshe en 17 centros de primaria, no Instituto de San Demetrio Corone (CS) e nas Universidades de Calabria, N\u00e1poles, Bari, Palermo e La Sapienza de Roma.\nLiteratura.\nA literatura albanesa en Italia comeza con Luca di Matranga (1567-1619), autor das primeiras poes\u00edas relixiosas en alban\u00e9s (1592). A obra literaria m\u00e1is antiga \u00e9 \u00e1 s\u00faa obra \"Gjella e Sh\u00ebn Merise\" (A vida da Virxe Mar\u00eda, 1762) de Jul Variboba, que \u00e9 a obra m\u00e1is orixinal da literatura albanesa antiga. A literatura arb\u00ebresh\u00eb forma parte da literatura albanesa, boa parte dos autores anteriores ao s\u00e9culo XX proced\u00edan da di\u00e1spora, en especial de Italia e polo tanto a fala arb\u00ebresh\u00eb tivo un papel sobranceiro como fonte de arrequecimento lexical da lingua literaria albanesa. No Colexio Grego de Roma e nos dous colexios destinados \u00e1 formaci\u00f3n dos cregos albaneses, un en Calabria e outro en Sicilia, form\u00e1ronse todos os intelectuais albaneses do s\u00e9culo XVIII, e durante todo o per\u00edodo os escritores e poetas mantiveron como fonte de inspiraci\u00f3n o motivo relixioso popular.\nGirolamo De Rada (1814-1903), consid\u00e9rase o iniciador da literatura albanesa moderna, coa s\u00faa obra \"Os cantos de Milosao\", publicado no 1836, que \u00e9 o gran poema do romantismo en alban\u00e9s. \"Skanderbeku i pafan\" \u00e9 a s\u00faa outra grande obra, os motivos presentes no seu traballo son o renacemento do pobo alban\u00e9s e a independencia da Patria Nai, Albania, arriquecidos polo interese polo estudo da lingua albanesa e pola conservaci\u00f3n da tradici\u00f3n popular. Baixo a gu\u00eda de De Rada constit\u00faese un grupo de intelectuais italo-albaneses que buscan reforzar a identidade arb\u00ebresh\u00eb e a s\u00faa relaci\u00f3n con Albania, Vincenzo Dorsa, Giuseppe Serembe, Angelo Basile e Gabriele Dara son os principais autores. Giuseppe Schir\u00f2 (1865-1927), participa tam\u00e9n activamente no rexurdimento alban\u00e9s. Na primeira metade do s\u00e9culo XX prod\u00facese a decadencia da literatura en alban\u00e9s, tan s\u00f3 coa fin da segunda guerra mundial act\u00edvase, sobre todo dende os anos 60, con autores como Giuseppe Schir\u00f2 Di Maggio, Giuseppe Schir\u00f2 Di Modica, Antonino Guzzetta, Giuseppina Demetra Schir\u00f2, Mario Bellizzi, Giuseppe Del Gaudio, Enza Scutari, Luis De Rosa, Angelo Matrangolo, Pasquale Renda ou Dushko Vetmo."}
{"id": "21586", "revid": "5863", "url": "https://gl.wikipedia.org/wiki?curid=21586", "title": "Gonzalo Fern\u00e1ndez de la Mora", "text": "Gonzalo Fern\u00e1ndez de la Mora y Mon, nado en Barcelona o 30 de abril de 1924 e finado en Madrid o 10 de febreiro de 2002, foi un pol\u00edtico e ensa\u00edsta espa\u00f1ol.\nTraxectoria.\nCando ti\u00f1a dous anos a s\u00faa familia trasladouse a Madrid e durante un tempo viviu en Galicia (Mondariz, Guitiriz e Vigo), de volta a Madrid estudou filosof\u00eda e letras e dereito, e en 1946 entrou na Escola Diplom\u00e1tica e al\u00ed entrou en contacto con grupos mon\u00e1rquicos liberais. Membro do Consello Privado de Xo\u00e1n de Borb\u00f3n dende 1959. Progresivamente foise achegando ao c\u00edrculo de poder franquista e foi nomeado subsecretario no Ministerio de Asuntos Exteriores e entre 1970 e 1974 foi ministro de obras p\u00fablicas. Na transici\u00f3n fundou a Uni\u00f3n Nacional Espa\u00f1ola que foi un dos partidos que formou Alianza Popular que ti\u00f1a a Fern\u00e1ndez de la Mora como vicepresidente. Deputado por Pontevedra nas primeiras elecci\u00f3ns a Cortes (1977). Conselleiro da Xunta preauton\u00f3mica. En 1977 deixou AP e a direcci\u00f3n da UNE cando deron o seu apoio \u00e1 Constituci\u00f3n de 1978. En 1979 foi un dos fundadores do partido Derecha Democr\u00e1tica Espa\u00f1ola"}
{"id": "21587", "revid": "5863", "url": "https://gl.wikipedia.org/wiki?curid=21587", "title": "Pedro Cortina", "text": "Pedro Cortina Mauri, nado en La Pobla de Segur (Lleida) o 18 de marzo de 1908 e finado en Madrid o 14 de febreiro de 1993, foi un pol\u00edtico, diplom\u00e1tico e empresario catal\u00e1n.\nTraxectoria.\nEstudou Dereito, e foi diplom\u00e1tico de carreira dende 1933, e profesor da Escola Diplom\u00e1tica de Madrid. Embaixador en Par\u00eds (1966-1974), foi ministro de Asuntos Exteriores con Carlos Arias Navarro entre 1974 e 1975.\nDurante o seu mandato \u00e1 fronte da diplomacia espa\u00f1ola tivo que afrontar o grave problema da descolonizaci\u00f3n do S\u00e1hara Occidental e a Marcha Verde organizada por Hasan II de Marrocos.\nFoi pai dos empresarios Alfonso e Alberto Cortina."}
{"id": "21588", "revid": "23204", "url": "https://gl.wikipedia.org/wiki?curid=21588", "title": "B\u00f3xer", "text": "O termo b\u00f3xer pode referirse a:"}
{"id": "21589", "revid": "98629", "url": "https://gl.wikipedia.org/wiki?curid=21589", "title": "B\u00f3xer (can)", "text": "B\u00f3xer \u00e9 unha raza de can de medio porte e pelaxe curta, de cor marr\u00f3n ou tigrada, e de mand\u00edbula prominente e cadrada. Os b\u00f3xers tam\u00e9n poden ser completamente brancos, malia que os cans desa variaci\u00f3n padecen polo xeral de xordera, e adoitan non estar reco\u00f1ecidos como tales por algunhas asociaci\u00f3ns de criadores. Foron desenvolvidos en Alema\u00f1a, ao longo do s\u00e9culo XIX resultado dun cruzamento entre bulldog e bullenbeisser. Pertencen \u00e1 categor\u00eda dos Molosoides, ao lado de razas coma o Bulldog ou o Bullmastiff, entre outros.\nFisionom\u00eda e caracter\u00edsticas.\nA s\u00faa cabeza \u00e9 proporcional ao corpo, que ten costas curtas e membros poderosos. Os ollos son casta\u00f1os ou mouros. O corte das orellas e do rabo contin\u00faa sendo unha pr\u00e1ctica com\u00fan. O corte do rabo debe ser feito nos primeiros d\u00edas de vida. Un b\u00f3xer macho adulto pesa, tipicamente, arredor dos 33 quilos, e mide aproximadamente 61 cent\u00edmetros. As femias arredor de 28 quilos e 57\u00a0cm.\nOs b\u00f3xers son unha raza enerx\u00e9tica e brincallona, e tenden a ser moi apropiados no trato cos cativos. O seu adestramento recom\u00e9ndase en tenra idade, pois os b\u00f3xers acostuman ter personalidade forte, facendo que o seu adestramento sexa considerabelmente m\u00e1is dif\u00edcil despois de que o can deve\u00f1a adulto. Os b\u00f3xers son cans pacientes cos p\u00edcaros, intelixentes e moi ligados aos seus donos. Consid\u00e9ranse bos cans de garda, desde que reciban adestramento adecuado.\nA\u00ednda que o b\u00f3xer precise de exercicios para manterse en forma, hai relatos a esgalla de b\u00f3xers que viven ben en h\u00e1bitats urbanos. O ideal \u00e9 que o can te\u00f1a algunha actividade f\u00edsica frecuente, como paseos diarios. Os cans da raza b\u00f3xer consid\u00e9ronse cans de f\u00e1cil manutenci\u00f3n, al\u00e9n de afectuosos, confi\u00e1beis, intelixentes, atl\u00e9ticos e fieis.\nPotenciais problemas de sa\u00fade.\nOs b\u00f3xers son sucept\u00edbeis a tumores. Entre os seus pos\u00edbeis problemas tam\u00e9n est\u00e1 a displasia. Os donos de b\u00f3xer p\u00f3dense sentir tentados a escoller outra raza de cachorros por mor da potenciais problemas de sa\u00fade, mais deben saber que a incidencia desas doenzas non \u00e9 alta, e ao se comprar o can dun criador \u00e9tico, que prov\u00e9 certificados de sa\u00fade para os seus exemplares, medran salientabelmente as oportunidades de ter un animal moi saud\u00e1bel."}
{"id": "21592", "revid": "23204", "url": "https://gl.wikipedia.org/wiki?curid=21592", "title": "Martin Lutero", "text": ""}
{"id": "21596", "revid": "289", "url": "https://gl.wikipedia.org/wiki?curid=21596", "title": "Teor\u00eda do Caos", "text": ""}
{"id": "21597", "revid": "5863", "url": "https://gl.wikipedia.org/wiki?curid=21597", "title": "Comp\u00e1s (navegaci\u00f3n)", "text": "O comp\u00e1s, agulla de marear ou b\u00fasola \u00e9 un instrumento de navegaci\u00f3n para atopar direcci\u00f3ns na Terra. O comp\u00e1s est\u00e1 composto por unha agulla magn\u00e9tica na horizontal, suspensa polo centro de gravidade, que se ali\u00f1a de maneira precisa co campo magn\u00e9tico da Terra.\nUn comp\u00e1s fornece a unha direcci\u00f3n de referencia co\u00f1ecida, a direcci\u00f3n do centro magn\u00e9tico da Terra, aproximadamente o eixo norte-sur, sendo de grande axuda na navegaci\u00f3n. Un comp\u00e1s pode usarse cun reloxo e un sextante para fornecer unha capacidade de navegaci\u00f3n precisa. Ese dispositivo mellorou bastante o comercio mar\u00edtimo tornando as viaxes m\u00e1is seguras e m\u00e1is eficientes.\nHistoria do comp\u00e1s de navegaci\u00f3n.\nAtrib\u00faese a descuberta da orientaci\u00f3n natural dos im\u00e1ns aos chineses, por volta do ano 2000 a. C., e por consecuencia, a invenci\u00f3n do comp\u00e1s.\nEn Europa, introducido polos \u00e1rabes, comezouse a usar a fins do s\u00e9culo XIII, sendo Flavio Gioia que introduciu tam\u00e9n o dese\u00f1o da rosa dos ventos no comp\u00e1s. Data polo menos do s\u00e9culo XV o co\u00f1ecemento da declinaci\u00f3n, quer dicir, da diferenza entre o norte magn\u00e9tico, indicado pola agulla, e o norte verdadeiro. A declinaci\u00f3n era verificada polo confronto coa observaci\u00f3n da Estrela Polar, no hemisferio norte, ou da Estrela P\u00e9 do Cruceiro, no hemisferio sur, e a direcci\u00f3n apuntada polo comp\u00e1s.\nO comp\u00e1s \u00e9 sen d\u00fabida o instrumento m\u00e1is co\u00f1ecido dos descubrimentos, pois foi probabelmente o m\u00e1is importante. Indicando sempre o norte, \u00e9 unha axuda preciosa para calquera navegante. Os compases actuais var\u00edan un pouco entre si, mais te\u00f1en os mesmos compo\u00f1entes b\u00e1sicos.\nCompo\u00f1entes dun comp\u00e1s.\nUn comp\u00e1s pode ser calquera dispositivo magn\u00e9tico que usa unha agulla para indicar a direcci\u00f3n do norte magn\u00e9tico da magnetosfera do planeta. Calquera instrumento cunha barra magnetizada ou agulla xirando libremente sobre un pivote e apuntando para o norte e o sur pode considerarse un comp\u00e1s.\nPrincipais compo\u00f1entes dos compases:\nActualmente son m\u00e1is utilizados os compases electr\u00f3nicos, as\u00ed e todo as s\u00faas agullas est\u00e1n igualmente suxeitas a desv\u00edos, grazas \u00e1 acci\u00f3n que o ferro exerce sobre a agulla."}
{"id": "21598", "revid": "56817", "url": "https://gl.wikipedia.org/wiki?curid=21598", "title": "R\u00edo Ladra", "text": "O r\u00edo Ladra \u00e9 un curso de auga galego que percorre o oeste da Terra Ch\u00e1 luguesa.\nCurso.\nTen como cabeceiras aos r\u00edos Madanela e Trimaz, que lle dan nacemento \u00f3 xuntarse, e desemboca no r\u00edo Mi\u00f1o. Como afluentes principais, pola esquerda ten o r\u00edo Fabilos, e pola dereita, o r\u00edo Labrada e o r\u00edo Parga."}
{"id": "21599", "revid": "6", "url": "https://gl.wikipedia.org/wiki?curid=21599", "title": "R\u00edo Madanela", "text": "O r\u00edo Madanela \u00e9 un curso de auga galego, que percorre o noroeste da comarca da Terra Ch\u00e1 luguesa.\n\u00c9 formado polo rego de Racamonde e o rego do Salgueiro, que se xuntan preto de O Adro, Lanz\u00f3s, Vilalba. Xunto co r\u00edo Fabilos \u00e9 unha das cabeceiras do r\u00edo Ladra, onde desemboca \u00f3 pouco de pasar \u00e1 beira de Vilalba.\nNo seu tramo final acolle o paseo fluvial vilalb\u00e9s e o Paseo dos So\u00f1os."}
{"id": "21600", "revid": "89787", "url": "https://gl.wikipedia.org/wiki?curid=21600", "title": "Efecto bolboreta", "text": "O efecto bolboreta \u00e9 unha frase que sintetiza a noci\u00f3n m\u00e1is t\u00e9cnica da teor\u00eda do caos que se refire \u00e1 extrema influencia das condici\u00f3ns iniciais nun sistema complexo, en concreto nun sistema non lineal din\u00e1mico, en canto a que unhas pequenas variaci\u00f3ns nas condici\u00f3ns iniciais poden producir unhas variaci\u00f3ns moi grandes no comportamento a longo prazo do sistema. Este efecto analizouse pola primeira vez en 1963 por Edward Lorenz. A frase ref\u00e9rese \u00e1 idea de que o bater das \u00e1s dunha simple bolboreta poder\u00eda crear pequenos cambios na atmosfera que a longo prazo poder\u00edan decidir a aparici\u00f3n (ou desaparici\u00f3n) dun tornado ou dun furac\u00e1n no outro lado do mundo. As\u00ed influenciar\u00edan o curso natural das cousas e, as\u00ed, talvez provocar un furac\u00e1n.\nTeor\u00eda do Caos.\nO Efecto bolboreta fai parte da Teor\u00eda do Caos, a cal atopa aplicaci\u00f3ns en moitas \u00e1reas das ciencias: exactas (Enxe\u00f1ar\u00eda, F\u00edsica etc), m\u00e9dicas (Medicina, Veterinaria etc), biol\u00f3xicas (biolox\u00eda, zoolox\u00eda, bot\u00e1nica etc) ou humanas(Psicolox\u00eda, Sociolox\u00eda etc), arte ou relixi\u00f3n etc, \u00e1reas convencionais e non convencionais. As\u00ed, o Efecto Bolboreta atopa tam\u00e9n espazo en calquera sistema natural, ou sexa, en calquera sistema que sexa din\u00e1mico, complexo e adaptativo. Existe un filme co nome \"The Butterfly Effect\" (Efecto Bolboreta) facendo referencia a esta teor\u00eda.\nO dinamismo do efecto bolboreta.\nEse tipo de sistema, cando se restrinxe a unha ou d\u00faas vari\u00e1beis e se fixan as demais, tende a ser simple e a\u00ed, soamente nesa situaci\u00f3n non natural ou lim\u00edtrofe, \u00e9 onde valen as leis da ciencia cl\u00e1sica. Neses casos, o sistema fica m\u00e1is r\u00edxido, pechado, e o efecto bolboreta non act\u00faa. Por esa raz\u00f3n foi descrito ese efecto por Edward Lorenz cando estudaba a meteorolox\u00eda no Instituto de Tecnolox\u00eda de Massachusetts (MIT), pois a previsi\u00f3n do tempo \u00e9 un sistema moi aberto que forma padr\u00f3ns din\u00e1micos.\nUnha descrici\u00f3n de ocorrencia do efecto bolboreta.\nO 19 de febreiro de 1998, os computadores do sistema de previsi\u00f3n de tempestades tropicais dos EUA diagnosticaron a formaci\u00f3n dunha tempestade tropical sobre Louisiana en tres d\u00edas. Sobre o Oc\u00e9ano Pac\u00edfico un meteor\u00f3logo daquela axencia descubriu que hab\u00eda unha pequena diferenza nas medici\u00f3ns executadas, e que estas poder\u00edan prever unha pequena diferenza no movemento das masas de ar. Tal diferenza foi detectada a trav\u00e9s dun movemento do ar a maior velocidade na rexi\u00f3n de Alasca. En funci\u00f3n de tal diferenza, houbo unha realimentaci\u00f3n de datos nos computadores, e estes refixeron os c\u00e1lculos, prevendo ent\u00f3n que a formaci\u00f3n da tempestade tropical en Louisiana xa non ocorrer\u00eda, mais agora pronosticaban a formaci\u00f3n dun tornado de proporci\u00f3ns xigantescas en Orlando, na Florida, o que realmente ocorreu o 22 de febreiro de 1998.\nO sumatorio do erro e a incerteza dos sistemas r\u00edxidos.\nA ciencia cl\u00e1sica est\u00e1 acostumada a transformar os sistemas abertos, ou sexa, os sistemas din\u00e1micos, complexos e adaptativos, en sistemas pechados para poder aplicar as leis co\u00f1ecidas que privilexian as linearidades en detrimento das non-linealidades.\nUnha decisi\u00f3n m\u00ednima, considerada insignificante, tomada con plena espontaneidade, pode xerar unha transformaci\u00f3n inesperada nun futuro incerto.\nEse tipo de sistema cando se restrinxe a unha ou d\u00faas vari\u00e1beis, fix\u00e1ndose as demais, tende a ser simple e a\u00ed, soamente nesa situaci\u00f3n non natural ou lim\u00edtrofe, \u00e9 que valen as leis da ciencia cl\u00e1sica. Neses casos, o sistema fica m\u00e1is r\u00edxido, pechado, e o \"efecto bolboreta\" non act\u00faa. Por esa raz\u00f3n E. Lorenz descubriu ese efecto cando estudaba a meteorolox\u00eda, a previsi\u00f3n do tempo, un sistema moito aberto que forma padr\u00f3ns din\u00e1micos"}
{"id": "21602", "revid": "25871", "url": "https://gl.wikipedia.org/wiki?curid=21602", "title": "Enrique Fontana", "text": "Enrique Fontana Codina, nado en Reus o 17 de outubro de 1921 e finado en Madrid o 26 de xu\u00f1o de 1989, foi un avogado, pol\u00edtico e empresario catal\u00e1n.\nTraxectoria.\nEstudou dereito en Barcelona, logo de rematar trasladouse a Madrid onde dirixiu a empresa familiar, Fontoil, dedicada \u00e1 exportaci\u00f3n de aceites. Foi procurador en Cortes, membro do Consello do Reino, comisario xeral de fornecementos e transportes en 1965 e ministro de comercio entre 1969 e 1973."}
{"id": "21603", "revid": "1131", "url": "https://gl.wikipedia.org/wiki?curid=21603", "title": "Antonio Ib\u00e1\u00f1ez Freire", "text": "Antonio Ib\u00e1\u00f1ez Freire, nado en Vitoria o 25 de setembro de 1913 e finado en Madrid o 9 de maio de 2003, foi un militar e pol\u00edtico espa\u00f1ol.\nTraxectoria.\nEstudou na Academia Militar de Zaragoza (1930-1934), participou como tenente na guerra civil espa\u00f1ola e como voluntario na Divisi\u00f3n Azul (1943). Foi gobernador civil de Santander (1960), Biscaia (1961) e Barcelona (1963). Foi subsecretario do ministerio de Traballo (1966) e profesor na Escola Superior do Ex\u00e9rcito, xefe do rexemento acoirazado Alcazar de Toledo. Foi procurador en Cortes. Director xeral da Garda Civil (1976-1978), durante o seu mandato creouse a Unidade Antiterrorista Rural para combater a ETA, capit\u00e1n xeneral da IV Rexi\u00f3n Militar con sede en Barcelona (1978), foi ministro do interior (1978-1979) con Adolfo Su\u00e1rez."}
{"id": "21604", "revid": "5863", "url": "https://gl.wikipedia.org/wiki?curid=21604", "title": "Laureano L\u00f3pez Rod\u00f3", "text": "Laureano L\u00f3pez Rod\u00f3, nado en Barcelona o 18 de novembro de 1920 e finado en Madrid o 11 de marzo de 2000, foi un pol\u00edtico espa\u00f1ol.\nTraxectoria.\nEstudou Dereito na Universidade de Barcelona doutor\u00e1ndose na Universidade Central de Madrid trala guerra civil. En 1945 obtivo a c\u00e1tedra de Dereito Administrativo da Universidade de Santiago de Compostela e en 1961 trasladouse a Madrid.\nMembro do Opus Dei, est\u00e1 considerado como un dos principais impulsores da pol\u00edtica econ\u00f3mica de desenvolvemento da d\u00e9cada de 1960 en Espa\u00f1a. A principios da d\u00e9cada Franco confiou a pol\u00edtica econ\u00f3mica a un grupo de expertos que lle aconsellaron acabar coa autarqu\u00eda e acercarse ao mercado com\u00fan, seguindo as recomendaci\u00f3ns do Banco Mundial e o FMI. O grupo, co\u00f1ecido como os \"tecn\u00f3cratas\" (termo despectivo utilizado por certos sectores do r\u00e9xime criticando a s\u00faa falta de compromiso cos ideais do \"Movemento\"), sendo L\u00f3pez Rod\u00f3 un dos principais membros. A s\u00faa carreira pol\u00edtica estivo moi vencellada ao almirante Carrero Blanco.\nEn 1956 foi nomeado Secretario Xeral T\u00e9cnico da Presidencia de Goberno polo ministro da Presidencia Carrero Blanco, realizando unha reforma profunda da Administraci\u00f3n P\u00fablica do Estado, ademais da creaci\u00f3n da Escola Nacional de Administraci\u00f3n P\u00fablica en 1960. Entre 1962 e 1973, como Comisario do Plan de Desenvolvemento (cargo elevado \u00e1 categor\u00eda de Ministro sen carteira en 1965), dirixiu a preparaci\u00f3n e aplicaci\u00f3n dos tres Plans de Desenvolvemento Econ\u00f3mico e Social que significaron un importante crecemento da econom\u00eda espa\u00f1ola.\nEn xu\u00f1o de 1973, ao ser nomeado Carrero Blanco Presidente do Goberno, converteuse en Ministro de Asuntos Exteriores, cargo no que s\u00f3 estivo uns meses, debido ao asasinato de Carrero en decembro dese ano. Entre 1974 e 1975 foi embaixador en Viena. Nas \u00faltimas Cortes franquistas formou un grupo parlamentario, o Grupo Parlamentario Regionalista.\nDespois da morte de Franco participou no proceso de reforma pol\u00edtica. Fundou o partido Acci\u00f3n Regional, que apostaba polo rexionalismo fronte ao uniformismo do Estado propio do ideario franquista. M\u00e1is adiante, sacrificou dito partido para integrarse en Alianza Popular (coalici\u00f3n conservadora encabezada por Manuel Fraga), con miras a aglutinar o voto dun amplo sector da sociedade espa\u00f1ola. Por\u00e9n, AP non logrou os resultados esperados nas primeiras elecci\u00f3ns democr\u00e1ticas de xu\u00f1o de 1977, \u00e1s que L\u00f3pez Rod\u00f3 se presentara como cabeza de lista pola provincia de Barcelona, resultando elixido deputado ao Congreso, participando activamente con emendas na elaboraci\u00f3n da Constituci\u00f3n espa\u00f1ola de 1978, como membro da Comisi\u00f3n de Asuntos Constitucionais e Liberdades P\u00fablicas.\nPosteriormente foi elixido deputado por Barcelona no Parlamento de Catalu\u00f1a, integrando o grupo de vinte escollidos para redactar o Estatuto de Autonom\u00eda de Catalu\u00f1a de 1979. En 1979 abandonou a pol\u00edtica por desacordos con AP, reincorpor\u00e1ndose \u00e1 s\u00faa c\u00e1tedra da Universidade Complutense de Madrid e ao exercicio da avogac\u00eda.\nPosicion\u00e1ndose a favor da modernizaci\u00f3n do r\u00e9xime franquista e da s\u00faa evoluci\u00f3n cara a unha monarqu\u00eda parlamentaria similar a outras democracias occidentais, converteuse nun dos m\u00e1is firmes partidarios do nomeamento do Pr\u00edncipe Xo\u00e1n Carlos como sucesor do Xeneral Franco \u00e1 fronte da Xefatura do Estado, \u00e1 vez que facilitou o cami\u00f1o \u00e1 Lei para a Reforma Pol\u00edtica.\nFoi acad\u00e9mico numerario da Real Academia de Jurisprudencia y Legislaci\u00f3n (1984), da Real Academia de Ciencias Morais e Pol\u00edticas (1963) e da Real Academia de Ciencias Econ\u00f3micas y Financieras (1979). Doutor \"honoris causa\" polas universidades de Co\u00edmbra e Aix-Marseille. Membro numerario do Consello Superior de Investigaci\u00f3ns Cient\u00edficas (1953) e do Consello Internacional de Ciencias Sociais da Unesco (1981). Membro da Asociaci\u00f3n Internacional de Dereito Comparado. Presidente do Comit\u00e9 Executivo do Instituto Internacional de Ciencias Administrativas (1977 a 1983).\n\u00c9 autor dun gran n\u00famero de publicaci\u00f3ns, artigos e traballos sobre teor\u00eda pol\u00edtica e xur\u00eddico-administrativa, as\u00ed como importantes Anteproxectos e Proxectos de Lei."}
{"id": "21605", "revid": "5863", "url": "https://gl.wikipedia.org/wiki?curid=21605", "title": "Rodolfo Mart\u00edn Villa", "text": "Rodolfo Mart\u00edn Villa, nado en Santa Mar\u00eda del P\u00e1ramo, Le\u00f3n o 3 de outubro de 1934, \u00e9 un pol\u00edtico espa\u00f1ol.\nTraxectoria.\nEstudou Enxe\u00f1er\u00eda Industrial en Madrid e foi o xefe nacional do SEU. Procurador en Cortes, foi Gobernador Civil de Barcelona entre 1974 e 1975. Ministro de Relaci\u00f3ns Sindicais (1975 - 1976), Ministro da Gobernaci\u00f3n (1976 - 1977) e Ministro do Interior (1977 - 1979). Ministro de Administraci\u00f3n Territorial con Calvo-Sotelo (1980 - 1982) co rango de Vicepresidente. Foi senador por designaci\u00f3n real (1977 - 1978) e deputado da UCD por Le\u00f3n. Foi secretario de organizaci\u00f3n da UCD (1982). En 1985 ingresou no PDP e foi presidente do partido en Castela e Le\u00f3n. En 1989 entrou en Alianza Popular, elixido deputado nese ano e ao ano seguinte forma parte da executiva do partido. Presidente de Endesa (1997 - 2002). Foi comisionado do Goberno para o Prestige. Na actualidade (2009), e dende o 2004, \u00e9 Presidente de Sogecable."}
{"id": "21606", "revid": "72012", "url": "https://gl.wikipedia.org/wiki?curid=21606", "title": "Cruz Mart\u00ednez Esteruelas", "text": "Cruz Mart\u00ednez Esteruelas, nado en L'Hospitalet de Llobregat (Barcelona) o 4 de febreiro de 1932 e finado en Madrid o 17 de setembro de 2000, foi un pol\u00edtico espa\u00f1ol.\nTraxectoria.\nEstudou Dereito na Universidade de Deusto. Director Xeral do Patrimonio do Estado (1962 - 1965), foi procurador en Cortes (1965 - 1976) e director da Fundaci\u00f3n Juan March (1970 - 1973). En 1973 substit\u00fae a Laureano L\u00f3pez Rod\u00f3 ao cargo dun novo ministerio, o Ministerio de Planificaci\u00f3n do Desenvolvemento, baixo a presidencia do almirante Luis Carrero Blanco. Elab\u00f3ranse ese ano os obxectivos de desenvolvemento para os seguintes 10 anos.\nMeses despois, tralo asasinato de Carrero Blanco, pasa a ser Ministro de Educaci\u00f3n e Ciencia co novo presidente Carlos Arias Navarro, cargo que ocupou entre os anos 1974 e 1975. Como ministro de Educaci\u00f3n e Ciencia impulsou a Lei da Selectividade, e pechou a Universidade de Valladolid en plena axitaci\u00f3n antifranquista.\nNa Transici\u00f3n militou en Alianza Popular, federaci\u00f3n de pequenos partidos conservadores \u00e1 que se incorporou como l\u00edder de Uni\u00f3n del Pueblo Espa\u00f1ol. Nas primeiras elecci\u00f3ns democr\u00e1ticas de xu\u00f1o de 1977, Mart\u00ednez Esteruelas presentouse como cabeza de lista pola provincia de Teruel ao Congreso, mais non acadou o escano.\nRet\u00edrase ent\u00f3n da actividade pol\u00edtica p\u00fablica, centr\u00e1ndose na avogac\u00eda e a direcci\u00f3n da Fundaci\u00f3n Tom\u00e1s Moro."}
{"id": "21607", "revid": "89787", "url": "https://gl.wikipedia.org/wiki?curid=21607", "title": "Federico Mayor Zaragoza", "text": "Federico Mayor Zaragoza, nado en Barcelona o 27 de xaneiro de 1934, \u00e9 un bioqu\u00edmico e pol\u00edtico espa\u00f1ol, que foi director xeral da UNESCO entre 1987 e 1999.\nDoutorouse en farmacia pola Universidade Complutense de Madrid en 1958. Nomeado catedr\u00e1tico de bioqu\u00edmica na Facultade de Qu\u00edmica da Universidade de Granada, universidade da que foi reitor entre 1968 e 1972, nese trasladouse a Madrid ao ser nomeado catedr\u00e1tico de bioqu\u00edmica da Universidade Aut\u00f3noma de Madrid.\nFoi subsecretario de Educaci\u00f3n e Ciencia do goberno espa\u00f1ol entre 1974 e 1975, na transici\u00f3n ingresou na UCD e foi deputado e Ministro de Educaci\u00f3n e Ciencia no goberno de Leopoldo Calvo-Sotelo Bustelo (1981-1982) e deputado no Parlamento europeo (1987). En 1978 nomeado vicedirector xeral da UNESCO. Dende o 2000 dirixe a Fundaci\u00f3n Cultura de Paz.\nPremios e distinci\u00f3ns.\nEn 2009 foi nomeado doutor honoris causa pola Universidade Xaime I."}
{"id": "21608", "revid": "23204", "url": "https://gl.wikipedia.org/wiki?curid=21608", "title": "Joaqu\u00edn Planell", "text": "Joaqu\u00edn Planell Riera (Vitoria 1891 - Madrid 1969) foi un militar e pol\u00edtico espa\u00f1ol.\nTraxectoria.\nEstudou na Academia de Artiller\u00eda, participou nas campa\u00f1as de Marrocos. Agregado militar da embaixada espa\u00f1ola nos Estados Unidos (1930-1934). Ponse de parte dos sublevados na Guerra civil espa\u00f1ola e foi xefe de fabricaci\u00f3n do Cuartel Xeral de Franco (1937-1939), vicepresidente do INI (1945-1951) e ministro de Industria (1951-1962), logo foi director do Banco de Cr\u00e9dito Industrial."}
{"id": "21609", "revid": "89787", "url": "https://gl.wikipedia.org/wiki?curid=21609", "title": "Mart\u00ed de Riquer", "text": "Mart\u00ed de Riquer i Morera, que tam\u00e9n asinou en castel\u00e1n como Mart\u00edn de Riquer Morera, conde de Casa D\u00e1valos, nado en Barcelona en 1914 e finado na mesma cidade o 16 de setembro de 2013, foi un investigador catal\u00e1n, especialista en Miguel de Cervantes e literatura medieval catal\u00e1.\nTraxectoria.\nParticipou na Guerra civil espa\u00f1ola no terzo de Monserrat e no Servizo de Propaganda que dirix\u00eda Dionisio Ridruejo. Pertenceu \u00e1 Real Academia Espa\u00f1ola dende 1965 e presidiu dende 1963 a Real Academia de Boas Letras de Barcelona. Foi catedr\u00e1tico de Literaturas Rom\u00e1nicas da Universidade de Barcelona (1950-1984).\nEn 1997 recibiu o Premio Pr\u00edncipe de Asturias de Ciencias Sociais e o Premio Nacional das Letras Espa\u00f1olas no 2000."}
{"id": "21611", "revid": "1131", "url": "https://gl.wikipedia.org/wiki?curid=21611", "title": "Alfons Sala", "text": "Alfons Sala i Argem\u00ed, nado en Terrasa o 16 de xullo de 1863 e finado en Barcelona o 11 de abril de 1945, foi un pol\u00edtico catal\u00e1n.\nTraxectoria.\nMembro do Partido Liberal, foi deputado provincial por Barcelona (1888-1893), deputado en Cortes entre 1893 e 1922. En 1919 fundou a Uni\u00f3n Mon\u00e1rquica Nacional que apoiou a ditadura de Primo de Rivera. Nomeado presidente da Mancomunidade catal\u00e1 en xaneiro de 1924 preparou o seu desmantelamento. En 1926 recibiu o t\u00edtulo de conde de Egara. Apoiou a sublevaci\u00f3n franquista contra a Rep\u00fablica Espa\u00f1ola."}
{"id": "21612", "revid": "65337", "url": "https://gl.wikipedia.org/wiki?curid=21612", "title": "Paradoxo de Hempel", "text": "O paradoxo do corvo \u00e9 un paradoxo proposto polo fil\u00f3sofo Alem\u00e1n Carl Hempel na d\u00e9cada de 1940 para ilustrar un problema onde a l\u00f3xica indutiva desaf\u00eda \u00e1 intuici\u00f3n. Este paradoxo co\u00f1\u00e9cese tam\u00e9n como paradoxo da negaci\u00f3n ou paradoxo de Hempel.\nCando durante milleiros de anos a xente observou feitos que se acomodan ben no marco dunha teor\u00eda como a lei da gravidade, tendemos a crer que dita teor\u00eda ten unha alta probabilidade de ser certa e a nosa confianza nela aumenta con cada nova observaci\u00f3n que se axusta a ela. Este tipo de razoamento pode sintetizarse no \"principio de induci\u00f3n\":\nHempel d\u00e1 un exemplo do principio de induci\u00f3n. Prop\u00f3n como teor\u00eda \"Todos os corvos son negros\". Se agora examinamos a un mill\u00f3n de corvos, e observamos que todos son negros, a nosa crenza na teor\u00eda \"todos os corvos son negros\" crecer\u00e1 lixeiramente con cada observaci\u00f3n. Neste caso, o principio de induci\u00f3n parece razo\u00e1bel.\nAgora ben, a afirmaci\u00f3n \"todos os corvos son negros\" \u00e9 equivalente en l\u00f3xica \u00e1 afirmaci\u00f3n \"todas as cousas non negras non son corvos\". Polo tanto, se observamos unha maz\u00e1 vermella, \u00e9 consistente con esa segunda afirmaci\u00f3n. Unha maz\u00e1 vermella \u00e9 unha cousa non negra, e cando a examinamos, vemos que non \u00e9 un corvo. As\u00ed que, polo principio de induci\u00f3n, o observar unha maz\u00e1 vermella, deber\u00eda incrementar a nosa confianza na crenza de que todos os corvos son negros!\nHai fil\u00f3sofos que ofreceron varias soluci\u00f3ns a este desaf\u00edo \u00e1 intuici\u00f3n. O l\u00f3xico americano Nelson Goodman suxeriu engadir restrici\u00f3ns ao noso propio razoamento, como non aceptar nunca que un caso que valide \"Todos os P son Q\" valida tam\u00e9n que \"Ning\u00fan P \u00e9 Q\".\nOutros fil\u00f3sofos cuestionaron o \"principio de equivalencia\". Ao mellor, a maz\u00e1 vermella debe aumentar a nosa crenza na teor\u00eda \"todas as cousas non-negras son non-corvos\" \"sen aumentar\" a nosa crenza na teor\u00eda de que \"todos os corvos son negros\". Esta suxesti\u00f3n tam\u00e9n foi cuestionada, por\u00e9n, co argumento de que non podes ter distinto nivel de crenza en d\u00faas afirmaci\u00f3ns se sabes que ambas son ou certas ou falsas ao mesmo tempo. Goodman, e m\u00e1is tarde, Quine, usaron o termo \"predicado proxect\u00e1bel\" para describir as expresi\u00f3ns, como \"corvo\" e \"negro\", que \"s\u00ed\" permiten o uso de xeneralizaci\u00f3ns indutivas. Os \"predicados non proxect\u00e1beis\" son aqueles como \"non-negro\" e \"non-corvo\", que aparentemente non o permiten. (Ver tam\u00e9n \"verxo\", outro predicado non proxect\u00e1bel inventado por Goodman.) Quine suxeriu que \u00e9 unha cuesti\u00f3n emp\u00edrica na cal, se alg\u00fan, os predicados son proxect\u00e1beis, e observa que nun universo de infinitos obxectos, o complemento dun predicado proxect\u00e1bel debe ser sempre non proxect\u00e1bel. Isto ter\u00eda a consecuencia de que, a pesar de que \"todos os corvos son negros\" e \"todas as cousas non-negras son non-corvos\" deben ser validados ao mesmo tempo, ambos vos derivan o seu apoio de corvos negros, e non de non-corvos non-negros.\nAlg\u00fans fil\u00f3sofos defenderon que \u00e9 a nosa intuici\u00f3n a que falla. Observar unha manz\u00e1 vermella realmente incrementa a probabilidade de que todos os corvos sexan negros. Despois de todo, se algu\u00e9n che dese todas as cousas non-negras do Universo, e puideses ver que non hai ning\u00fan corvo entre elas, poder\u00edas conclu\u00edr ent\u00f3n que todos os corvos son negros. O exemplo s\u00f3 desaf\u00eda \u00e1 intuici\u00f3n porque o conxunto de cousas non-negras \u00e9 con diferenza m\u00e1is grande que o conxunto de corvos. As\u00ed, observar outra cousa non-negra que non sexa un corvo deber\u00eda cambiar moi pouco a nosa crenza na teor\u00eda se o comparamos coa observaci\u00f3n doutro corvo que si sexa negro.\nHai unha alternativa ao \"principio de induci\u00f3n\" descrito anteriormente.\nSexa \"X\" unha instancia da teor\u00eda \"T\", e \"I\" toda a nosa informaci\u00f3n sobre o contorno.\nSexa \"formula_1 a probabilidade de formula_2 dado formula_3. Ent\u00f3n,\nEste principio co\u00f1\u00e9cese como \"teorema de Bayes\". \u00c9 unha das bases da probabilidade e a estat\u00edstica. Cando os cient\u00edficos publican unha an\u00e1lise de resultados experimentais e obte\u00f1en que son significativos estatisticamente ou non significativos estatisticamente, est\u00e1n usando este principio de xeito impl\u00edcito, polo que poder\u00eda afirmarse que este principio describe mellor o razoamento cient\u00edfico que o \"principio de induci\u00f3n\" orixinal.\nSe se usa este principio, non aparece o paradoxo. Se pides a algu\u00e9n que escolla unha maz\u00e1 ao azar e cha mostre, ent\u00f3n a probabilidade de ver unha maz\u00e1 vermella \u00e9 independente da cor dos corvos. O numerador ser\u00e1 igual ao denominador, polo que a divisi\u00f3n ser\u00e1 igual a un, e a probabilidade permanecer\u00e1 inalterada. Ver unha maz\u00e1 vermella non afectar\u00e1 a t\u00faa crenza de que todos os corvos son negros.\nSe lle pides a algu\u00e9n que escolla unha cousa non-negra ao azar, e che mostran unha maz\u00e1 vermella, ent\u00f3n o numerador ser\u00e1 superior ao denominador por unha diferenza \u00ednfima. Ver a maz\u00e1 vermella s\u00f3 aumentar\u00e1 lixeiramente a t\u00faa crenza de que todos os corvos son negros. Ter\u00e1s que ver case todas as cousas do universo (e comprobar que non son corvos) para que aumente de xeito apreci\u00e1bel a t\u00faa crenza en \"todos os corvos son negros\". En ambos os casos, o resultado concorda coa intuici\u00f3n."}
{"id": "21613", "revid": "1131", "url": "https://gl.wikipedia.org/wiki?curid=21613", "title": "Sebasti\u00e0 S\u00e1nchez-Juan", "text": "Sebasti\u00e0 S\u00e1nchez-Juan, nado en Barcelona o 10 de novembro de 1904 e finado en 1974, foi un escritor catal\u00e1n.\nTraxectoria.\nColaborou en \"La Veu de Catalunya\", en 1922 escribe o \"Segon manifest futurista (contra l\u2019extensi\u00f3 del tifisme en literatura)\" e publica poemarios futuristas como \"Fluid\" (1924) e \"Constel.lacions\" (1927) paseni\u00f1amente deixa as avangardas para se inscribir no modernismo como en \"Poemas de prom\u00e8s\" (1933).\nApoia o bando franquista durante a Guerra civil espa\u00f1ola e tras rematar publica a escolma \"Prismes\" e consegue un traballo na delegaci\u00f3n de Prensa e Propaganda en Barcelona. Deixa de escribir en catal\u00e1n e publica en castel\u00e1n obras como \"R\u00e9gimen\" (1940), \"Sonetos\" (1949) ou \"Blanco y rosicler\" (1946). En 1952 volta ao catal\u00e1n con \"Claror\"."}
{"id": "21614", "revid": "289", "url": "https://gl.wikipedia.org/wiki?curid=21614", "title": "Paradoxo do corvo", "text": ""}
{"id": "21615", "revid": "56817", "url": "https://gl.wikipedia.org/wiki?curid=21615", "title": "Himnusz", "text": "Himnusz \u00e9 o himno oficial de Hungr\u00eda. Ferenc K\u00f6lcsey \u00e9 o autor da letra e Ferenc Erkel da m\u00fasica.\nLetra.\n&lt;poem&gt;\nIsten, \u00e1ldd meg a magyart\nJ\u00f3 kedvvel, b\u0151s\u00e9ggel,\nNy\u00fajts fel\u00e9je v\u00e9d\u0151 kart,\nHa k\u00fczd ellens\u00e9ggel;\nBal sors akit r\u00e9gen t\u00e9p,\nHozz r\u00e1 v\u00edg esztend\u0151t,\nMegb\u0171nh\u0151dte m\u00e1r e n\u00e9p\nA m\u00faltat s j\u00f6vend\u0151t!\n\u0150seinket felhoz\u00e1d\nK\u00e1rp\u00e1t szent b\u00e9rc\u00e9re,\n\u00c1ltalad nyert sz\u00e9p haz\u00e1t\nBendeg\u00faznak v\u00e9re.\nS merre z\u00fagnak habjai\nTisz\u00e1nak, Dun\u00e1nak,\n\u00c1rp\u00e1d h\u0151s magzatjai\nFelvir\u00e1goz\u00e1nak.\n\u00c9rt\u00fcnk Kuns\u00e1g mezein\n\u00c9rt kal\u00e1szt lengett\u00e9l,\nTokaj sz\u0151l\u0151vesszein\nNekt\u00e1rt csepegtett\u00e9l.\nZ\u00e1szl\u00f3nk gyakran pl\u00e1nt\u00e1l\u00e1d\nVad t\u00f6r\u00f6k s\u00e1nc\u00e1ra,\nS ny\u00f6gte M\u00e1ty\u00e1s b\u00fas had\u00e1t\nB\u00e9csnek b\u00fcszke v\u00e1ra.\nHajh, de b\u0171neink miatt\nGy\u00falt harag kebledben,\nS els\u00fajt\u00e1d vill\u00e1midat\nD\u00f6rg\u0151 fellegedben,\nMost rabl\u00f3 mongol nyil\u00e1t\nZ\u00fagattad felett\u00fcnk,\nMajd t\u00f6r\u00f6kt\u0151l rabig\u00e1t\nV\u00e1llainkra vett\u00fcnk.\nH\u00e1nyszor zengett ajkain\nOzman vad n\u00e9p\u00e9nek\nVert hadunk csonthalmain\nGy\u0151zedelmi \u00e9nek!\nH\u00e1nyszor t\u00e1madt tenfiad\nSz\u00e9p haz\u00e1m, kebledre,\nS lett\u00e9l magzatod miatt\nMagzatod hamvvedre!\nB\u00fajt az \u00fcld\u00f6z\u00f6tt, s fel\u00e9\nKard ny\u00falt barlangj\u00e1ban,\nSzerte n\u00e9zett s nem lel\u00e9\nHonj\u00e1t e haz\u00e1ban,\nB\u00e9rcre h\u00e1g \u00e9s v\u00f6lgybe sz\u00e1ll,\nB\u00fa s k\u00e9ts\u00e9g mellette,\nV\u00e9r\u00f6z\u00f6n l\u00e1bain\u00e1l,\nS l\u00e1ngtenger f\u00f6lette.\nV\u00e1r \u00e1llott, most k\u0151halom,\nKedv s \u00f6r\u00f6m r\u00f6pkedtek,\nHal\u00e1lh\u00f6rg\u00e9s, siralom\nZajlik m\u00e1r helyettek.\nS ah, szabads\u00e1g nem virul\nA holtnak v\u00e9r\u00e9b\u0151l,\nK\u00ednz\u00f3 rabs\u00e1g k\u00f6nnye hull\n\u00c1rv\u00e1k h\u0151 szem\u00e9b\u0151l!\nSz\u00e1nd meg Isten a magyart\nKit v\u00e9szek h\u00e1ny\u00e1nak,\nNy\u00fajts fel\u00e9je v\u00e9d\u0151 kart\nTenger\u00e9n k\u00ednj\u00e1nak.\nBal sors akit r\u00e9gen t\u00e9p,\nHozz r\u00e1 v\u00edg esztend\u0151t,\nMegb\u0171nh\u0151dte m\u00e1r e n\u00e9p\nA m\u00faltat s j\u00f6vend\u0151t!\n&lt;/poem&gt;"}
{"id": "21616", "revid": "56817", "url": "https://gl.wikipedia.org/wiki?curid=21616", "title": "Joan Ventosa", "text": "Joan Ventosa i Calvell (Barcelona 1879 - Lausana 1959) foi un pol\u00edtico espa\u00f1ol.\nTraxectoria.\nEstudou dereito en Barcelona. Participou na fundaci\u00f3n da Lliga Regionalista e foi deputado nas Cortes entre 1907 e 1923 e foi ministro de Facenda entre 1917 e 1918 e de novo entre febreiro e abril de 1931 no goberno do almirante Aznar. Apoiou financeiramente ao bando franquista durante a Guerra civil espa\u00f1ola. Foi procurador nas primeiras Cortes franquistas. Membro do Consello Privado de Xo\u00e1n de Borb\u00f3n dende 1947, xa en 1943 enviara unha carta a Franco onde ped\u00eda a volta da monarqu\u00eda e diante a negativa de Franco, foise distanciando cada vez m\u00e1is do r\u00e9xime franquista."}
{"id": "21617", "revid": "89787", "url": "https://gl.wikipedia.org/wiki?curid=21617", "title": "Jos\u00e9 Luis M\u00e9ndez Romeu", "text": "Jos\u00e9 Luis M\u00e9ndez Romeu, nado na Coru\u00f1a o 24 de xullo de 1951, \u00e9 un pol\u00edtico galego que milita no PSdeG.\nTraxectoria.\nEstudou pedagox\u00eda. Foi concelleiro de Educaci\u00f3n e Cultura do Concello da Coru\u00f1a desde 1987 ata 2003 e presidente da Orquestra Sinf\u00f3nica de Galicia (1994-2004). Tenente de alcalde e Concelleiro de Urbanismo (2003-2004). Foi tam\u00e9n respons\u00e1bel de educaci\u00f3n do grupo socialista no Parlamento de Galicia mentres foi deputado (1997-2004).\nEntre 2004 e 2005 foi secretario de estado de Cooperaci\u00f3n Territorial no goberno espa\u00f1ol.\nExerceu o cargo de Conselleiro de Presidencia, Administraci\u00f3ns P\u00fablicas e Xustiza da Xunta de Galicia dende o 2 de agosto de 2005 ata 2009.\nFoi voceiro do PSdeG-PSOE no parlamento galego a partir de outubro de 2013. En 2016 presentouse \u00e1s primarias para candidato \u00e1 presidencia da Xunta de Galicia pero foi derrotado. Dimitiu como voceiro parlamentario en maio dese mesmo ano e foi substitu\u00eddo \u00e1s poucas semanas pola pontevedresa Patricia Vil\u00e1n."}
{"id": "21618", "revid": "8354", "url": "https://gl.wikipedia.org/wiki?curid=21618", "title": "Xos\u00e9 Ram\u00f3n Fern\u00e1ndez Antonio", "text": "Xos\u00e9 Ram\u00f3n Fern\u00e1ndez Antonio, nado en Vigo en 1953, \u00e9 un pol\u00edtico galego ligado ao PSdeG.\nTraxectoria.\nEstudou econ\u00f3micas na Universidade de Santiago de Compostela. Foi director do Gabinete do Ministro de Transportes, Turismo e Comunicaci\u00f3ns (1985-1988) e dende 1993 foi directivo de Retevisi\u00f3n e Auna. Foi conselleiro de Econom\u00eda e Facenda dende o 2 de agosto de 2005."}
{"id": "21619", "revid": "5863", "url": "https://gl.wikipedia.org/wiki?curid=21619", "title": "Mar\u00eda Xos\u00e9 Caride", "text": "Mar\u00eda Jos\u00e9 Caride Est\u00e9vez, nada en Vigo en 1966, \u00e9 unha pol\u00edtica galega do PSdeG, que foi conselleira de Pol\u00edtica Territorial, Obras P\u00fablicas e Transportes dende o 2 de agosto de 2005 ata o 2009.\nEstudou econ\u00f3micas en Vigo e fixo o doutoramento na Universidade de Santiago de Compostela. Foi profesora da Universidade de Vigo en Vigo e en Ourense. Foi elixida deputada no Parlamento de Galicia na oitava lexislatura.\n\u00c9 concelleira delegada da \u00c1rea de Urbanismo, membro da Xunta de Goberno Local e 4\u00ba tenente de alcalde do concello de Vigo."}
{"id": "21620", "revid": "92340", "url": "https://gl.wikipedia.org/wiki?curid=21620", "title": "Laura S\u00e1nchez Pi\u00f1\u00f3n", "text": "Laura Elena S\u00e1nchez Pi\u00f1\u00f3n, nada en Bos Aires o 5 de decembro de 1954, \u00e9 unha bi\u00f3loga e pol\u00edtica galega.\nEstudou biolox\u00eda na Universidade de Santiago de Compostela, onde na actualidade \u00e9 catedr\u00e1tica de xen\u00e9tica. Publicou m\u00e1is de 70 traballos acad\u00e9micos e dirixiu dez teses doutorais.\nFoi nomeada Conselleira de Educaci\u00f3n e Ordenaci\u00f3n Universitaria o 2 de agosto de 2005 e ocupou o cargo ata 2009."}
{"id": "21622", "revid": "5863", "url": "https://gl.wikipedia.org/wiki?curid=21622", "title": "Alfredo Su\u00e1rez Canal", "text": "Alfredo Su\u00e1rez Canal, nado en Allariz en 1951, \u00e9 un pol\u00edtico galego.\nTraxectoria.\nEstudou matem\u00e1ticas na Universidade de Santiago de Compostela e foi profesor de ensino secundario. \u00c9 un dos membros fundadores do BNG e da ING. Foi concelleiro en Allariz e deputado provincial de Ourense. Deputado no Parlamento de Galicia (1993-2005), e membro do Consello Nacional do BNG.\nLogo dunha longa carreira pol\u00edtica, foi nomeado conselleiro de Medio Rural da Xunta de Galicia, entre 2005 e o 2009.\nFoi a cara visible do goberno galego na vaga de incendios forestais de 2006 en Galicia."}
{"id": "21625", "revid": "98629", "url": "https://gl.wikipedia.org/wiki?curid=21625", "title": "N\u00facleo celular", "text": "En biolox\u00eda celular, o n\u00facleo (do lat\u00edn \"nucleus\" ou \"nuculeus\") \u00e9 unha parte das c\u00e9lulas que se atopa en todas as c\u00e9lulas eucariotas e cont\u00e9n a maior\u00eda do material xen\u00e9tico. O n\u00facleo, en xeral, controla as actividades da c\u00e9lula, e ten d\u00faas funci\u00f3ns primarias: controla as reacci\u00f3ns qu\u00edmicas celulares, na s\u00faa maior\u00eda citoplasm\u00e1ticas, e garda a informaci\u00f3n que se precisa para a divisi\u00f3n celular.\n\u00c1 parte de conter o xenoma da c\u00e9lula, o n\u00facleo cont\u00e9n certas prote\u00ednas que regulan a expresi\u00f3n dos xenes. A expresi\u00f3n xen\u00e9tica ao nivel nuclear envolve complexos procesos de transcrici\u00f3n, o procesamento do pre-ARNm e a exportaci\u00f3n do mesmo cara ao citoplasma.\nO n\u00facleo ten un tama\u00f1o medio de 6 micr\u00f3metros nos mam\u00edferos; os m\u00e1is grandes son as de c\u00e9lulas vexetais, que poden chegar a 25 micr\u00f3metros ou m\u00e1is. Est\u00e1 rodeado por unha dobre membrana chamada membrana nuclear. A membrana exterior e a interior f\u00fandense nuns determinados intervalos, formando poros nucleares. A membrana nuclear regula e facilita o transporte entre o n\u00facleo e o citoplasma, e tam\u00e9n separa as reacci\u00f3ns qu\u00edmicas producidas no citoplasma das do n\u00facleo. A membrana exterior est\u00e1 asociada co ret\u00edculo endoplasm\u00e1tico e \u00e1s veces pode conter ribosomas. O espazo entre as d\u00faas membranas \u00e9 continuo co espazo interno do ret\u00edculo endoplasm\u00e1tico. A cara nuclear da membrana est\u00e1 rodeada duns filamentos que forman a l\u00e1mina nuclear. O interior do n\u00facleo est\u00e1 cheo dun l\u00edquido que constit\u00fae o nucleoplasma. Dentro do n\u00facleo enc\u00f3ntrase o nucl\u00e9olo, onde se fabrican as subunidades ribos\u00f3micas. At\u00f3panse tam\u00e9n outras formaci\u00f3ns menores chamadas corpos subnucleares, que son diversas agrupaci\u00f3ns de ARN e prote\u00ednas.\nHistoria.\nO n\u00facleo foi o primeiro org\u00e1nulo en ser descuberto. Probablemente, o debuxo m\u00e1is antigo que se conserva deste org\u00e1nulo rem\u00f3ntase a un dos primeiros microscopistas, Antoni van Leeuwenhoek (1632-1723). Este investigador observou un oco ou \"lume\", o n\u00facleo, en eritrocitos de salm\u00f3n. A diferenza dos eritrocitos de mam\u00edfero, os do resto de vertebrados son nucleados. O n\u00facleo tam\u00e9n foi descrito en 1804 por Franz Bauer, e posteriormente con m\u00e1is detalle polo bot\u00e1nico escoc\u00e9s Robert Brown nunha charla ditada perante a Sociedade linneana de Londres en 1831. Brown estaba estudando a estrutura microsc\u00f3pica das orqu\u00eddeas cando observou unha \u00e1rea opaca, que chamou ar\u00e9ola ou n\u00facleo, nas c\u00e9lulas da capa externa da flor, a\u00ednda que non suxeriu unha funci\u00f3n potencial para tal estrutura. En 1838 Matthias Schleiden propuxo que o n\u00facleo desempe\u00f1aba un papel na xeraci\u00f3n de c\u00e9lulas, denomin\u00e1ndoo \"citoblasto\" (construtor de c\u00e9lulas). Pensaba que observara c\u00e9lulas novas arredor destes \"citoblastos\". Franz Meyen foi un forte opositor desta opini\u00f3n, xa que describira previamente c\u00e9lulas que se multiplicaban por divisi\u00f3n e cr\u00eda que moitas c\u00e9lulas carecer\u00edan de n\u00facleo. A idea de que as c\u00e9lulas se pod\u00edan xerar \"de novo\", ben polo \"citoblasto\" ou ben doutro modo, contradic\u00eda os traballos de Robert Remak (1852) e Rudolf Virchow (1855), os cales propagaron decisivamente o novo paradigma de que as c\u00e9lulas s\u00f3 se xeraban por outras c\u00e9lulas (\"Omnis cellula ex cellula\"). A funci\u00f3n do n\u00facleo permanec\u00eda sen aclarar.\nEntre 1876 e 1878 Oscar Hertwig publicou varios estudos sobre a fecundaci\u00f3n de ovos de ourizo de mar, mostrando que o n\u00facleo do espermatozoide entraba no oocito fusion\u00e1ndose co seu n\u00facleo. Esta foi a primeira vez que se suxeriu que un individuo se desenvolv\u00eda a partir dunha soa c\u00e9lula nucleada. Isto estaba en contradici\u00f3n coa teor\u00eda de Ernst Haeckel, que enunciaba que se repet\u00eda a filoxenia completa dunha especie durante o desenvolvemento embrionario, inclu\u00edndo a xeraci\u00f3n da primeira c\u00e9lula nucleada a partir dunha \"monerula\", unha masa desestruturada de moco primordial (\"Urschleim\", en alem\u00e1n). Por tanto, a necesidade do n\u00facleo esperm\u00e1tico para a fecundaci\u00f3n estivo en discusi\u00f3n por un tempo. Por\u00e9n, Hertwig confirmou a s\u00faa observaci\u00f3n noutros grupos animais, como por exemplo en anfibios e moluscos. Eduard Strasburger obtivo os mesmos resultados en plantas (1884). Isto abriu o cami\u00f1o para a asignaci\u00f3n dun papel importante ao n\u00facleo na herdanza xen\u00e9tica. En 1873 August Weismann postulou a equivalencia das c\u00e9lulas xerminais paternas e maternas na herdanza. A funci\u00f3n do n\u00facleo como portador de informaci\u00f3n xen\u00e9tica non se fixo evidente ata m\u00e1is tarde, tras o descubrimento da mitose e o redescubrimento das leis de Mendel a principios do s\u00e9culo XX. Isto supuxo o desenvolvemento da teor\u00eda cromos\u00f3mica da herdanza.\nEstruturas.\nO n\u00facleo \u00e9 o org\u00e1nulo de maior tama\u00f1o das c\u00e9lulas animais. Nas c\u00e9lulas de mam\u00edfero, o di\u00e1metro de media do n\u00facleo \u00e9 de aproximadamente 6 micr\u00f3metros (\u03bcm), e ocupa aproximadamente o 10% do total do volume celular. Nos vexetais, o n\u00facleo xeralmente mide de 5 a 25\u00a0\u00b5m e \u00e9 visible con microscopio \u00f3ptico. Nos fungos observ\u00e1ronse casos de especies con n\u00facleos moi pequenos, de arrededor de 0,5\u00a0\u00b5m, os cales son visibles soamente con microscopio electr\u00f3nico. Nas oosferas de \"Cycas\" e de con\u00edferas acada un tama\u00f1o de 0,6 mm, \u00e9 dicir, \u00e9 visible a simple vista.\nO l\u00edquido viscoso do seu interior denom\u00ednase nucleoplasma, e a s\u00faa composici\u00f3n \u00e9 similar \u00e1 que se encontra no citosol do citoplasma. Ten o aspecto xeral dun org\u00e1nulo denso e esf\u00e9rico.\nEnvoltura e poros nucleares.\nA envoltura nuclear, tam\u00e9n co\u00f1ecida como membrana nuclear, componse de d\u00faas membranas, unha interna e outra externa, dispostas en paralelo unha sobre a outra cunha separaci\u00f3n de 10 a 50 nan\u00f3metros (nm). A envoltura nuclear rodea completamente o n\u00facleo e separa o material xen\u00e9tico celular do citoplasma circundante, servindo como barreira que evita que as macromol\u00e9culas difundan libremente entre o nucleoplasma e o citoplasma. A membrana nuclear externa \u00e9 continua coa membrana do ret\u00edculo endopl\u00e1smico rugoso (RER), e est\u00e1 igualmente inzada de ribosomas. O espazo entre as membranas co\u00f1\u00e9cese como espazo perinuclear e \u00e9 continuo coa luz do RER.\nOs poros nucleares, que forman canais acuosos que atravesan a envoltura, est\u00e1n compostos por m\u00faltiples prote\u00ednas que colectivamente se co\u00f1ecen como \"nucleoporinas\". Os poros te\u00f1en un peso molecular de 125 mill\u00f3ns de daltons e comp\u00f3\u00f1ense de 50 (en l\u00e9vedos) a 100 prote\u00ednas (en vertebrados) aproximadamente. Os poros te\u00f1en un di\u00e1metro total de 100\u00a0nm; non obstante, o oco polo que difunden libremente as mol\u00e9culas \u00e9 de 9\u00a0nm de largo debido \u00e1 presenza de sistemas de regulaci\u00f3n no centro do poro. Este tama\u00f1o permite o libre paso de pequenas mol\u00e9culas hidrosolubles mentres que evita que mol\u00e9culas de maior tama\u00f1o entren ou saian de maneira inadecuada, como \u00e1cidos nucleicos e prote\u00ednas grandes. Estas mol\u00e9culas grandes deben ser transportadas ao n\u00facleo de forma activa. O n\u00facleo t\u00edpico dunha c\u00e9lula de mam\u00edfero disp\u00f3n de entre 3000 e 4000 poros ao longo da s\u00faa envoltura, cada un dos cales cont\u00e9n unha estrutura en anel con simetr\u00eda octal na posici\u00f3n na que as membranas interna e externa se fusionan. Ancorada ao anel enc\u00f3ntrase a estrutura denominada \"cesta nuclear,\" que se estende cara ao nucleoplasma, e unha serie de extensi\u00f3ns filamentosas que se proxectan no citoplasma. Ambas as estruturas median a uni\u00f3n a prote\u00ednas de transporte nucleares.\nA maior\u00eda das prote\u00ednas, subunidades do ribosoma e alg\u00fans ARN transp\u00f3rtanse a trav\u00e9s dos complexos de poro nun proceso mediado por unha familia de factores de transporte co\u00f1ecidos como carioferinas. Entre estas se encontran as importinas, que interve\u00f1en no transporte en direcci\u00f3n ao n\u00facleo, e as que realizan o transporte en sentido contrario, que se co\u00f1ecen como exportinas. A maior\u00eda das carioferinas interact\u00faan directamente coa s\u00faa carga, a\u00ednda que algunhas utilizan prote\u00ednas adaptadoras. As hormonas esteroides como o cortisol e a aldosterona, xunto con outras mol\u00e9culas pequenas hidrosolubles implicadas na sinalizaci\u00f3n celular poden difundir a trav\u00e9s da membrana celular e no citoplasma, onde se unen a prote\u00ednas que act\u00faan como receptores nucleares e son levadas ao n\u00facleo. Serven como factores de transcrici\u00f3n cando se unen ao seu ligando. En ausencia de ligando moitos destes receptores funcionan como unha histona desacetilase que reprime a expresi\u00f3n x\u00e9nica.\nL\u00e1mina nuclear.\nNas c\u00e9lulas animais existen d\u00faas redes de filamentos intermedios que dan soporte mec\u00e1nico ao n\u00facleo: a l\u00e1mina nuclear forma unha trama organizada na cara interna da envoltura, mentres que na cara externa este soporte est\u00e1 menos organizado. Ambas as redes de filamentos intermedios tam\u00e9n serven de lugar de ancoraxe para os cromosomas e os poros nucleares.\nA l\u00e1mina nuclear est\u00e1 composta por prote\u00ednas que se denominan prote\u00ednas laminares ou laminas. Como todas as prote\u00ednas, estas son sintetizadas no citoplasma e m\u00e1is tarde transp\u00f3rtanse ao interior do n\u00facleo, onde se ensamblan antes de incorporarse \u00e1 rede preexistente. As prote\u00ednas laminas tam\u00e9n se encontran no interior do nucleoplasma, onde forman outra estrutura regular co\u00f1ecida como \"veo nucleopl\u00e1smico\", que \u00e9 visible usando microscopio de fluorescencia. A funci\u00f3n do veo non se co\u00f1ece, pero est\u00e1 exclu\u00eddo da zona do nucl\u00e9olo e est\u00e1 presente na interfase. As estruturas de prote\u00ednas laminas que forman o veo \u00fanense \u00e1 cromatina, e por medio da quebra da s\u00faa estrutura inhiben a transcrici\u00f3n de xenes que codifican prote\u00ednas.\nComo acontece cos compo\u00f1entes doutros filamentos intermedios, os mon\u00f3meros de prote\u00ednas laminas conte\u00f1en un dominio en h\u00e9lice alfa utilizado por dous mon\u00f3meros para enroscarse un co outro, formando un d\u00edmero cun motivo en h\u00e9lice superenrolada. D\u00faas desas estruturas dim\u00e9ricas \u00fanense posteriormente lado con lado dispostas de xeito antiparalelo para formar un tetr\u00e1mero denominado \"protofilamento\". Oito deses protofilamentos disp\u00f3\u00f1ense lateralmente para formar un \"filamento\". Eses filamentos p\u00f3dense ensamblar ou desensamblar de modo din\u00e1mico, o que significa que os cambios na lonxitude do filamento dependen do balance entre as taxas de adici\u00f3n e desensamblaxe.\nAs mutaci\u00f3ns nos xenes das prote\u00ednas laminas orixinan defectos na ensamblaxe dos filamentos co\u00f1ecidas como \"laminopat\u00edas\". Destas, a m\u00e1is destacable \u00e9 a familia de enfermidades co\u00f1ecidas como proxerias, que dan aos doentes a aparencia de teren un envellecemento prematuro. Desco\u00f1\u00e9cese o mecanismo exacto polo que os cambios bioqu\u00edmicos asociados dan lugar ao fenotipo avellentado.\nCromosomas.\nO n\u00facleo celular cont\u00e9n a maior parte do material xen\u00e9tico celular en forma de m\u00faltiples mol\u00e9culas lineais de ADN co\u00f1ecidas como cromatina, e durante a divisi\u00f3n celular esta aparece na forma ben definida que se co\u00f1ece como cromosoma. Unha pequena fracci\u00f3n dos xenes sit\u00faase noutros org\u00e1nulos, como as mitocondrias ou os cloroplastos das c\u00e9lulas vexetais.\nExisten dous tipos de cromatina: a eucromatina \u00e9 a forma de ADN menos compacta, e cont\u00e9n xenes que son expresados frecuentemente pola c\u00e9lula. O outro tipo, co\u00f1ecido como heterocromatina, \u00e9 a forma m\u00e1is compacta, e cont\u00e9n ADN que se transcribe de forma infrecuente. Esta estrutura clasif\u00edcase \u00e1 s\u00faa vez en heterocromatina \"facultativa\", que consiste en xenes que est\u00e1n organizados como heterocromatina s\u00f3 en certos tipos celulares ou en certos estadios do desenvolvemento, e heterocromatina \"constitutiva\", que consiste en compo\u00f1entes estruturais do cromosoma como os \"tel\u00f3meros\" e os \"centr\u00f3meros\". Durante a interfase a cromatina organ\u00edzase en territorios individuais discretos, os territorios cromos\u00f3micos. Os xenes activos, que se encontran xeralmente na rexi\u00f3n eucrom\u00e1tica do cromosoma, tenden a localizarse nas fronteiras dos territorios cromos\u00f3micos.\nDeterminados anticorpos para certos tipos de organizaci\u00f3n cromat\u00ednica, en particular os nucleosomas, foron asociados con varias enfermidades autoinmunes como o lupus eritematoso sist\u00e9mico. Estes anticorpos son co\u00f1ecidos como anticorpos antinucleares (ANA) e tam\u00e9n se observaron en casos de esclerose m\u00faltiple no contexto dunha disfunci\u00f3n inmune xeneralizada. Como o caso antes mencionado da proxeria, o papel que desempe\u00f1an os anticorpos na induci\u00f3n dos s\u00edntomas da enfermidade autoinmune non foi a\u00ednda aclarado.\nNucl\u00e9olo.\nO nucl\u00e9olo \u00e9 unha estrutura discreta que se tingue densamente e se encontra no n\u00facleo. Non est\u00e1 rodeado por unha membrana, polo que en ocasi\u00f3ns se di que \u00e9 un \"suborg\u00e1nulo\". F\u00f3rmase arredor de repetici\u00f3ns en t\u00e1ndem de ADNr, que \u00e9 o ADN que codifica o ARN ribos\u00f3mico (ARNr). Estas rexi\u00f3ns ch\u00e1manse organizadores nucleolares. O principal papel do nucl\u00e9olo \u00e9 sintetizar o ARNr e ensamblar os ribosomas. A cohesi\u00f3n estrutural do nucl\u00e9olo depende da s\u00faa actividade, dado que a ensamblaxe ribos\u00f3mica no nucl\u00e9olo orixina unha asociaci\u00f3n transitoria dos compo\u00f1entes nucleolares, facilitando a posterior ensamblaxe doutros ribosomas. Este modelo est\u00e1 apoiado pola observaci\u00f3n de que a inactivaci\u00f3n do ADNr d\u00e1 como resultado a mestura das estruturas nucleolares.\nO primeiro paso da ensamblaxe ribos\u00f3mica \u00e9 a transcrici\u00f3n do ADNr pola ARN polimerase I, formando un longo pre-ARNr precursor. Este \u00e9 escindido nas subunidades de ARNr 5,8S, 18S, e 28S. A transcrici\u00f3n, procesamento postranscricional e ensamblaxe do ARNr ten lugar no nucl\u00e9olo, axudado por mol\u00e9culas de ARN nucleolar pequeno, algunhas das cales se derivan de intr\u00f3ns de ARN mensaxeiros que sufriron \"splicing\" (empalme) relacionados coa funci\u00f3n ribosomal. Estas subunidades ribos\u00f3micas ensambladas son as estruturas m\u00e1is grandes que pasan a trav\u00e9s dos poros nucleares.\nCando se observa co microscopio electr\u00f3nico, pode verse que o nucl\u00e9olo se comp\u00f3n de tres rexi\u00f3ns distinguibles: os centros fibrilares, rodeados polo compo\u00f1ente fibrilar denso, que \u00e1 s\u00faa vez est\u00e1 beireado polo compo\u00f1ente granular. A transcrici\u00f3n do ADNr ten lugar tanto nos centros fibrilares coma na zona de transici\u00f3n entre os centros fibrilares e o compo\u00f1ente fibrilar denso, e iso explica que cando a transcrici\u00f3n do ADNr aumenta, se observan m\u00e1is centros fibrilares. A maior parte da escisi\u00f3n e modificaci\u00f3n dos ARNr ten lugar no compo\u00f1ente fibrilar denso, mentres que os \u00faltimos pasos que implican a ensamblaxe de prote\u00ednas nas subunidades ribos\u00f3micas te\u00f1en lugar no compo\u00f1ente granular.\nOutros corpos subnucleares.\nAdemais do nucl\u00e9olo, o n\u00facleo cont\u00e9n unha certa cantidade de corpos non delimitados por membranas. Entre estes est\u00e1n os corpos de Cajal, os chamados X\u00e9mini dos corpos enrolados, a denominada Asociaci\u00f3n Carios\u00f3mica Interf\u00e1sica Polim\u00f3rfica (PIKA), os Corpos da Leucemia Promieloc\u00edtica (corpos PML), os \"paraspeckles\" e os \"speckles de splicing\". A\u00ednda que se sabe pouco sobre o n\u00famero destes dominios subnucleares, son significativos porque mostran que o nucleoplasma non \u00e9 unha mestura uniforme, sen\u00f3n que m\u00e1is ben cont\u00e9n subdominios funcionais organizados.\nOutras estruturas subnucleares aparecen como parte de procesos patol\u00f3xicos. Por exemplo, viuse a presenza de pequenas formaci\u00f3ns intranucleares con aspecto de bast\u00f3n nalg\u00fans casos de miopat\u00eda nemal\u00ednica. Esta doenza prod\u00facese tipicamente por mutaci\u00f3ns no xene da actina, e os propios bast\u00f3ns est\u00e1n constitu\u00eddos pola actina producida a partir de tales xenes mutantes, xunto con outras prote\u00ednas do citoesqueleto.\nCorpos de Cajal e GEMs.\nO n\u00facleo t\u00edpico pos\u00fae de 1 a 10 estruturas compactas denominadas corpos de Cajal ou corpos enrolados (CB, por \"Coiled Body\" en ingl\u00e9s), cuxo di\u00e1metro mide entre 0,2\u00a0\u00b5m e 2,0\u00a0\u00b5m dependendo do tipo celular e especie. Cando se ollan co microscopio electr\u00f3nico, asemellan nobelos de f\u00edos enguedellados, e son focos densos de distribuci\u00f3n da prote\u00edna coilina. Os corpos de Cajal est\u00e1n implicados en varios tipos distintos de funci\u00f3ns relacionadas co procesamento do ARN, especificamente na maduraci\u00f3n do ARN nucleolar pequeno (snoRNA) e o ARN nuclear pequeno (snRNA), e modificaci\u00f3n do ARNm de histonas.\nSemellantes aos corpos de Cajal son os X\u00e9mini de corpos enrolados ou GEMs (do ingl\u00e9s \"Gemini of Coiled Bodies\"), cuxo nome se deriva da constelaci\u00f3n de X\u00e9mini pola s\u00faa relaci\u00f3n case como de xemelgos cos corpos de Cajal. Os GEMs son similares en forma e tama\u00f1o a estes \u00faltimos, e de feito son virtualmente indistinguibles ao microscopio. A diferenza dos corpos de Cajal, non conte\u00f1en snRNP (ribonucleoprote\u00ednas pequenas nucleares dos espliceosomas), pero conte\u00f1en unha prote\u00edna que se denomina \"supervivencia de motoneurona\" (SMN, en ingl\u00e9s \"survival of motor neuron\"), cuxa funci\u00f3n se relaciona coa biox\u00e9nese das snRNP. Crese que os GEMs axudan aos corpos de Cajal na biox\u00e9nese das snRNP, a\u00ednda que tam\u00e9n se suxeriu a partir de evidencias de microscop\u00eda que os corpos de Cajal e os GEMs son diferentes manifestaci\u00f3ns da mesma estrutura.\nDominios PIKA e PTF.\nOs dominios PIKA, ou Asociaci\u00f3ns Carios\u00f3micas de Interfase Polim\u00f3rficas, foron descritos por primeira vez en estudos de microscop\u00eda en 1991. A s\u00faa funci\u00f3n era e permanece pouco clara, a\u00ednda que non se pensa que estean asociados coa replicaci\u00f3n activa de ADN, transcrici\u00f3n ou procesamento de ARN. Viuse que frecuentemente se asocian con dominios discretos definidos por localizaci\u00f3ns densas do factor de transcrici\u00f3n PTF, que promove a transcrici\u00f3n do ARN nuclear pequeno.\nCorpos PML.\nOs corpos PML ou da prote\u00edna da leucemia promieloc\u00edtica (PML, polo ingl\u00e9s \"Promyelocytic leukaemia\") son corpos esf\u00e9ricos que se atopan espallados polo nucleoplasma, e que miden arredor de 0,2\u20131,0\u00a0\u00b5m. Co\u00f1\u00e9cense por outros nomes, como dominio \u00abnuclear 10\u00bb (ND10), \u00abcorpos de Kremer\u00bb e \u00abdominios oncox\u00e9nicos PML\u00bb. A mi\u00fado poden verse no n\u00facleo asociados cos corpos de Cajal. Tense suxerido que desempe\u00f1an un papel na regulaci\u00f3n da transcrici\u00f3n.\n\"Paraspeckles\".\nDescubertos en 2002, os \"paraspeckles\" son compartimentos de forma irregular do espazo intercromat\u00ednico do n\u00facleo. Foron documentados por primeira vez en c\u00e9lulas HeLa (cancerosas), onde polo xeral se encontran de 10 a 30 por n\u00facleo, e s\u00e1bese que os \"paraspeckles\" tam\u00e9n existen en todas as c\u00e9lulas primarias humanas, li\u00f1as de c\u00e9lulas transformadas e en secci\u00f3ns de tecidos. O seu nome deriva da s\u00faa distribuci\u00f3n no n\u00facleo e consta do prefixo para (paralelo) e de \"speckles\", facendo referencia a que se encontran na proximidade dos \"splicing speckles\" ou \"manchas de \"splicing\"\".\nOs \"paraspeckles\" son estruturas din\u00e1micas que se alteran en resposta a cambios na actividade celular metab\u00f3lica. Son dependentes da transcrici\u00f3n, e en ausencia de transcrici\u00f3n da ARN pol II, os \"paraspeckles\" desaparecen, e todas as prote\u00ednas asociadas que o compo\u00f1en (PSP1, p54nrb, PSP2, CFI(m)68 e PSF) forman un casquete perinucleolar en forma de cuarto crecente no nucl\u00e9olo. Este fen\u00f3meno manif\u00e9stase durante o ciclo celular, no cal os \"paraspeckles\" est\u00e1n presentes en interfase e durante toda a mitose, ag\u00e1s en telofase. Durante a telofase, cando se forman os dous n\u00facleos fillos, non hai transcrici\u00f3n por parte da ARN polimerase II, de modo que os compo\u00f1entes proteicos forman o mencionado casquete perinucleolar.\n\"Speckles\" de \"splicing\".\nOs \"speckles\" ('manchas') son estruturas subnucleares que est\u00e1n enriquecidas en factores para o \"splicing\" do pre-ARNm e est\u00e1n localizados nas rexi\u00f3ns intercromat\u00ednicas do nucleoplasma de c\u00e9lulas de mam\u00edferos. Con microscopio de fluorescencia aparecen como estruturas punteadas irregulares, que var\u00edan en forma e tama\u00f1o, e con microscopio electr\u00f3nico vense como agrupaci\u00f3ns de gr\u00e1nulos de intercromatina. Os \"speckles\" son estruturas din\u00e1micas, e tanto as s\u00faas prote\u00ednas coma os seus compo\u00f1entes ARN-prote\u00edna poden circular continuamente entre os \"speckles\" e outras localizaci\u00f3ns nucleares, inclu\u00edndo sitios activos de transcrici\u00f3n. Os estudos da composici\u00f3n, estrutura e comportamento dos \"speckles\" proporcionaron un modelo para comprender a compartimentalizaci\u00f3n funcional do n\u00facleo e a organizaci\u00f3n da maquinaria de expresi\u00f3n x\u00e9nica.\nEn ocasi\u00f3ns denominados \"agrupaci\u00f3ns de gr\u00e1nulos intercromat\u00ednicos\" ou \"compartimentos de factores de splicing\", os \"speckles\" son ricos en snRNP (ribonucleoprote\u00ednas nucleares pequenas) do \"splicing\" e outras prote\u00ednas do \"splicing\" que se necesitan no procesamento do pre-ARNm. Debido aos requirimentos variables da c\u00e9lula, a composici\u00f3n e localizaci\u00f3n destes corpos cambia de acordo coa transcrici\u00f3n de ARNm e a regulaci\u00f3n por fosforilaci\u00f3n de prote\u00ednas espec\u00edficas.\nFunci\u00f3ns.\nA principal funci\u00f3n do n\u00facleo celular \u00e9 controlar a expresi\u00f3n xen\u00e9tica e mediar na replicaci\u00f3n do ADN durante o ciclo celular. O n\u00facleo proporciona un lugar para a transcrici\u00f3n, permitindo niveis de regulaci\u00f3n que non est\u00e1n dispo\u00f1ibles en procariotas.\nCompartimentalizaci\u00f3n celular.\nA envoltura nuclear permite ao n\u00facleo controlar o seu contido e separalo do resto do citoplasma cando sexa necesario. Isto \u00e9 importante para controlar procesos en calquera dos lados da membrana nuclear. Nalg\u00fans casos, cando se precisa restrinxir un proceso citoplasm\u00e1tico, un participante chave ret\u00edrase ao n\u00facleo, onde interacciona con factores de transcrici\u00f3n para reprimir a produci\u00f3n de certos encimas da v\u00eda metab\u00f3lica. Este mecanismo regulador ten lugar no caso da glic\u00f3lise, unha ruta celular na que se utiliza a glicosa para producir enerx\u00eda. A hexoquinase \u00e9 o encima responsable do primeiro paso da glic\u00f3lise, producindo glicosa-6-fosfato a partir da glicosa. A altas concentraci\u00f3ns de frutosa-6-fosfato, unha mol\u00e9cula que se forma posteriormente a partir da glicosa-6-fosfato, unha prote\u00edna reguladora retira a hexoquinase ao n\u00facleo, onde forma un complexo con outras prote\u00ednas nucleares que reprime a transcrici\u00f3n dos xenes implicados na glic\u00f3lise.\nPara controlar que xenes se deben transcribir, a c\u00e9lula impide o acceso f\u00edsico dalg\u00fans factores de transcrici\u00f3n responsables de regular a expresi\u00f3n x\u00e9nica ata que son activados por outras v\u00edas de sinalizaci\u00f3n. Isto impide que se dean mesmo pequenos niveis de expresi\u00f3n x\u00e9nica desaxeitada. Por exemplo, no caso dos xenes controlados por NF-\u03baB, que est\u00e1n implicados na maior parte das respostas inflamatorias, a transcrici\u00f3n ind\u00facese en resposta a unha fervenza de sinalizaci\u00f3n celular como a que se inicia coa mol\u00e9cula sinalizadora TNF-\u03b1 un\u00edndose a un receptor da membrana celular, o que produce o recrutamento de prote\u00ednas sinalizadoras e finalmente a activaci\u00f3n do factor de transcrici\u00f3n NF-\u03baB. Un sinal de localizaci\u00f3n nuclear que pos\u00fae a prote\u00edna NF-\u03baB perm\u00edtelle ser transportada a trav\u00e9s do poro nuclear ao n\u00facleo, onde estimula a transcrici\u00f3n dos xenes diana.\nA compartimentalizaci\u00f3n permite \u00e1 c\u00e9lula impedir a traduci\u00f3n de ARNm inmaturo. O ARNm cont\u00e9n intr\u00f3ns que se deben retirar antes de ser traducidos para producir prote\u00ednas funcionais. A maduraci\u00f3n (modificaci\u00f3n dos extremos e \"splicing\") do ARNm efect\u00faase no interior do n\u00facleo antes de que o ARNm poida acceder aos ribosomas para a s\u00faa traduci\u00f3n. Sen o n\u00facleo, os ribosomas traducir\u00edan ARNm ao ser transcrito sen procesar, o que producir\u00eda prote\u00ednas cun pregamento incorrecto e deformadas.\nExpresi\u00f3n x\u00e9nica.\nA expresi\u00f3n x\u00e9nica implica en primeiro lugar a transcrici\u00f3n, na que o ADN se utiliza como molde para producir ARN. No caso dos xenes que codifican prote\u00ednas, o ARN xerado por este proceso \u00e9 ARN mensaxeiro (ARNm), que posteriormente precisa ser traducido polos ribosomas para formar unha prote\u00edna. Posto que os ribosomas se localizan f\u00f3ra do n\u00facleo, o ARNm sintetizado debe ser exportado.\nDado que o n\u00facleo \u00e9 o lugar onde se produce a transcrici\u00f3n, est\u00e1 dotado dun conxunto de prote\u00ednas que, ou ben est\u00e1n implicadas directamente neste proceso, ou na s\u00faa regulaci\u00f3n. Entre estas encontramos as helicases, que desenrolan a mol\u00e9cula de ADN de dobre cadea para facilitar o acceso da maquinaria de s\u00edntese, a ARN polimerase, que sintetiza o ARN a partir do molde de ADN, a topoisomerase, que var\u00eda o grao de superenrolamento do ADN, as\u00ed como unha ampla variedade de factores de transcrici\u00f3n que regulan a expresi\u00f3n x\u00e9nica.\nProcesamento do pre-ARNm.\nAs mol\u00e9culas de ARNm recentemente sintetizadas co\u00f1\u00e9cense como transcritos primarios ou pre-ARNm. Posteriormente d\u00e9bense someter a modificaci\u00f3n postranscricional no n\u00facleo antes de ser exportados ao citoplasma. O ARNm que aparece no n\u00facleo sen estas modificaci\u00f3ns acaba degradado en vez de utilizarse para a traduci\u00f3n nos ribosomas. As tres modificaci\u00f3ns principais son: A do extremo 5' (ou \"5' caping)\", a poliadenilaci\u00f3n do extremo 3' e o empalme (\"splicing\") do ARN. Mentres permanece no n\u00facleo, o pre-ARNm as\u00f3ciase con varias prote\u00ednas en complexos co\u00f1ecidos como ribonucleoprote\u00ednas heterox\u00e9neas nucleares ou hnRNPs. A adici\u00f3n das modificaci\u00f3ns do extremo 5' ten lugar no momento da transcrici\u00f3n e \u00e9 o primeiro paso nas modificaci\u00f3ns postranscricionais. A cola de poliadenina 3' s\u00f3 se engade unha vez que a transcrici\u00f3n est\u00e1 completa.\nO procesamento por corte e empalme (\"splicing\") do ARN, levado a cabo por un complexo denominado espliceosoma \u00e9 o proceso polo que os intr\u00f3ns son eliminados do pre-ARNm, permanecendo unicamente os ex\u00f3ns conectados entre si para formar unha soa mol\u00e9cula continua. Este proceso normalmente finaliza tras os dous anteriores, mais pode comezar antes de que a s\u00edntese estea completa en transcritos con moitos ex\u00f3ns. Moitos pre-ARNm, inclu\u00edndo os que codifican anticorpos, p\u00f3dense cortar e empalmar de m\u00faltiples formas para producir diferentes ARNm maduros, que codifican diferentes secuencias de prote\u00ednas. Este proceso co\u00f1\u00e9cese como \"splicing\" alternativo, e permite a produci\u00f3n dunha gran variedade de prote\u00ednas a partir dunha cantidade limitada de ADN.\nDin\u00e1mica e regulaci\u00f3n.\nTransporte nuclear.\nA entrada e sa\u00edda de grandes mol\u00e9culas do n\u00facleo est\u00e1 estritamente controlada polos complexos de poros nucleares. A\u00ednda que as pequenas mol\u00e9culas poden entrar no n\u00facleo sen regulaci\u00f3n, as macromol\u00e9culas como o ARN e as prote\u00ednas requiren asociarse a carioferinas chamadas importinas para entraren no n\u00facleo, e a exportinas para sa\u00edren. As prote\u00ednas cargadas que deben ser translocadas desde o citoplasma ao n\u00facleo conte\u00f1en curtas secuencias de amino\u00e1cidos co\u00f1ecidas como sinais de localizaci\u00f3n nuclear que est\u00e1n unidas \u00e1s importinas, mentres que as transportadas desde o n\u00facleo ao citoplasma pos\u00faen sinais de exportaci\u00f3n nuclear unidas \u00e1s exportinas. A capacidade das importinas e as exportinas para transportar a s\u00faa carga est\u00e1 regulada por GTPases, encimas que hidrolizan GTP liberando enerx\u00eda. A GTPase chave no transporte nuclear \u00e9 a prote\u00edna Ran, que pode unir ou ben GTP ou ben GDP (guanos\u00edn difosfato), dependendo de se est\u00e1 localizada no n\u00facleo ou no citoplasma. Mientres que as importinas dependen de Ran-GTP para disociarse da s\u00faa carga, as exportinas necesitan Ran-GTP para unirse \u00e1 s\u00faa carga.\nA importaci\u00f3n nuclear depende de que a importina se una \u00e1 s\u00faa carga no citoplasma e a trasporte a trav\u00e9s do poro nuclear ao n\u00facleo. Dentro do n\u00facleo, a Ran-GTP act\u00faa separando a carga da importina, permitindo a esta sa\u00edr do n\u00facleo e ser empregada de novo. A exportaci\u00f3n nuclear \u00e9 similar, xa que a exportina se une \u00e1 carga dentro do n\u00facleo nun proceso facilitado por RanGTP, e sae a trav\u00e9s do poro nuclear, separ\u00e1ndose da s\u00faa carga no citoplasma.\nAs prote\u00ednas especializadas de exportaci\u00f3n serven para a translocaci\u00f3n de ARNm maduro e ARNt ao citoplasma despois de que a modificaci\u00f3n postranscripcional se completa. Este mecanismo de control de calidade \u00e9 importante debido ao papel central desas mol\u00e9culas na traduci\u00f3n de prote\u00ednas. A expresi\u00f3n inadecuada dunha prote\u00edna debido a unha escisi\u00f3n de ex\u00f3ns incompleta ou \u00e1 incorporaci\u00f3n impropia de amino\u00e1cidos poder\u00eda ter consecuencias negativas para a c\u00e9lula. Por iso, o ARN non modificado por completo que acada o citoplasma \u00e9 degradado en vez de ser utilizado na traduci\u00f3n.\nEnsamblaxe e desensamblaxe.\nDurante o seu per\u00edodo de vida un n\u00facleo pode desensamblarse, o que se pode producir no decurso da divisi\u00f3n celular, ou ben como consecuencia da apoptose, unha forma regulada de morte celular. Durante estes acontecementos, os compo\u00f1entes estruturais do n\u00facleo (a envoltura e a l\u00e1mina) son sistematicamente degradados.\nDurante o ciclo celular a c\u00e9lula div\u00eddese para formar d\u00faas c\u00e9lulas. Para que este proceso sexa posible, cada unha das novas c\u00e9lulas fillas debe adquirir un xogo completo de xenes, un proceso que require a replicaci\u00f3n dos cromosomas, e a s\u00faa segregaci\u00f3n en xogos separados. Isto prod\u00facese cando os cromosomas xa replicados, as crom\u00e1tides fillas, se unen aos microt\u00fabulos, os cales \u00e1 s\u00faa vez se unen a diferentes centrosomas. As crom\u00e1tides fillas poden ser fraccionadas cara a localizaci\u00f3ns separadas na c\u00e9lula. Non obstante, en moitas c\u00e9lulas o centrosoma local\u00edzase no citoplasma, f\u00f3ra do n\u00facleo, polo que os microt\u00fabulos non poder\u00edan unirse \u00e1s crom\u00e1tides en presenza da envoltura nuclear. Por tanto, nos estadios iniciais do ciclo celular, comezando na profase e ata case a prometafase, desmant\u00e9lase a membrana nuclear. De forma semellante, durante o mesmo per\u00edodo desens\u00e1mblase a l\u00e1mina nuclear, un proceso que est\u00e1 regulado pola fosforilaci\u00f3n das prote\u00ednas laminas. Cara ao final do ciclo celular ref\u00f3rmase a membrana nuclear, e aproximadamente ao mesmo tempo, a l\u00e1mina nuclear reens\u00e1mblase desfosforilando as prote\u00ednas laminares.\nA apoptose \u00e9 un proceso controlado no que os compo\u00f1entes estruturais da c\u00e9lula son destru\u00eddos, o que produce a morte da c\u00e9lula. Os cambios asociados coa apoptose afectan directamente ao n\u00facleo e aos seus contidos, por exemplo na condensaci\u00f3n da cromatina e a desintegraci\u00f3n da envoltura nuclear e a l\u00e1mina nuclear. A destruci\u00f3n das redes da l\u00e1mina nuclear est\u00e1 controlada por proteases apopt\u00f3ticas especializadas denominadas caspases, que desintegran a l\u00e1mina nuclear e dese modo degradan a integridade estrutural do n\u00facleo. A desintegraci\u00f3n da l\u00e1mina nuclear util\u00edzase en ocasi\u00f3ns nos laboratorios como indicador da actividade da caspase en ensaios de actividade apopt\u00f3tica temper\u00e1. As c\u00e9lulas que expresan l\u00e1minas resistentes \u00e1s caspases son deficientes nos cambios nucleares relacionados coa apoptose, o que suxire que as l\u00e1minas desempe\u00f1an un papel importante no inicio dos eventos que levan \u00e1 degradaci\u00f3n apopt\u00f3tica do n\u00facleo. A inhibici\u00f3n da propia ensamblaxe da l\u00e1mina nuclear \u00e9 de seu un indutor da apoptose.\nA envoltura nuclear act\u00faa como unha barreira que evita que virus de ADN ou ARN penetren no n\u00facleo. Alg\u00fans virus precisan acceder a prote\u00ednas dentro do n\u00facleo para se replicar ou ensamblar. Os virus de ADN, como os herpesvirus repl\u00edcanse e ens\u00e1mblanse no n\u00facleo celular, e saen a trav\u00e9s da membrana nuclear interna. Este proceso vai acompa\u00f1ado da desensamblaxe da l\u00e1mina nuclear na cara nuclear da membrana interna.\nC\u00e9lulas anucleadas e polinucleadas.\nA\u00ednda que a maior parte das c\u00e9lulas te\u00f1en un \u00fanico n\u00facleo, alg\u00fans tipos celulares carecen del, mentres que outros pos\u00faen m\u00faltiples n\u00facleos. Isto pode ser un proceso normal, como \u00e9 no caso da maduraci\u00f3n dos eritrocitos, ou ben o resultado dunha divisi\u00f3n celular defectuosa.\nAs c\u00e9lulas anucleadas carecen de n\u00facleo, e polo mesmo son incapaces de dividirse para producir c\u00e9lulas fillas. O caso mellor co\u00f1ecido de c\u00e9lula anucleada \u00e9 o eritrocito de mam\u00edfero, que tam\u00e9n carece doutros org\u00e1nulos como mitocondrias, e serven en principio como veh\u00edculos de transporte de os\u00edxeno desde os pulm\u00f3ns aos tecidos. Os eritrocitos maduran grazas \u00e1 eritropoese na medula \u00f3sea, onde perden o seu n\u00facleo, org\u00e1nulos e ribosomas. O n\u00facleo \u00e9 expulsado durante o proceso de diferenciaci\u00f3n de eritroblasto a reticulocito, o cal \u00e9 o precursor inmediato do eritrocito maduro. Os axentes mut\u00e1xenos poden inducir a liberaci\u00f3n dalg\u00fans eritrocitos inmaturos \"micronucleados\" \u00e1 circulaci\u00f3n sangu\u00ednea. Tam\u00e9n poden aparecer c\u00e9lulas anucleadas a partir dunha divisi\u00f3n celular defectuosa na que unha c\u00e9lula filla carece de n\u00facleo, mentres que a outra pos\u00fae dous.\nAs c\u00e9lulas polinucleadas conte\u00f1en m\u00faltiples n\u00facleos. A maior parte dos protozoos da clase \"Acantharea\", e alg\u00fans fungos que forman micorrizas, te\u00f1en c\u00e9lulas polinucleadas de forma natural. Outros exemplos ser\u00edan os parasitos intestinais do x\u00e9nero \"Giardia\", que pos\u00faen dous n\u00facleos en cada c\u00e9lula. Nos seres humanos, o m\u00fasculo esquel\u00e9tico pos\u00fae c\u00e9lulas, chamadas miocitos, que se converten en polinucleadas durante o seu desenvolvemento. A disposici\u00f3n resultante dos n\u00facleos na rexi\u00f3n perif\u00e9rica da c\u00e9lula permite un espazo intracelular m\u00e1ximo para as miofibrilas . As c\u00e9lulas multinucleadas tam\u00e9n poden ser anormais en humanos. Por exemplo, as que xorden da fusi\u00f3n de monocitos e macr\u00f3fagos, co\u00f1ecidas como c\u00e9lulas multinucleadas xigantes, poden ser observadas en ocasi\u00f3ns acompa\u00f1ando \u00e1 inflamaci\u00f3n, e tam\u00e9n est\u00e1n implicadas na formaci\u00f3n de tumores.\nEvoluci\u00f3n.\nAo ser a mellor caracter\u00edstica que define a c\u00e9lula eucariota, a orixe evolutiva do n\u00facleo foi obxecto de moita especulaci\u00f3n. Entre as teor\u00edas propostas, p\u00f3dense considerar catro como as principais, a\u00ednda que ningunha delas encontrou un amplo apoio.\nA teor\u00eda co\u00f1ecida como \"modelo sintr\u00f3fico\" prop\u00f3n que unha relaci\u00f3n simbi\u00f3tica entre arqueas e bacterias creou a primeira c\u00e9lula eucariota nucleada (ver eucariox\u00e9nese). Suponse que a simbiose tivo lugar cando unha arquea antiga similar aos actuais metan\u00f3xenos foi invadida e parasitada por bacterias similares \u00e1s actuais mixobacterias, formando finalmente o n\u00facleo primitivo. Esta teor\u00eda \u00e9 an\u00e1loga \u00e1 teor\u00eda aceptada da orixe das mitocondrias e cloroplastos eucariotas, dos que se pensa que se orixinaron por unha relaci\u00f3n endosimbionte similar entre protoeucariotas e bacterias aerobias. A orixe arqueana do n\u00facleo est\u00e1 apoiada pola circunstancia de que tanto arqueas coma eucariotas te\u00f1en xenes similares en certas prote\u00ednas, inclu\u00edndo as histonas. Ao observarmos que as mixobacterias son m\u00f3biles, poden formar complexos multicelulares e pos\u00faen prote\u00ednas G similares \u00e1s de eucariotas, tam\u00e9n podemos aceptar unha orixe bacteriana da c\u00e9lula eucariota.\nUn segundo modelo prop\u00f3n que as c\u00e9lulas protoeucariotas evolucionaron a partir de bacterias sen que se dera un estadio simbionte. Este modelo bas\u00e9ase na existencia dunha bacteria moderna pertencente ao filo Planctomycetes que pos\u00faen unha estrutura nuclear con poros primitivos e outras estruturas compartimentalizadas por membrana. Unha proposta similar establece que unha c\u00e9lula similar \u00e1 eucariota, o cronocito, apareceu en primeiro lugar, e posteriormente fagocitou arqueas e bacterias para dar lugar ao n\u00facleo e \u00e1 c\u00e9lula eucariota.\nO modelo m\u00e1is controvertido, co\u00f1ecido como \"eucariox\u00e9nese viral\" afirma que moitas caracter\u00edsticas da c\u00e9lula eucariota, como a presenza dun n\u00facleo que se contin\u00faa coa membrana, xurdiron pola infecci\u00f3n dun devanceiro procariota por un virus. Isto est\u00e1 suxerido base\u00e1ndose en similitudes entre eucariotas e virus como as cadeas lineais de ADN, o procesamento \"caping\" do extremo 5' do ARNm e a forte uni\u00f3n a prote\u00ednas do ADN (facendo \u00e1s histonas an\u00e1logas da envoltura v\u00edrica). Unha versi\u00f3n desta proposta suxire que o n\u00facleo evolucionou concertadamente coa fagocitose para dar lugar a un \"depredador\" celular primitivo. Outra variante prop\u00f3n que os eucariotas se orixinaron de arqueas primitivas infectadas por poxvirus, base\u00e1ndose na semellanza das modernas ADN polimerases entre estes e os eucariotas. Tense suxerido tam\u00e9n que a cuesti\u00f3n non resolta da evoluci\u00f3n da sexualidade puido estar relacionada coa hip\u00f3tese da eucariox\u00e9nese viral.\nFinalmente, unha proposta moi recente suxire que as variantes tradicionais da teor\u00eda endosimbionte son insuficientes para explicar a orixe do n\u00facleo eucariota. Este modelo, denominado a \"hip\u00f3tese da exomembrana\", prop\u00f3n que o n\u00facleo se orixinou en vez de por endosimbiose a partir dunha c\u00e9lula primitiva orixinal que desenvolveu unha segunda membrana celular exterior. A membrana interior que encerraba a c\u00e9lula orixinal converteuse ent\u00f3n na membrana nuclear evolucionando para desenvolver estruturas de poro cada vez m\u00e1is elaboradas para o paso de compo\u00f1entes celulares sintetizados internamente, como as subunidades ribos\u00f3micas."}
{"id": "21627", "revid": "23204", "url": "https://gl.wikipedia.org/wiki?curid=21627", "title": "John Ford", "text": "John Ford, nado como John Martin Feeney en Cape-Elizabeth (Maine) o 1 de febreiro de 1894 e finado en Palm Desert (California) o 31 de agosto de 1973, foi un cineasta norteamericano de orixe irlandesa.\nTraxectoria.\nP\u00e9nsase que foi inscribido xa nos Estados Unidos de Am\u00e9rica ao emigrar de cativo coa s\u00faa familia. Era o menor de 13 irm\u00e1ns e gustaba de chamarse Sean Aloysius O'Fearna.\nDurante a \u00e9poca do cinema mudo fixo m\u00e1is de 60 pel\u00edculas, destacando \"The Iron Horse\" (1924) e \"Three Bad Men\" (1926).\nA s\u00faa carreira cinematogr\u00e1fica consta de m\u00e1is de 150 pel\u00edculas, destacando entre todas elas \"O home tranquilo\" (\"The Quiet Man\", 1952), resumo existencialista da s\u00faa vida.\nNo referendo organizado pola Filmoteca Real de Bruxelas, no que participaron m\u00e1is de 200 especialistas co gallo de elixir os representantes m\u00e1is importantes do cinema norteamericano, quedou en primeiro lugar por diante de D.W. Griffith, Charles Chaplin e Orson Welles.\nTen 4 \u00d3scars da academia como mellor director."}
{"id": "21632", "revid": "43749", "url": "https://gl.wikipedia.org/wiki?curid=21632", "title": "Norteamericano", "text": ""}
{"id": "21634", "revid": "47401", "url": "https://gl.wikipedia.org/wiki?curid=21634", "title": "Cambio sem\u00e1ntico", "text": "Denom\u00ednase cambio sem\u00e1ntico \u00e1 variaci\u00f3n de significado que sofren as palabras \u00f3 longo da s\u00faa historia.\nA pesar de que o significado \u00e9 o moi pouco resistente \u00f3 cambio, a evoluci\u00f3n sem\u00e1ntica do vocabulario ling\u00fc\u00edstico recibiu escasa atenci\u00f3n \u00f3 ser imposible establecer leis sem\u00e1nticas constatables como acontece coa evoluci\u00f3n fonol\u00f3xica.\nCausas do cambio sem\u00e1ntico.\nAs causas do cambio sem\u00e1ntico poden ser:"}
{"id": "21637", "revid": "89787", "url": "https://gl.wikipedia.org/wiki?curid=21637", "title": "Roberto Vidal Bola\u00f1o", "text": "Roberto Ignacio Vidal Bola\u00f1o, nado en Vista Alegre (Santiago de Compostela) o 31 de xullo de 1950 e finado na mesma cidade o 11 de setembro de 2002, foi un autor, director e actor de teatro galego, pioneiro da dramaturxia profesional en Galicia.\nFoi un dos l\u00edderes do Grupo Antroido, a primeira compa\u00f1\u00eda teatral galega profesional, e con ela realizou unha gran cantidade de funci\u00f3ns, desenvolvendo diferentes tarefas como director, escritor, actor e iluminador, ademais de moitas outras. Escribiu preto de 30 obras de teatro e recibiu numerosos premios e reco\u00f1ecementos polo seu traballo, o premio Abrente, o premio \u00c1lvaro Cunqueiro, o Rafael Dieste, o Eixo Atl\u00e1ntico e o Tirso de Molina, entre outros. Tam\u00e9n participou en diferentes filmes e series de televisi\u00f3n, tanto como actor coma actor de dobraxe, axudando a dar pulo \u00f3s comezos do audiovisual galego.\nNo ano 2013 dedic\u00f3uselle o D\u00eda das Letras Galegas.\nTraxectoria.\nRoberto Vidal Bola\u00f1o naceu o 31 de xullo de 1950 no barrio compostel\u00e1n de Vista Alegre. Viviu al\u00ed os seus primeiros anos co seu pai Roberto\nVidal R\u00edos, a s\u00faa nai Carmen Bola\u00f1o S\u00e1nchez e a s\u00faa irm\u00e1 Carmen.\nComeza os seus estudos na Escola da Troia e na Academia R\u00edos, na r\u00faa do Franco, e despois contin\u00faa na Escola da Inmaculada onde se prepara como escribente administrativo. Logo pasa \u00f3 instituto da praza de Mazarelos e posteriormente \u00f3 Xelm\u00edrez pero non d\u00e1 superado a rev\u00e1lida de sexto.\nAs\u00ed \u00e9 como \u00f3s doce anos ponse a traballar en Recambios Balsabas, unha empresa de recambios de autom\u00f3biles, e bota un ano levando os recados en bicicleta por toda a cidade. Despois dese traballo marcha para unha axencia de viaxes, Viaxes Cantabria, coas oficinas no desaparecido edificio Castromil, na praza de Galicia.\nA s\u00faa primeira experiencia no teatro foi con quince anos, cando estreou a s\u00faa obra \"O Xogadeiro\", unha peza para nenos e nenas de pouco m\u00e1is de dous minutos de duraci\u00f3n que se representou no colexio dos Praceres (Louriz\u00e1n). Na representaci\u00f3n desta obra, cando dous actores levaban unha pesada pedra, o escenario afundiu co peso e provocou as risas de todo o p\u00fablico e o enfado das monxas que deixaran o local para a representaci\u00f3n.\nFixo o Bacharelato polo nocturno, combinando os estudos co traballo como administrativo e como dependente porque quer\u00eda entrar na Escuela Oficial de Cine de Madrid. Pero a Escuela Oficial de Cine pechou en 1975 co cal os seus devezos por entrar nela v\u00edronse truncados. Entra en contacto coa Agrupaci\u00f3n Cultural O Galo e co grupo cinematogr\u00e1fico Reina Lupa, fundado por Euloxio R. Ruibal, a partir do cal xurdiu a compa\u00f1\u00eda teatral Obradoiro de onde provi\u00f1an moitos dos seus membros. O grupo teatral Obradoiro desf\u00edxose \u00f3 ter que ir Vidal Bola\u00f1o \u00f3 servizo militar obrigatorio en Melilla.\nEn 1974, sendo empregado de banca, liderou a fundaci\u00f3n do Grupo de Teatro Antroido xunto con Xaqu\u00edn Garc\u00eda Marcos. A primeira actuaci\u00f3n deste grupo foi a representaci\u00f3n da obra \"Amor e crime de Juan el Pantera\", de Eduardo Blanco Amor, en 1975, e na que Vidal Bola\u00f1o participa como protagonista. Con esta compa\u00f1\u00eda acudiu \u00e1s Mostras de Teatro Abrente de Ribadavia (1973-1980), onde se deu a co\u00f1ecer como dramaturgo e escen\u00f3grafo, isto \u00faltimo co pseud\u00f3nimo de Julia Brens.\nDebido a ser despedido en 1977 do Banco de Cr\u00e9dito Comercial no que traballaba, viuse na obriga de converter o Grupo Antroido na primeira compa\u00f1\u00eda teatral galega profesional. A primeira obra que po\u00f1en en escena de forma profesional \u00e9 \"Laudamuco, se\u00f1or de ningures\". Foi en 1978 no colexio La Salle de Santiago de Compostela, acadaron un grande \u00e9xito de p\u00fablico e chegaron \u00e1s noventa representaci\u00f3ns tanto dentro como f\u00f3ra de Galicia. Despois destas representaci\u00f3ns seguiron outras coma \"Entroido na r\u00faa I\", \"Entroido na r\u00faa II\", \"X\u00e1xara, Peituda, Paniogas, Tarelo, o Rapaz e o Cacham\u00f3n ou como trocar en rato pequecho ao meirande xigant\u00f3n\", \"Ruada das papas e o unto\", \"Touporroutou da l\u00faa e o sol\" e \"Romance dos figos de ouro\".\nVidal Bola\u00f1o adaptou diferentes textos de Xos\u00e9 Lu\u00eds M\u00e9ndez Ferr\u00edn na obra \"Percival\" e con ela recibiu o premio \"Medalla de Oro Ciudad de Valladolid\".\nEn 1980 a compa\u00f1\u00eda unif\u00edcase con Andr\u00f3meda, de Eduardo Alonso, dando lugar ao proxecto Teatro do Estaribel. Foi un dos primeiros directores que participaron do teatro institucional, levando ao taboado co Centro Dram\u00e1tico Galego en 1984 a obra da s\u00faa autor\u00eda \"Agasallo de sombras\". En 1994 ga\u00f1ou o certame Cami\u00f1o de Santiago coa obra \"As actas escuras\". No ano 2001, representou, tam\u00e9n co Centro Dram\u00e1tico Galego, a obra \"Rosal\u00eda\" que Ram\u00f3n Otero Pedrayo escribiu en 1958. En 1991 creou a compa\u00f1\u00eda Teatro do aqu\u00ed, que dirixiu ata o seu pasamento.\nCultivou, al\u00e9n da dram\u00e1tica, o audiovisual, realizando gui\u00f3ns e dobraxe para Televisi\u00f3n de Galicia e a Televisi\u00f3n Espa\u00f1ola, con traballos como \"Malos tratos\", \"Novo de Parmiude\" ou \"Morosos varios\". Tam\u00e9n levou \u00e1 pantalla relatos de grandes escritores galegos do s\u00e9culo XX, como \u00c1nxel Fole (\"Cara de L\u00faa\") e Eduardo Blanco Amor (\"O Noxo\"). Participou como actor en pel\u00edculas como \"Sempre Xonxa\" (mestre) ou \"A lingua das bolboretas\", e series televisivas como \"Mareas vivas\" ou \"Un mundo de historias\".\nFaleceu o 11 de setembro de 2002 no Hospital Cl\u00ednico Universitario compostel\u00e1n por mor dun cancro de pulm\u00f3n tras dous anos de enfermidade. O seu corpo foi velado no Sal\u00f3n Teatro de Compostela. Est\u00e1 enterrado no cemiterio de Boisaca, en Santiago de Compostela.\nFoi nomeado acad\u00e9mico correspondente da Real Academia Galega a t\u00edtulo p\u00f3stumo, e o 22 de xu\u00f1o de 2012 a Real Academia Galega acordou dedicarlle o D\u00eda das Letras Galegas de 2013. Os outros candidatos eran Xos\u00e9 Filgueira Valverde, Carlos Casares, Ben-Cho-Shey e Antonio Fern\u00e1ndez Morales.\nRepresentaci\u00f3ns.\nVidal Bola\u00f1o destacou como actor, director, escen\u00f3grafo e iluminador.\nComezou como director de teatro no ano 1975 coa representaci\u00f3n \"Amor e crimes de Xan o Panteira\", de Eduardo Blanco Amor, na que tam\u00e9n participou como actor. Este foi o comezo desta faceta que seguir\u00eda mantendo \u00f3 longo da s\u00faa vida, complement\u00e1ndoa coa publicaci\u00f3n das s\u00faas propias obras.\nTeatro.\nA primeira obra teatral de Vidal Bola\u00f1o foi \"O Xogadeiro\" representada en 1965 no colexio Placeres de Mar\u00edn. Esta peza escribiuna con apenas quince anos, era unha obra para nenos duns tres minutos de duraci\u00f3n pero que non foi conservada.\nNo ano 1971 entra no Equipo Lupa de Euloxio R. Ruibal e F\u00e9lix Casado no que adquire un gran co\u00f1ecemento da cultura popular galega e tam\u00e9n sobre as s\u00faas representaci\u00f3ns parateatrais.\nDespois da s\u00faa etapa no Equipo Lupa crea o grupo de teatro Antroido con Xaqu\u00edn Garc\u00eda Marcos e dirixe \"Amor e crimes de Xan o Panteira\" en 1975. Un ano despois, en 1976, presenta e dirixe a s\u00faa obra \"Laudamuco, se\u00f1or de ningures\" coa que ga\u00f1a o premio Abrente dese mesmo ano.\nEn 1977 \u00e9 despedido do seu traballo no Banco de Cr\u00e9dito Comercial e comeza un per\u00edodo de maior traballo no teatro. Suc\u00e9dense neses anos espect\u00e1culos coma \"Memoria de mortos e ausentes\" (1978), \"Antroido na r\u00faa\" (1978), \"Bailadela da morte ditosa\" (1980), \"Ruada das papas e do unto\" (1981), \"Touporroutou da l\u00faa e do sol\" (1982) ou \"Romance dos figos de ouro\" (1983). Pero nesta \u00e9poca destaca a representaci\u00f3n, o 16 de maio de 1978, da s\u00faa obra \"Laudamuco, se\u00f1or de ningures\" no Colexio La Salle de Santiago de Compostela e na que Vidal Bola\u00f1o traballa como actor protagonista sendo dirixido por Eduardo Alonso. \nVidal Bola\u00f1o volve en 1983 a traballar cun texto doutro autor, \"Percival e outras historias\" de Xos\u00e9 Lu\u00eds M\u00e9ndez Ferr\u00edn. Adapta esta obra en \"Percival\", na que crea unha brillante dramaturxia e participa como actor protagonista e tam\u00e9n coma director. Nesta representaci\u00f3n Vidal Bola\u00f1o creou un espect\u00e1culo multidisciplinar no que participan actores reais combinados con marionetas e ambientado con m\u00fasica e proxecci\u00f3ns, acadando un certo \u00e9xito tanto en Galicia coma f\u00f3ra do pa\u00eds. Este espect\u00e1culo conseguiu bastantes representaci\u00f3ns e tam\u00e9n non poucas cr\u00edticas, tanto pola posta en escena coma pola s\u00faa li\u00f1a pol\u00edtica que Vidal Bola\u00f1o enfatizou coas s\u00faas achegas.\nNo ano 1984, ano en que se crea o Centro Dram\u00e1tico Galego que foi amplamente impulsado por Vidal Bola\u00f1o, escribe e dirixe \"Agasallo de sombras\" que mostra unha visi\u00f3n profunda de Rosal\u00eda de Castro e da s\u00faa relaci\u00f3n con Manuel Murgu\u00eda.\nDespois dunha pol\u00e9mica por unhas declaraci\u00f3ns s\u00faas sobre a Conseller\u00eda de Cultura, Educaci\u00f3n e Ordenaci\u00f3n Universitaria (naquel ent\u00f3n dirixida por V\u00edctor Manuel V\u00e1zquez Portome\u00f1e), nas que dubidaba do seu interese real polo teatro galego como para que dirixiran o CDG, Vidal Bola\u00f1o foi apartado do organismo e a Xunta de Galicia vetou calquera colaboraci\u00f3n coa instituci\u00f3n \u00e1 que axudara a crear. As\u00ed estreou \"Caprice des Dieux\" en 1985, un mon\u00f3logo escrito e interpretado por el mesmo e no que fai unha cr\u00edtica profunda do teatro galego. Esta obra tivo unha gran cantidade de representaci\u00f3ns e tam\u00e9n foi na que naceu a icona coa que ser\u00e1 reco\u00f1ecido, o nariz vermello de pallaso.\nLogo deste rev\u00e9s concentrou parte dos seus esforzos dos seguintes anos no eido audiovisual, sen deixar de lado o seu traballo no teatro. Desta \u00e9poca dest\u00e1case a s\u00faa obra \"Cochos\" de 1986, pero tam\u00e9n \u00e9 salientable a s\u00faa direcci\u00f3n, xunto con John Easthman, da adaptaci\u00f3n de \"Salom\u00e9\" de Oscar Wilde.\nE no ano 1991 obt\u00e9n o Premio \u00c1lvaro Cunqueiro pola s\u00faa obra \"Saxo tenor\", unha obra dram\u00e1tica con grandes ra\u00edces cinematogr\u00e1ficas. Tam\u00e9n participa neste ano cun pequeno papel na representaci\u00f3n da obra \"A casa dos afogados\" de Miguel Anxo Fern\u00e1n-Vello, encarg\u00e1ndose \u00f3 mesmo tempo do dese\u00f1o de luces. Entre este ano e o da s\u00faa morte, no 2002, conc\u00e9ntrase a s\u00faa maior produci\u00f3n teatral tanto como dramaturgo coma director, actor, iluminador etc.\n\u00d3 ano seguinte, 1992, coa s\u00faa obra \"D\u00edas sen gloria\" obt\u00e9n o Premio Rafael Dieste e \u00e9 finalista do Premio Nacional de Literatura. En 1993 dirixe \"Saxo tenor\" para a s\u00faa compa\u00f1\u00eda Teatro do Aqu\u00ed, un espect\u00e1culo que pode considerarse a primeira gran produci\u00f3n independente do teatro galego. No mesmo ano Quico Cadaval dirixe \"D\u00edas sen gloria\" que conta con Vidal Bola\u00f1o como protagonista. E \u00e9 o 12 de xaneiro de 1993 cando se estrea \"Saxo tenor\" no Teatro Col\u00f3n da Coru\u00f1a convert\u00e9ndose na obra m\u00e1is cara, ata aquel momento, da Conseller\u00eda de Cultura xa que supuxo un investimento de corenta mill\u00f3ns de pesetas. Esta obra acadou o primeiro Premio Compostela \u00e1 mellor escenograf\u00eda e \u00f3 mellor texto.\nEn 1994 recibe o primeiro premio do certame Cami\u00f1o de Santiago de Teatro Profesional pola obra \"As actas escuras\", unha obra que xerar\u00eda gran pol\u00e9mica xa que preguntaba pola relaci\u00f3n entre a ciencia e a relixi\u00f3n, e pola certeza das investigaci\u00f3ns sobre o que realmente garda a tumba do Ap\u00f3stolo. Esta obra quedou apartada dos escenarios ata quince anos despois en que foi representada, xa falecido Vidal Bola\u00f1o, coa direcci\u00f3n de Xulio Lago nun espect\u00e1culo para o CDG.\nNos seguintes anos recibiu numerosos premios e reco\u00f1ecementos polas s\u00faas obras e tam\u00e9n polo seu traballo de dramaturgo como por exemplo en \"Anxeli\u00f1os\" de 1997 que dirixiu, ademais de actuar el mesmo e encargarse da iluminaci\u00f3n, e coa que ga\u00f1ou en 1998 os premios Mar\u00eda Casares a mellor obra, mellor actor secundario e mellor texto orixinal, ou en 1999 coa montaxe da obra \"Xelm\u00edrez ou a gloria de Compostela\" de Daniel Cortez\u00f3n, e de forma destacada por \"Rosal\u00eda\" de Ram\u00f3n Otero Pedrayo no 2001 coa que tivo un grande \u00e9xito superando os 7.000 espectadores e chegando \u00e1s cincuenta representaci\u00f3ns.\nNo 2002 estr\u00e9ase \"Animali\u00f1os\" nunha montaxe na que Vidal Bola\u00f1o achega ademais do texto a direcci\u00f3n, o espazo esc\u00e9nico e a iluminaci\u00f3n, sendo o seu derradeiro traballo no teatro, e co que ga\u00f1ou catro premios Mar\u00eda Casares, o de mellor texto, o de mellor iluminaci\u00f3n, o de mellor direcci\u00f3n e o de mellor espect\u00e1culo.\nObra.\nA obra de Roberto Vidal Bola\u00f1o est\u00e1 marcada pola est\u00e9tica da derrota e a cr\u00edtica da modernidade. Talvez influ\u00eddo por Ram\u00f3n Otero Pedrayo, defende unha certa recuperaci\u00f3n do popular. Cultivou igualmente, como Otero, o teatro hist\u00f3rico, arredor da figura de Rosal\u00eda de Castro, obras que constit\u00faen verdadeiros ensaios sobre a vida e obra da poeta galega m\u00e1is universal. Por\u00e9n, unha das s\u00faas maiores influencias foi o teatro de Ram\u00f3n Mar\u00eda del Valle-Incl\u00e1n, a quen menciona varias veces ao longo da s\u00faa obra.\nAs s\u00faas obras recollen e mesturan as correntes est\u00e9ticas do realismo, simbolismo, surrealismo e expresionismo. Nas s\u00faas pezas c\u00f3idase o di\u00e1logo co p\u00fablico."}
{"id": "21643", "revid": "89787", "url": "https://gl.wikipedia.org/wiki?curid=21643", "title": "Xurxo Lobato", "text": "Xurxo Lobato S\u00e1nchez, nado na Coru\u00f1a o 29 de abril de 1956, \u00e9 un fot\u00f3grafo galego. \u00c9 membro da Real Academia Galega de Belas Artes \"Nosa Se\u00f1ora do Rosario\".\nEn 2020 foi Premio da Cultura Galega.\nTraxectoria.\nFormaci\u00f3n.\nFoi estudante de bacharelato no IES Monelos da Coru\u00f1a e licenciado en Xeograf\u00eda e Historia coa especialidade de Historia Contempor\u00e1nea pola Universidade de Santiago de Compostela no ano 1979.\nActividade profesional.\nEn 1977 foi fot\u00f3grafo colaborador nos seguintes xornais e revistas: \"Teima\", \"Man Com\u00fan\", \"A Nosa Terra\", correspondente gr\u00e1fico de \"El Pa\u00eds\" e a Axencia \"Cover\", \"Cambio16\", \"Vogue\", \"Elle\", \"Telva\", \"Geo\", \"Feinsmeicker\", \"Der Spiegel\", \"El Mundo\", \"La Vanguardia\", \"El Peri\u00f3dico\", \"El Dominical\", \"El Semanal\", \"National Geographic\", \"Historia National Geographic\", \"Viajar\", \"Spain Gourmetour\", \"Sobremesa\" e \"Capital\". Esta ampla actividade fotoxornal\u00edstica valeulle ser inclu\u00eddo dentro da corrente fotogr\u00e1fica do documentalismo espa\u00f1ol.\nEn 1980 comezou a traballar en \"La Voz de Galicia\", onde desde o 1986 \u00e9 xefe de fotograf\u00eda e coordinador da axencia Voz Noticias. Chegou a ser redactor xefe de fotograf\u00eda e Arquivo Gr\u00e1fico de \"La Voz de Galicia\" at\u00e9 2004. Entre 1990 e 1991 foi director do seminario \"Fotoxornalismo\" no \"Centro de Ense\u00f1anzas de la Imagen\" de Santiago de Compostela. De 1993 a 2002 foi profesor de Fotoperiodismo na Escola de Medios de Comunicaci\u00f3n de \"La Voz de Galicia\", na Universidade da Coru\u00f1a. En 1996 foi nomeado director do seminario \"Fotoperiodismo y comunicaci\u00f3n visual\". En 1997 foi director do seminario \"Imaxe e informaci\u00f3n\", da UIMP. Un ano despois foi o coordinador do encontro \"A fotograf\u00eda como memoria hist\u00f3rica\", organizado polo Consello da Cultura Galega en Santiago de Compostela. As\u00ed mesmo, participou noutros seminarios sobre fotoperiodismo e fotograf\u00eda dixital.\nEn 1981 participou na viaxe do \"Xurelo\" \u00e1 Foxa Atl\u00e1ntica, onde realizou un traballo fotogr\u00e1fico que axudou na paralizaci\u00f3n dos verquidos radioactivos.\nDende 1998 a s\u00faa obra chegou ao p\u00fablico a trav\u00e9s de numerosas exposici\u00f3ns e publicaci\u00f3ns, tanto individuais como colectivas. Asemade recibiu m\u00faltiples premios e bolsas en reco\u00f1ecemento ao seu traballo, que se atopa representado en moitas das mellores colecci\u00f3ns de centros de arte de Espa\u00f1a. As\u00ed, por exemplo, recibiu o \"Premio da Cr\u00edtica\" no D\u00eda das Letras Galegas (1991), o premio \"Compostela 93\", o premio \"Ortega y Gasset\" (2003), o premio \"Polo prestixio na informaci\u00f3n\" pola Plataforma Nunca M\u00e1is en Vigo (2003), o premio \"Fotoperiodismo Desarrollo Sostenible\" en Do\u00f1ana (2004), o premio \"Sumiller Gallaecia\" (2005) , o \"Gourmand World Cookbook\" (2008), o \"Best Wine Book Award 2013\" na categor\u00eda de Fotograf\u00eda e vi\u00f1o de Espa\u00f1a polo libro \"R\u00edas Baixas, o vi\u00f1o do mar.\" e o \"Premio Artes Pl\u00e1sticas da Cultura Galega\" (2020). No 2006 foi elixido Acad\u00e9mico numerario da Secci\u00f3n de Artes da Imaxe da \"Real Academia Galega de Belas Artes de Nosa Se\u00f1ora do Rosario\". Por outra banda, ten obra exposta no Museo Ra\u00ed\u00f1a Sof\u00eda (Madrid), na Deputaci\u00f3n da Coru\u00f1a, no IVAM (Valencia) e no Centro de Estudos Fotogr\u00e1ficos (Vigo)."}
{"id": "21644", "revid": "54334", "url": "https://gl.wikipedia.org/wiki?curid=21644", "title": "Apollo 17", "text": "O Apollo XVII foi a \u00faltima misi\u00f3n do programa Apolo da NASA. Enviado \u00f3 espazo o 7 de decembro de 1972 por un foguete Saturno V, desde a plataforma 39 A do complexo de Cabo Kennedy, en Florida (EUA). Co\u00f1eceuse oficialmente como AS-512 e foi o encargado de enviar os \u00faltimos astronautas \u00e1 L\u00faa, pois as tres seguintes misi\u00f3ns foran canceladas por recortes de presuposto. Despois do Apolo 17, as c\u00e1psulas Apolo restantes foron empregadas nos programas Skylab e Apolo-Soiuz.\nA tripulaci\u00f3n do Apollo XVII estaba composta polo comandante Eugene Cernan, o piloto do m\u00f3dulo lunar e xe\u00f3logo Dr. Harrison H. Schmitt, chamado \"Jack\", e o piloto do m\u00f3dulo de mando Ronald E. Evans.\nA denominaci\u00f3n das naves, privilexio do comandante, foi \"Challenger\" para o m\u00f3dulo lunar e \"America\" para o m\u00f3dulo de mando.\nO comandante Gene Cernan foi o \u00faltimo ser humano que pisou a superficie da L\u00faa nos Montes Taurus, xunta o Cr\u00e1ter Littrow. O 19 de decembro a c\u00e1psula amarou en augas do Oc\u00e9ano Pac\u00edfico, po\u00f1endo fin \u00e1 misi\u00f3n."}
{"id": "21645", "revid": "1131", "url": "https://gl.wikipedia.org/wiki?curid=21645", "title": "Santander", "text": "Santander \u00e9 un concello e cidade situada no norte de Espa\u00f1a, na costa cant\u00e1brica, capital da comunidade aut\u00f3noma de Cantabria. Limita cos concellos de Santa Cruz de Bezana e Camargo, ademais de pechar polo norte a ba\u00eda de Santander.\nTen un porto cun considerable tr\u00e1fico de carga, un aeroporto internacional e a universidade Internacional Men\u00e9ndez Pelayo (UIMP). Un grande incendio a mediados do s\u00e9culo XX destru\u00edu practicamente todo a zona vella, polo que hoxe en d\u00eda destacan arquitectonicamente o Palacio da Magdalena, a catedral, os edificios do paseo mar\u00edtimo de Pereda, e a sede social do Banco Santander.\nHistoria.\nDurante o Imperio Romano foi co\u00f1ecida como Portus Vitoriae Iuliobrigensium. O seu nome actual deriva de Santo Emeterio, de acordo \u00e1 lenda, un m\u00e1rtir cuxa cabeza se levou a este lugar no s\u00e9culo III. En 1187 o rei Afonso VIII nomeou o abade de San Emeterio se\u00f1or do pobo e dotou a vila dun foro. En 1248 Santander participou, xunto con outras vilas do cant\u00e1brico, na batalla pola conquista de Sevilla, recibindo un escudo de armas como recompensa.\nSantander era un porto importante para Castela a finais da Idade Media, as\u00ed como para o comercio co Novo Mundo. En 1755 Fernando VI outorga a Santander o t\u00edtulo de Cidade. At\u00e9 1900 o desenvolvemento de Santander ir\u00e1 unido ao comercio crecente coas colonias espa\u00f1olas, sendo o porto sa\u00edda de gran parte dos produtos de Castela. Este auxe econ\u00f3mico fixo florecer unha burgues\u00eda mercantil que toma protagonismo no desenvolvemento urbano da cidade co Ensanche de Santander e a creaci\u00f3n da cidade-balneario de El Sardinero como destino de veraneo da alta sociedade espa\u00f1ola a principios do s\u00e9culo XX. Durante o reinado de Afonso XIII, Santander converteuse no lugar de veraneo favorito da corte, residindo no Palacio da Magdalena. Actualmente contin\u00faa sendo un atractivo lugar tur\u00edstico do norte de Espa\u00f1a con praias como as de El Sardinero (2\u00a0km de lonxitude) ou Pen\u00ednsula da Magdalena.\nEn 1893, declarouse un incendio no \"vapor\" de carga bisca\u00ed\u00f1o Cabo Matxitxako. \u00cda cargado ilegalmente con dinamita. Estoupou no porto acabando coa vida dunhas 500 persoas que, alleas ao perigo, observaban como se levaba a cabo a tarefa de extinci\u00f3n. A tremenda explosi\u00f3n destru\u00edu gran parte da zona portuaria.\nPosteriormente, en 1941, produciuse un incendio que, avivado por un forte vento sur, arrasou durante d\u00faas d\u00edas toda a parte hist\u00f3rica da cidade. Nesta ocasi\u00f3n houbo unha soa v\u00edtima, un bombeiro nos labores de extinci\u00f3n, a\u00ednda que milleiros de familias perderon os seus fogares deixando a cidade sumida no caos. O incendio destru\u00edu a maior parte da zona medieval e a s\u00faa reconstruci\u00f3n estivo precedida por un proceso de renovaci\u00f3n urbana que mudou parte importante da configuraci\u00f3n da cidade. A necesidade de aloxar un importante n\u00famero de familias que quedaron sen casa tras o incendio deu lugar a unha expansi\u00f3n urbana e a unha configuraci\u00f3n organicista de Santander. Desde os anos 50 aos 70 o crecemento urbano toma un car\u00e1cter desordenado e especulativo coa construci\u00f3n de numerosas promoci\u00f3ns de bloques de vivendas de escasa calidade e nula urbanizaci\u00f3n para o aloxamento da poboaci\u00f3n traballadora.\nNos \u00faltimos decenios o crecemento de Santander desborda a periferia da cidade con construci\u00f3ns inmobiliarias de menor tama\u00f1o e destinadas \u00e1 residencia de primeira e segunda vivenda (esta \u00faltima de especial importancia). Destaca a zona de El Sardinero que cambia a s\u00faa morfolox\u00eda de cidade xard\u00edn a \u00e1rea residencial e de ocio de Santander, a zona de Nueva Monta\u00f1a con terreos industriais recuperados para a actividade residencial e comercial, El Cierro del Alisal, a avenida de Los Castros e a expansi\u00f3n urbana ao longo da aba norte de La Vaguada de las Llamas.\nNos anos 80 o porto de Santander foi desprazado do centro da cidade e durante os \u00faltimos anos Santander est\u00e1 nun proceso de recuperaci\u00f3n da s\u00faa marxe sur fronte \u00e1 Ba\u00eda de Santander. O traslado de toda a actividade portuaria ao Porto de Raos foi paulatino, a excepci\u00f3n do tr\u00e1fico mar\u00edtimo de pasaxeiros que se centraliza na s\u00faa estaci\u00f3n mar\u00edtima fronte ao Paseo de Pereda.\nActualmente o crecemento da actividade portuaria, o incremento do tr\u00e1fico de maior valor engadido (veh\u00edculos e colectores principalmente fronte aos graneis l\u00edquidos e s\u00f3lidos) que requiren para a s\u00faa almacenaxe unha gran cantidade dun chan xa escaso e o insuficiente calado para alg\u00fans tipos de buques, est\u00e1 obrigando a Autoridade Portuaria a considerar a construci\u00f3n a longo prazo dun porto exterior fora da ba\u00eda.\nO 29 de xu\u00f1o de 2005 Santander celebrou o 250 aniversario da concesi\u00f3n do t\u00edtulo de Cidade.\nDemograf\u00eda.\nA poboaci\u00f3n empadroada no municipio en 2013 era de 178.465 habitantes, polo que un terzo dos c\u00e1ntabros (592.250 hab.) viven en Santander. A s\u00faa tendencia demogr\u00e1fica est\u00e1 practicamente estancada desde 1981, xa que a ca\u00edda da natalidade e o leve incremento da mortalidade polo elevado n\u00famero de poboaci\u00f3n adulta (en 1996 a idade media era de 40 anos) \u00e9 compensado por saldos migratorios positivos, fundamentalmente desde comezos dos anos 90. As\u00ed mesmo, a escaseza de vivendas na capital e os seus altos prezos trouxo tam\u00e9n un desprazamento da poboaci\u00f3n en idade f\u00e9rtil cara aos municipios da periferia, en especial ao denominado \"Arco da Ba\u00eda de Santander\" e ao eixo conurbano Santander - Torrelavega.\nM\u00e1is do 70% da poboaci\u00f3n activa traballa no sector terciario, polo que a dependencia econ\u00f3mica do comercio e os servizos \u00e9 moi alta en Santander.\n\u00c9 unha das cidades m\u00e1is seguras de Espa\u00f1a cunha taxa de delitos nos seis primeiros meses do ano 2007 das m\u00e1is baixas do pa\u00eds (36,2 infracci\u00f3ns penais por cada 1.000 habitantes fronte \u00e1s 50 da media nacional e as 70 da Uni\u00f3n Europea).\nEconom\u00eda.\nComo centro de servizos a escala rexional, en Santander local\u00edzanse importantes instituci\u00f3ns p\u00fablicas cun gran n\u00famero de empregados: Hospital Universitario Marqu\u00e9s de Valdecilla, a Universidade de Cantabria etc. As actividades relacionadas coa cultura, o ocio e o turismo son un importante punto na econom\u00eda da cidade e tanto desde o goberno rexional como municipal int\u00e9ntase evitar a estacionalidade no ver\u00e1n dos visitantes con novas ofertas como son a atracci\u00f3n de convenci\u00f3ns, congresos, festivais culturais e escalas de cruceiros mar\u00edtimos.\nTransporte.\nA rede de transportes de Santander bas\u00e9ase en varias li\u00f1as de autobuses urbanos, xestionados pola empresa municipal TUS. Esta empresa foi nomeada \"Empresa do ano 2006\" pola revista \"Autobuses&amp;Autocares\" (premio nacional que anualmente outorga dita revista). En 2010 contabiliz\u00e1ronse 19.352.428 viaxeiros.\nDoutra banda, prevese a construci\u00f3n do Metro de Santander, composto por li\u00f1as de metro lixeiro (actualmente en estudo) e conta cun funicular inaugurado en xullo do 2008. Ademais, Santander ten comunicaci\u00f3n cos n\u00facleos da \u00e1rea metropolitana mediante d\u00faas li\u00f1as de proximidades Feve, unha de proximidades Renfe e varias li\u00f1as de autobuses. En canto \u00e1s comunicaci\u00f3ns interurbanas, destacan as autov\u00edas A-8, A-67 e os ferrocarr\u00eds de Adif e Feve, especialmente os de Renfe Operadora, compa\u00f1\u00eda na que destacan os trens Alvia con destino Alacant v\u00eda Madrid.\nCabe destacar a existencia dunha li\u00f1a de transbordador que conecta a capital c\u00e1ntabra coa cidade inglesa de Plymouth. Esta viaxe \u00e9 levada a cabo pola navieira bretoa Brittany Ferries, a cal pos\u00fae outra li\u00f1a ro-ro entre ambos os portos cun barco de carga rodada pero neste caso unicamente para o transporte de veh\u00edculos pesados. Doutra banda, existe un servizo regular de lanchas Santander-Pedre\u00f1a-Somo levado a cabo por Los Reginas S.A.\nAeroporto.\nO Aeroporto de Santander, co\u00f1ecido tam\u00e9n como \"Aeroporto de Parayas\", at\u00f3pase no veci\u00f1o municipio de Camargo, constru\u00eddo sobre terreos de marisma da ba\u00eda e que foi aberto ao tr\u00e1fico en 1977.\nAta o ano 2003 as instalaci\u00f3ns consider\u00e1banse infrautilizadas debido aos escasos voos, o que fac\u00eda que os potenciais pasaxeiros se desprazasen ata o Aeroporto de Bilbao. A partir desta data, e a ra\u00edz dun acordo asinado entre o Goberno de Cantabria e a aeroli\u00f1a de baixo custo irlandesa Ryanair que comezou a operar en Santander a cambio dunha cuantiosa subvenci\u00f3n, o incremento no n\u00famero voos que operan hoxe en d\u00eda e o abaratamento dos billetes aumentou considerablemente o tr\u00e1nsito de pasaxeiros tanto nacionais (en menor medida) como internacionais.\nNo ano 2007 o aeroporto alcanzou os 770.000 pasaxeiros, crecendo un 27% con respecto ao ano anterior e tendo un equilibrio de usuarios entre voos nacionais e internacionais. Isto supuxo unha gran mellora en canto a afluencia de pasaxeiros no aeroporto. En 2011 superouse por primeira vez o mill\u00f3n de pasaxeiros e en 2012 tivo un total de 1.117.617.\nPatrimonio.\nNo concello hai varios bens de interese cultural:\nFauna urbana.\nSantander, ao igual que moitas outras cidades costeiras, alberga unha gran cantidade de gaivotas. A especie m\u00e1is com\u00fan \u00e9 a gaivota patiamarela. A ave m\u00e1is abundante quizais sexa a pomba brava. Ambos os tipos de ave provocan problemas na cidade e desde o concello t\u00f3manse medidas para reducir o seu n\u00famero ou polo menos evitar o seu crecemento.\nDeporte.\nNesta cidade xoga o equipo de f\u00fatbol Racing de Santander, un dos clubs hist\u00f3ricos fundadores da liga espa\u00f1ola de f\u00fatbol. O Racing disputa os seus partidos como local nos Campos de Sport de El Sardinero. O club estivo 40 tempadas en Primeira Divisi\u00f3n e 32 en Segunda. Na tempada 1930/1931, quedou segundo empatado a puntos co Athletic Club (campi\u00f3n) e a Real Sociedad (terceiro), esa ocasi\u00f3n foi na que estivo m\u00e1is preto de ga\u00f1ar o campionato de Liga.\nDe gran tradici\u00f3n na cidade foi o balonm\u00e1n, co Club Balonmano Cantabria como estandarte que levou o nome de Santander por Europa e polo mundo coa consecuci\u00f3n de varios t\u00edtulos internacionais, a Copa de Europa en 1994, a Recopa en 1990 e 1998 e a Copa EHF en 1993. Tam\u00e9n destacou o Club Balonmano Santander (m\u00e1is co\u00f1ecido polo acr\u00f3nimo \"CLUBASA\") quen logrou importantes triunfos nas categor\u00edas de canteira a nivel nacional, chegando tam\u00e9n a Divisi\u00f3n de Honra (actual Liga Asobal) na tempada 1986-1987. Na actualidade ambos os clubs at\u00f3panse disoltos. O equipo m\u00e1is destacado nestes momentos \u00e9 o Balonmano Sinf\u00edn.\nSantander foi sede da Copa Davis en 2000 e 2006. Tam\u00e9n se realizan regatas de vela organizadas polo Real Club Mar\u00edtimo de Santander. Torneos de volei praia, h\u00edpica ou surf, entre outros, te\u00f1en lugar tam\u00e9n na cidade."}
{"id": "21648", "revid": "1067775", "url": "https://gl.wikipedia.org/wiki?curid=21648", "title": "Santander, Espa\u00f1a", "text": ""}
{"id": "21654", "revid": "1131", "url": "https://gl.wikipedia.org/wiki?curid=21654", "title": "Momotombo", "text": "O volc\u00e1n Momotombo \u00e9 un volc\u00e1n nicaraguano, situado cerca da cidade de Le\u00f3n. Est\u00e1 situado nas ribeiras do Lago Managua. Unha erupci\u00f3n volc\u00e1nica en 1610 destru\u00edu un antigo poboado espa\u00f1ol pr\u00f3ximo, e as s\u00faas ru\u00ednas a\u00ednda permanecen en Le\u00f3n Viejo.\nA monta\u00f1a \u00e9 moi sim\u00e9trica, e a s\u00faa forma \u00e9 un dos s\u00edmbolos de Nicaragua que aparece ilustrando desde caixas de mistos a murais revolucionarios.\nEn decembro de 2005 o volc\u00e1n ofreceu nova actividade s\u00edsmica, 3 graos na escala de Richter, mais non ocasionou danos materiais nin ningunha v\u00edtima."}
{"id": "21656", "revid": "22570", "url": "https://gl.wikipedia.org/wiki?curid=21656", "title": "Frente Obreiro", "text": "O Frente Obreiro da UPG foi a secci\u00f3n sindical da UPG, xurdiu a fins de 1972 nunha xuntanza en Pontevea. O seu responsable foi Moncho Reboiras e ti\u00f1a implantaci\u00f3n en Vigo e en menor medida en Ferrol e A Coru\u00f1a. Publicaba o bolet\u00edn \"O Eixo\" desde 1974.\nEn 1974 ti\u00f1a arredor de 50 militantes, en 1975 aumentou a s\u00faa afiliaci\u00f3n e obtouse por crear un sindicato propio que veu a luz en maio de 1975 co nome de Sindicato Obreiro Galego."}
{"id": "21659", "revid": "23204", "url": "https://gl.wikipedia.org/wiki?curid=21659", "title": "Gara\u015fsyz, Bitarap, T\u00fcrkmenistany\u0148 D\u00f6wlet Gimni", "text": "O Gara\u015fsyz, Bitarap, T\u00fcrkmenistany\u0148 D\u00f6wlet Gimni (\"Himno do Estado Turcom\u00e1n Independente e Neutral\", en galego) \u00e9 o himno nacional de Turkmenist\u00e1n dende o 27 de setembro de 1996. A m\u00fasica \u00e9 de Veli Mukhatov, autor tam\u00e9n do antigo himno oficial da Rep\u00fablica Sovi\u00e9tica de Turkmenist\u00e1n.\nLetra.\nT\u00fcrkmenba\u015fy\u0148 guran be\u00fdik binasy\nBerkarar d\u00f6wletim, jigerim - janym.\nBa\u015flary\u0148 t\u00e4ji sen, diller senasy\nD\u00fcn\u00fd\u00e4 dursun, sen dur, T\u00fcrkmenistanym!\nJanym gurban sana, erkana \u00fdurdum\nMert pederle\u0148 ruhy bardyr k\u00f6n\u00fclde.\nBitarap, Gara\u015fsyz topragyn nurdur\nBa\u00fddagyn belentdir d\u00fcn\u00fdan \u00f6n\u00fcnde.\nT\u00fcrkmenba\u015fy\u0148 guran be\u00fdik binasy\nBerkarar d\u00f6wletim, jigerim - janym.\nBa\u015flary\u0148 t\u00e4ji sen, diller senasy\nD\u00fcn\u00fd\u00e4 dursun, sen dur, T\u00fcrkmenistanym!\nGarda\u015fdyr tireler, amandyr iller\nOwal-ahyr birdir bizin ganymyz.\nHarasatlar almaz, syndyrmaz siller\nNesiller d\u00f6\u015f gerip gorar \u015fanymyz.\nT\u00fcrkmenba\u015fy\u0148 guran be\u00fdik binasy,\nBerkarar d\u00f6wletim, jigerim - janym.\nBa\u015flary\u0148 t\u00e4ji sen, diller senasy,\nD\u00fcn\u00fd\u00e4 dursun, sen dur, T\u00fcrkmenistanym!\nArkamdyr bu daglar, penamdyr d\u00fczler\nYkbalym, namysym, togabym, Watan!\nSana \u015fek \u00fdetirse, k\u00f6r bolsun g\u00f6zler\nGe\u00e7mi\u015fim, geljegim, dowamym, Watan!"}
{"id": "21663", "revid": "1131", "url": "https://gl.wikipedia.org/wiki?curid=21663", "title": "Intersindical Nacional Galega", "text": "A Intersindical Nacional Galega (ING) foi un sindicato galego nacionalista e anticapitalista que se formou en marzo de 1977 da uni\u00f3n do Sindicato Obreiro Galego, UTEG, UTSG, UTBG e o SGTM. Francisco Garc\u00eda Montes foi o seu secretario xeral. Celebrou o seu primeiro Congreso en outubro de 1977.\nNas primeiras elecci\u00f3ns sindicais de 1978 a ING converteuse no terceiro sindicato de Galicia con 722 delegados (13'5%). En setembro de 1980 fusionouse coa Central de Traballadores Galegos, co que a finais de ano conseguiron o status de sindicato m\u00e1is representativo ao superar o 15% e obteren 1.679 delegados (17'5%). Denominouse Intersindical Nacional dos Traballadores Galegos (INTG) a partir de 1981."}
{"id": "21664", "revid": "5863", "url": "https://gl.wikipedia.org/wiki?curid=21664", "title": "ING", "text": "ING pode referirse a:"}
{"id": "21665", "revid": "1131", "url": "https://gl.wikipedia.org/wiki?curid=21665", "title": "Confederaci\u00f3n Sindical Galega", "text": "A Confederaci\u00f3n Sindical Galega (CSG) foi un sindicato nacionalista galego que se formou como unha escisi\u00f3n da USO en 1980. Celebrou o seu primeiro Congreso en setembro de 1980, e boa parte dos cadros elixidos eran membros do PSG. En setembro de 1982 unificouse coa INTG. Silo Castro foi o seu secretario nacional de coordinaci\u00f3n."}
{"id": "21666", "revid": "785", "url": "https://gl.wikipedia.org/wiki?curid=21666", "title": "Intersindical Nacional dos Traballadores Galegos", "text": "A Intersindical Nacional dos Traballadores Galegos (INTG) foi un sindicato nacionalista galego que se formou en febreiro de 1981 tras a uni\u00f3n da ING e a CTG. En xaneiro de 1982 celebrou o primeiro Congreso, no que sa\u00edu elixido secretario xeral Lois R\u00edos. En 1982 integrouse nela a Confederaci\u00f3n Sindical Galega e nas elecci\u00f3ns sindicais de 1982 conseguiu 1.649 delegados (18,5 %). En 1983 Xan Carballo sa\u00edu elixido novo secretario xeral. En maio de 1984 constitu\u00eduse a corrente interna, Converxencia Sindical Nacionalista, que era un sector pr\u00f3ximo ao PSG-EG, que maioritariamente provi\u00f1a da CTG e a CSG e que en 1985 escindiuse e constitu\u00edu a Confederaci\u00f3n Xeral de Traballadores Galegos. Nas elecci\u00f3ns sindicais de 1986 a INTG conseguiu 1.067 delegados, quedando por baixo da CXTG.\nEn maio de 1987 celebrou o seu III Congreso que elixiu a Manuel Mera como secretario xeral nun ambiente de tensi\u00f3n que se reflectiu nas elecci\u00f3ns para o secretariado, centradas nas relaci\u00f3ns coa CXTG, no que concorreron tres listas, a lista pr\u00f3xima ao BNG conseguiu 6 membros, a pr\u00f3xima a FPG 3 e a de APU 1.\nEn 1990 formou coa CXTG a Converxencia Intersindical Galega para concorreren as d\u00faas en coalici\u00f3n \u00e1s elecci\u00f3ns sindicais, que en 1994, ao se uniren definitivamente, transformouse na Confederaci\u00f3n Intersindical Galega (CIG).\nO voceiro do sindicato era a publicaci\u00f3n \"O Eixo\". En marzo de 1986 sa\u00edu o primeiro n\u00famero de \"Abrente\", voceiro da Secretar\u00eda da Muller."}
{"id": "21667", "revid": "181", "url": "https://gl.wikipedia.org/wiki?curid=21667", "title": "INTG", "text": ""}
{"id": "21670", "revid": "1888", "url": "https://gl.wikipedia.org/wiki?curid=21670", "title": "Confederaci\u00f3n Xeral de Traballadores Galegos", "text": "A Confederaci\u00f3n Xeral de Traballadores Galegos (CXTG) foi un sindicato nacionalista galego que se formou en 1985 como unha escisi\u00f3n da INTG. En outubro celebrou o seu primeiro congreso, no que Fernando Acu\u00f1a foi elixido secretario xeral. Nas elecci\u00f3ns sindicais de 1986 conseguiu 1.087 delegados.\nEditou a revista \"Adiante\" entre 1987 e 1993.\nEn 1990 formou coa INTG a Converxencia Intersindical Galega para concorreren as d\u00faas en coalici\u00f3n \u00e1s elecci\u00f3ns sindicais. En 1994, ao se fusionaren as d\u00faas organizaci\u00f3ns, a Converxencia Intersindical Galega deu paso \u00e1 Confederaci\u00f3n Intersindical Galega (CIG)."}
{"id": "21671", "revid": "181", "url": "https://gl.wikipedia.org/wiki?curid=21671", "title": "CXTG", "text": ""}
{"id": "21674", "revid": "54334", "url": "https://gl.wikipedia.org/wiki?curid=21674", "title": "Isabel L\u00f3pez Lajas", "text": "Isabel L\u00f3pez Lajas, nada en Valverde do Fresno, Estremadura, en 1884 e finada en 1967, foi unha escritora en galego de Estremadura.\nTraxectoria.\nEstudou no colexio do seu concello natal e cando rematou a escola primaria non continuou cos estudos, pero continuou lendo, e as lecturas de Rosal\u00eda de Castro fix\u00e9ronlle identificar a s\u00faa lingua coa da escritora galega.\nPersoa moi relixiosa, estableceu unha escola dominical para aprenderlles a ler e escribir \u00e1s rapazas da zona, que co tempo ampliou \u00f3s rapaces e a todos os d\u00edas da semana. Nesa escola organizou un grupo de teatro, para o que escribiu sainetes en valverdeiro de contido moralizante que se representaron entre a Segunda Rep\u00fablica Espa\u00f1ola e os anos 1950. Foron os primeiros textos escritos en valverdeiro. 1998 Xos\u00e9 Henrique Costas publicou seis destes sainetes."}
{"id": "21675", "revid": "181", "url": "https://gl.wikipedia.org/wiki?curid=21675", "title": "Arpanet", "text": ""}
{"id": "21676", "revid": "18868", "url": "https://gl.wikipedia.org/wiki?curid=21676", "title": "Raio", "text": "O termo raio pode referirse a:"}
{"id": "21678", "revid": "23204", "url": "https://gl.wikipedia.org/wiki?curid=21678", "title": "Raio (descarga el\u00e9ctrica)", "text": "Un raio \u00e9 unha descarga el\u00e9ctrica que se produce entre as nubes de chuvia ou entre unha destas nubes e a terra. A descarga \u00e9 vis\u00edbel con traxectorias sinuosas e ramificaci\u00f3ns irregulares que te\u00f1en \u00e1s veces moitos quil\u00f3metros de distancia, fen\u00f3meno co\u00f1ecido como l\u00f3strego ou relampo. Tam\u00e9n se produce unha onda sonora chamada trono.\nComo se produce o raio.\nEstes fen\u00f3menos prod\u00facense polas diferenzas de potencial nas atmosferas da Terra e doutros planetas. Un exemplo de ocorrencia de raios noutros planetas \u00e9 en X\u00fapiter, cuxas tempestades se detectan dende a terra a trav\u00e9s dos radiotelescopios.\nEn xeral, os raios caen para restabelecer o equilibrio das masas electr\u00f3nicas entre as nubes entre si, entre as nubes e o solo ou entre o solo e as nubes.\nO raio cae no momento en que as cargas el\u00e9ctricas acadan a enerx\u00eda suficiente para superar a resistencia el\u00e9ctrica do ar, ocorrendo ent\u00f3n a descarga de forma explosiva, luminosa e violenta. O raio tende a caer por norma en lugares altos que o conduzan ata a terra, lugar onde debe ir a parar para perder por completo toda a s\u00faa carga el\u00e9ctrica.\nTipos de raio.\nRaio \"intra-nubrado\" e \"inter-nubrado\".\nA disposici\u00f3n das cargas el\u00e9ctricas na tormenta, tal como se explica anteriormente, crea as diferenzas de potencial entre o cumio, o centro e a base da tormenta. Cando a potencia el\u00e9ctrica \u00e9 o suficientemente grande, o aire entre os diferentes niveis non basta como illante e prod\u00facese unha descarga. O raio xerado ent\u00f3n pode producirse entre as diferentes partes das nubes ou entre nubes veci\u00f1as.\nComo estas capas est\u00e1n en xeral m\u00e1is cerca entre elas que entre elas e o chan, este tipo de raios ser\u00e1 o primeiro en producirse. A medida que a tormenta colle altura, estend\u00e9ndose verticalmente e que a potencia el\u00e9ctrica aumenta, o raio nube-chan predominar\u00e1, pero sen estar nunca s\u00f3 por completo. O cambio de proporci\u00f3n entre o tipo \"inter\" ou \"intra-nubrado\" e \"nube-chan\" resulta ser por conseguinte unha indicaci\u00f3n do estadio de desenvolvemento do c\u00famulonimbo.\nPrevenci\u00f3n do impacto dun raio.\nExisten situaci\u00f3ns nas que o perigo de recibir o impacto dun raio x\u00e9rase en poucos minutos. Co\u00f1ecer o dato da velocidade de propagaci\u00f3n do son (que \u00e9 de 340\u00a0m/s), poder\u00eda impedir un accidente mortal, pois serve para calcular a que distancia caer\u00e1 o raio. Para determinar se caen cerca os raios, s\u00f3 \u00e9 necesario contar os segundos entre relampo e trono, e dividir este n\u00famero entre tres. O resultado estar\u00e1 dado en quil\u00f3metros.\nS\u00f3 se deben abandonar as medidas de precauci\u00f3n se a tormenta se encontra a m\u00e1is de dez quil\u00f3metros de distancia (30 segundos entre relampo e trono).\nOutro elemento para saber se o raio pode \"dispararse\" en fracci\u00f3ns de segundo, \u00e9 o campo electrost\u00e1tico, que erguenos o vello, aviso dunha descarga electromagn\u00e9tica mortal.\nOs lugares m\u00e1is seguros durante unha tormenta el\u00e9ctrica son os edificios e os veh\u00edculos, xa que conducen a electricidade ata o chan pola s\u00faa parte exterior, sen danar aos seus ocupantes.\nDentro dun edificio deben tomarse as seguintes precauci\u00f3ns:\nDentro dun veh\u00edculo deben tomarse as seguintes precauci\u00f3ns:\nEn caso de que o individuo sexa sorprendido pola tormenta el\u00e9ctrica mentres est\u00e1 ao aire libre, recom\u00e9ndase o seguinte:\nEn caso de sufrir a ca\u00edda dun raio, a probabilidade de morte non \u00e9 tan grande como poida parecer, xa que o 94% dos afectados sobreviven. Non obstante, hai que ter presente que se ben o impacto non resulta mortal, as secuelas poden ser permanentes. Algunhas das consecuencias son as seguintes:\nHistoria.\nFoi no s\u00e9culo XVIII practicamente que comezou o estudo sistem\u00e1tico da electricidade. Naquela \u00e9poca non se co\u00f1ec\u00eda unha teor\u00eda que explicase o fen\u00f3meno das tempestades e os raios que nelas se manifestaban. Benjamin Franklin comprobou a hip\u00f3tese da orixe el\u00e9ctrica dos raios, concibindo ademais os pararraios coa finalidade de protexer as edificaci\u00f3ns da acci\u00f3n dos mesmos."}
{"id": "21679", "revid": "56817", "url": "https://gl.wikipedia.org/wiki?curid=21679", "title": "Candea", "text": "Unha candea \u00e9 unha fonte de iluminaci\u00f3n consistente nunha mecha ou f\u00eda que sobe polo interior dunha barra de combust\u00edbel s\u00f3lido, como poden ser a cera ou a parafina."}
{"id": "21681", "revid": "98629", "url": "https://gl.wikipedia.org/wiki?curid=21681", "title": "Vela (constelaci\u00f3n)", "text": "Vela \u00e9 unha constelaci\u00f3n austral, unha das catro partes na que foi dividida a constelaci\u00f3n de Argo Navis (o nav\u00edo Argos), sendo as outras Carina (a quilla), Puppis (a popa) e Pyxis (o comp\u00e1s mar\u00edtimo).\nCaracter\u00edsticas notables.\nVela comparte a designaci\u00f3n de Bayer das s\u00faas estrelas coas outras tres constelaci\u00f3ns que formaban parte da Argo Navis, polo que non ten estrelas \u03b1 o \u03b2. a s\u00faa estrela m\u00e1is brillante \u00e9 \u03b3 Velorum, de magnitude 1.75, un sistema estelar qu\u00edntuplo cunha compo\u00f1ente principal que \u00e9 a estrela de Wolf-Rayet m\u00e1is brillante do firmamento. Nesta constelaci\u00f3n at\u00f3pase AI Velorum, prototipo dun grupo de estrelas p\u00falsantes denominadas variables AI Velorum.\nA identificaci\u00f3n \u00f3ptica do Pulsar de Vela, asociado \u00f3 Resto da Supernova de Vela, foi a proba directa da relaci\u00f3n entre supernovas e pulsares.\nHistoria.\nVela \u00e9 unha das catro constelaci\u00f3ns que formaban parte da vella constelaci\u00f3n de Argo Navis, o barco dos Argonautas, evidentemente esta constelaci\u00f3n fai referencia \u00e1 vela do citado nav\u00edo.\nFalsa Cruz.\n\u03b4 Velorum e \u03ba Velorum, xunto con Avior (\u03b5 Carinae) e Aspidiske (\u03b9 Carinae) forman o asterismo da Falsa Cruz, versi\u00f3n aumentada pero m\u00e1is feble da Cruz do Sur, a confusi\u00f3n entre ambas as d\u00faas \u00e1s veces d\u00e1 lugar a erros \u00f3 usa-las estrelas para a orientaci\u00f3n e a navegaci\u00f3n."}
{"id": "21682", "revid": "1131", "url": "https://gl.wikipedia.org/wiki?curid=21682", "title": "Rolda de Birmingham", "text": "A Rolda de Birmingham ou Galego-list foi a primeira lista de correos electr\u00f3nicos na que se empregou a lingua galega. Iniciativa do lectorado de galego da Universidade de Birmingham apareceu no ano 1995. As mensaxes \u00edan dirixidas a galego@birmingham.ac.uk e foi aqu\u00ed onde apareceu por primeira vez a palabra rolda referida \u00e1s listas de correos."}
{"id": "21683", "revid": "1576", "url": "https://gl.wikipedia.org/wiki?curid=21683", "title": "Vela (deporte)", "text": "A vela \u00e9 un deporte no que compiten embarcaci\u00f3ns propulsadas polo vento. As competici\u00f3ns reciben o nome de regatas, ao igual que as que realizan outros barcos, propulsados a remo ou motor.\nO obxectivo da competici\u00f3n \u00e9 o de chegar o primeiro realizando un percorrido que se define por uns puntos de paso. Estes puntos de paso poden ser naturais, como no caso da Regata Fasnet ou artificiais como as boias que forman o percorrido da regata Copa Am\u00e9rica e as regatas de vela ol\u00edmpica. Normalmente as regatas comp\u00f3\u00f1ense de varias probas nas que se obte\u00f1en puntos en funci\u00f3n da orde de chegada, a suma deses puntos d\u00e1 a clasificaci\u00f3n final.\nDada a gran cantidade de modelos de barcos que podemos encontrar, desenvolv\u00e9ronse multitude de procedementos para que se poida competir con todos eles. A maneira m\u00e1is natural de competir \u00e9 con barcos iguais, como ocorre nas competici\u00f3ns ol\u00edmpicas. O caso extremo \u00e9 aquel no que non hai ningunha limitaci\u00f3n aos barcos, o exemplo m\u00e1is chamativo disto foi a competici\u00f3n que se realizou con motivo do cambio de s\u00e9culo, tratouse dunha regata ao redor do mundo.\nCompetidores de vela famosos.\nA vela \u00e9 un deporte ol\u00edmpico desde 1900.\nAs clases que participaron nos Xogos Ol\u00edmpicos de Pequ\u00edn 2008 foron as seguintes:"}
{"id": "21685", "revid": "1131", "url": "https://gl.wikipedia.org/wiki?curid=21685", "title": "Vieiros (xornal)", "text": "Vieiros foi un portal galego de internet que apareceu o 24 de febreiro de 1996 e pechou o 24 de xullo de 2010. Foi o primeiro sitio privado en empregar a lingua galega na rede.\nHistoria.\nNa primavera de 1995 comezou o traballo de dese\u00f1o e preparaci\u00f3n e Vieiros, que tomou o nome da desaparecida revista do Padroado da Cultura Galega de M\u00e9xico, viu a luz o 24 de febreiro de 1996, data que coincid\u00eda co aniversario do nacemento de Rosal\u00eda de Castro e da primeira emisi\u00f3n da Radio Galega.\nNun comezo era un \u00edndice de recursos de interese para Galicia, o que o converteu no primeiro directorio da rede galega. O directorio de rexistros deu o salto a Buscador en 1997, nacendo deste xeito o primeiro buscador galego.\nNun principio os recursos organiz\u00e1banse de forma tem\u00e1tica e tam\u00e9n conti\u00f1a a secci\u00f3n A Galer\u00eda, na que se daba a co\u00f1ecer a obra e biograf\u00eda dos artistas galegos. Ademais realiz\u00e1ronse especiais como o do D\u00eda das letras galegas. No Nadal de 1996 comezou a s\u00faa andaina a secci\u00f3n informativa semanal Cousas, que en 1997 se converteu na p\u00e1xina principal e xa con periodicidade diaria e incorpora un motor de busca, que foi o primeiro buscador galego e posteriormente aparecen edici\u00f3ns locais, charlas en li\u00f1a.\nFoi dirixido por Roc\u00edo Castro, Anxo Quintela (durante tres anos), Mar\u00eda Y\u00e1\u00f1ez (durante 10 meses en 2006) e Ram\u00f3n Vilar Landeira (dende finais de outubro de 2006 ata o 24 de xullo de 2010).\nDende a s\u00faa creaci\u00f3n o editor e propietario foi Lois Rodr\u00edguez.\nO 24 de xullo de 2010, v\u00e9spera do D\u00eda Nacional de Galicia a trav\u00e9s dun editorial an\u00fanciase o peche do portal debido a motivos econ\u00f3micos.\nVieiros \u00e9 importante na historia da comunicaci\u00f3n en Galicia por ser fundamentalmente un medio pioneiro en m\u00faltiplas iniciativas que logo se hab\u00edan de espallar a outros medios. Entre elas salientan:"}
{"id": "21686", "revid": "85894", "url": "https://gl.wikipedia.org/wiki?curid=21686", "title": "Palermo", "text": "Palermo (en ) \u00e9 un concello italiano capital da provincia hom\u00f3nima, e da rexi\u00f3n de Sicilia. En 2009 ti\u00f1a 658.112 habitantes e est\u00e9ndese por unha \u00e1rea de 158,88 km\u00b2, cunha densidade de poboaci\u00f3n de 4.218 hab/km\u00b2. Na s\u00faa zona metropolitana viven m\u00e1is dun mill\u00f3n de persoas.\nHistoria.\nAo longo do tempo recibiu a influencia de numerosas culturas. A \u00e1rea da chaira de Palermo e as monta\u00f1as que a rodean est\u00e1n habitadas desde \u00e9poca prehist\u00f3rica. Cons\u00e9rvanse pinturas rupestres na cova de Addaura, no monte Pellegrino (ao norte da cidade), que estiveron habitadas no Paleol\u00edtico e o Mesol\u00edtico.\nA poboaci\u00f3n foi fundada polos fenicios cara ao s\u00e9culo VIII a.C. nun porto natural, e d\u00e9ronlle o nome de Ziz (\u00abflor\u00bb). Cando o poboado se converteu en cidade d\u00e9ronlle o nome de Mabbonath (en fenicio, \u00abaloxamentos\u00bb, \u00ablugar habitado\u00bb). Ao cabo, converteuse na poboaci\u00f3n m\u00e1is importante do tri\u00e1ngulo fenicio de que fala Tuc\u00eddides, por diante de Motia e Solunte:\nDa dominaci\u00f3n fenicia quedan os muros antigos da cidade, que permanecen nalgunhas r\u00faas e no centro do casco antigo, e o P\u00e9 Fenicio que est\u00e1 constitu\u00eddo pola v\u00eda principal, a Avenida de V\u00edtor Manuel, e por unha serie de calellas perpendiculares a ela, amais dos restos arqueol\u00f3xicos das necr\u00f3poles da praza da Independencia ao norte, a \u00abroca\u00bb de Monreale e Papireto.\nEntre os s\u00e9culos VIII e VI a. C. a cidade foi colonia de Grecia, e recibiu o nome de Panormos (\u03a0\u03b1\u03bd-\u03cc\u03c1\u03bc\u03bf\u03c2 \"todo porto\", \"c\u00f3modo pata ancorar\"), debido ao car\u00e1cter xeogr\u00e1fico da pen\u00ednsula rodeada polas desembocaduras de dous r\u00edos, e por tanto facilmente defendible. Mantiveron o comercio con Cartago. Durante a primeira guerra p\u00fanica Palermo foi tomada polos cartaxineses.\nNo ano 254 a. C. a cidade foi conquistada por Roma, e defend\u00e9rona dos intentos de reconquista dos cartaxineses tres anos despois. Adaptaron o nome grego ao lat\u00edn Panormus. Os lexionarios romanos establec\u00e9ronse baixo o mandato do emperador romano C\u00e9sar Augusto, e comezou a substituci\u00f3n do grego antigo polo lat\u00edn.\nIdade Media.\nTrala ca\u00edda do Imperio romano os v\u00e1ndalos fundaron o seu imperio no ano 439, coa s\u00faa capital en Cartago, e invadiron varias veces Sicilia ata conseguir conquistar Palermo. Despois a cidade foi tomada polo Imperio Bizantino, que a mantivo no seu poder durante tres s\u00e9culos.\nNo ano 826 iniciouse unha batalla polo poder na illa logo dos desacordos entre Eufemio de Mesina, comandante da frota bizantina en Sicilia, e o emperador Miguel II de Sicilia. Na loita involucr\u00e1ronse os \u00e1rabes, que foron ocupando a illa durante os s\u00e9culos IX e X. Palermo foi conquistada no ano 831 logo dun longo asedio, convert\u00e9ndose na capital do emirato de Sicilia, nominalmente baixo poder aglab\u00ed. En Palermo establec\u00e9ronse principalmente musulm\u00e1ns de orixe \u00e1rabe, a diferenza doutras zonas de Sicilia onde os b\u00e9rberes formaron maior\u00edas. Coa ca\u00edda dos aglabies a illa obtivo unha maior autonom\u00eda, a\u00ednda que as revoltas e loitas internas entre \u00e1rabes, b\u00e9rberes e cristi\u00e1ns deterioraron a situaci\u00f3n. Tralo afianzamento do califato fatim\u00ed en Ifriqiya, o califa Ismail al-Mansur estabilizou a illa baixo o seu dominio, nomeando o seu lugartenente Hasan al Kalbi emir da illa no ano 948. Este estableeu a s\u00faa residencia en Palermo e instaurou a s\u00faa propia dinast\u00eda, a kalbida. Iniciouse ent\u00f3n un florecemento econ\u00f3mico debido \u00e1 mellora da agricultura e ao aumento da actividade comercial e artesanal.\nOs cartos recadados por Ismail foron utilizados para obras p\u00fablicas na cidade. Ampliouse o porto e constru\u00edronse un novo castelo, palacios, xard\u00edns, mesquitas, (destacando a mesquita alxama) e o primeiro \"qanat\" de Palermo, que asegurou a subministraci\u00f3n de auga e deu cobertura ao crecemento demogr\u00e1fico (est\u00edmase que por ent\u00f3n chegaron a vivir na cidade 300.000 persoas). Este aumento da poboaci\u00f3n debeuse \u00e1 migraci\u00f3n desde outras partes de Sicilia e ao establecemento de comerciantes estranxeiros. Xurdiron novos barrios, protexidos coa construci\u00f3n dunha nova muralla.\nDurante este per\u00edodo Palermo albergou comunidades cristi\u00e1s e xudeas que conviv\u00edan pacificamente cos musulm\u00e1ns, tras aceptar o pago da \"yizia\", imposto que se esix\u00eda aos non musulm\u00e1ns. Numerosos top\u00f3nimos de Palermo son de procedencia \u00e1rabe, como os distritos hist\u00f3ricos da cidade.\nEn 1061 os normandos comezaron a conquista de Sicilia dirixidos por Roxerio de Altavilla e o seu irm\u00e1n Roberto Guiscardo, co benepl\u00e1cito do papa Nicolao II. En 1064 unha expedici\u00f3n de soldados de Pisa intentou tomar a cidade, provocando a destruci\u00f3n e a pillaxe nos arredores e no porto. Logo de varios intentos, finalmente en 1071 os normandos iniciaron un asedio que rematou o ano seguinte coa capitulaci\u00f3n baixo a promesa de que os cidad\u00e1ns ser\u00edan libres de practicar cadans\u00faa relixi\u00f3n e de rexerse polas s\u00faas propias leis.\nCoa chegada do poder normando e posteriormente suabo a urbe mantivo a s\u00faa preponderancia en Sicilia. O m\u00e1ximo esplendor de Palermo chegou durante o reinado de Frederico II de Suabia. O historiador ceut\u00ed Al-Idrisi proporciona na s\u00faa obra probas deste rico per\u00edodo, como a construci\u00f3n dos edificios da Martorana ou a capela palatina no palacio real de Palermo.\nEn 1265 o Papa nomeou rei de Sicilia a Carlos de Anjou. Instaurou un r\u00e9xime represivo e trasladou a capitalidade a N\u00e1poles, co que a cidade entrou nunha etapa de decadencia. En 1282 o pobo de Palermo rebelouse contra os normandos nas V\u00e9speras sicilianas, que deron lugar \u00e1 expulsi\u00f3n de Carlos. Sicilia pasou a formar parte como reino independente at\u00e9 a s\u00faa anexi\u00f3n en 1409.\nIdade Moderna.\nA cidade pasou da Coroa de Arag\u00f3n ao Imperio espa\u00f1ol. Dos 30.000 habitantes que ti\u00f1a a mediados do s\u00e9culo XV medrou at\u00e9 chegar aos 135.000 antes da Peste Negra de 1656. Nos s\u00e9culos XVI e XVII constru\u00edronse en Palermo numerosos monumentos de estilo barroco. En 1734 Carlos III de Espa\u00f1a unificou Sicilia co Reino de N\u00e1poles e a corte real deixou Palermo, co que a cidade e os seus palacios caeron en desuso.\nIdade contempor\u00e1nea.\nO 12 de xaneiro de 1848 Palermo viviu unha das primeiras Revoluci\u00f3ns de 1848 que tiveron lugar en toda Europa.\nA partir de 1861 Palermo seguiu como centro administrativo de Sicilia. A familia Florio desenvolveu un certo crecemento econ\u00f3mico e industrial. A principios do s\u00e9culo XX Palermo expandiuse cara ao norte a trav\u00e9s da \"v\u00eda della Libert\u00e0\", na que se constru\u00edron numerosas vilas de estilo Art Nouveau, moitas delas do arquitecto Ernesto Basile, como o Grand Hotel Villa Igeia. O Teatro Massimo foi constru\u00eddo tam\u00e9n por Basile e polo seu fillo, e foi inaugurado en 1897.\nPalermo, como toda Sicilia, viviu a influencia da Mafia, creada a mediados do s\u00e9culo XIX por Giuseppe Mazzini.\nEn xullo de 1943, no marco da segunda guerra mundial, os aliados bombardearon o porto e a periferia da cidade. En 1946 o Palazzo dei Normanni foi declarado sede do Parlamento rexional, como capital dun Estado da Rexi\u00f3n Especial (1947).\nA migraci\u00f3n masiva do rural cara \u00e1s cidades levou ao crecemento da cidade sen un plan regulador, e o alcalde Vito Ciancimino foi condenado por suborno. Nas d\u00e9cadas de 1980 e 1990 foron asasinados polas organizaci\u00f3ns criminais moitos funcionarios p\u00fablicos, como o \"carabinieri\" Carlo Alberto Dalla Chiesa, o presidente rexional Piersanti Mattarella, o sacerdote Don Giuliani ou os maxistrados Giovanni Falcone e Paolo Borsellino.\nDemograf\u00eda.\nEn 2007 viv\u00edan en Palermo 666.552 persoas, das cales o 52,4 % eran mulleres e o 47,6 % homes. A poboaci\u00f3n menor de 18 anos era o 21,64 %, mentres que a poboaci\u00f3n xubilada era o 16,54 %, cunha media de idade de 37 anos, por baixo dos 42 de media en Italia. A taxa de fecundidade \u00e9 de 10,75 nacimientos por cada 1.000 habitantes, algo maior que a media nacional (9,45).\nEn 2006 o 97,79 % da poboaci\u00f3n era de orixe italiana. Os habitantes procedentes do sueste asi\u00e1tico, principalmente de Sri Lanka, conformaban a principal minor\u00eda co 0,8 % da poboaci\u00f3n, seguidos dos europeos (principalmente serbios e polacos), 0,3 %, e norteafricanos (principalmente tunnisinos), 0,28 %..\nCidades irmandadas.\nA cidade de Palermo est\u00e1 irmandada coas seguintes cidades:"}
{"id": "21689", "revid": "96271", "url": "https://gl.wikipedia.org/wiki?curid=21689", "title": "Os Picapedra", "text": "Os Picapedra (en ), foi unha serie animada de Hanna-Barbera. Tr\u00e1tase dunha das series m\u00e1is exitosas de t\u00f3dolos tempos nos Estados Unidos. Estreouse o 30 de setembro de 1960 e estivo en antena en horario de m\u00e1xima audiencia ata 1966, emitida pola canle de televisi\u00f3n norteamericana ABC. En Galicia a serie puido ser vista primeiro coa dobraxe hispanoamericana en TVE; e posteriormente, xa nos anos 90, na TVG coa dobraxe galega.\nDatos.\nA historia ti\u00f1a lugar nunha vila chamada Pedradura, na Idade de Pedra pero cunha sociedade moi semellante \u00e1 estadounidense a mediados do s\u00e9culo pasado.\nEstaba ambientada nun mundo de fantas\u00eda onde os dinosauros, mamuts e outros animais xa extinguidos conviv\u00edan cos humanos, que empregaban tecnolox\u00eda semellante \u00e1 do s\u00e9culo XX pero con animais que realizaban as s\u00faas funci\u00f3ns. As personaxes conduc\u00edan autom\u00f3biles feitos de rochas e peles de animais.\nAs principais personaxes da serie eran os Picapedra, parella formada por Pedro e Vilma, e os M\u00e1rmore, matrimonio formado por Paulo e Betty. Na etapa final da serie incorpor\u00e1ronse os seus fillos: Pebbles Picapedra e Bam-bam M\u00e1rmore.\nHistoria.\nOrixinalmente, a serie estaba dirixida a un p\u00fablico adulto, o que se apreciaba por estar patrocinada pola marca de tabaco Winston. Nalg\u00fans dos seus anuncios aparec\u00edan as personaxes da serie. Os Picapedra mantivo o seu r\u00e9cord como a serie animada m\u00e1is longa ata 1997, ano no que dito r\u00e9cord pasou a ser doutra serie, \"The Simpsons\".\nFix\u00e9ronse d\u00faas adaptaci\u00f3ns ao cinema con actores reais, en 1994 e 2000."}
{"id": "21690", "revid": "1131", "url": "https://gl.wikipedia.org/wiki?curid=21690", "title": "Per\u00edfrase verbal", "text": "As per\u00edfrases son complexos verbais -formados por un verbo en forma finita ou verbo auxiliar e un verbo en forma infinita (infinitivo, xerundio ou participio) ou verbo auxiliado entre os que pode aparecer un elemento de relaci\u00f3n (preposici\u00f3n ou conxunci\u00f3n)- que presentan unha unidade formal e de significaci\u00f3n, \u00e1 cal o verbo auxiliado contrib\u00fae co significado l\u00e9xico, mentres que o auxiliar achega determinaci\u00f3ns xerais de n\u00famero-persoa e especiais de tempo-modo, aspecto ou voz.\nPer\u00edfrase e locuci\u00f3n verbal.\nAs per\u00edfrases verbais non deben ser confundidas coas locuci\u00f3ns verbais. As locuci\u00f3ns caracter\u00edzanse por ser un conxunto de palabras das que polo menos unha \u00e9 un verbo, o resto das palabras est\u00e1 tan estreitamente unido \u00f3 verbo que sintacticamente non \u00e9 segmentable, de xeito que o n\u00facleo verbal do predicado correspondente \u00e9 todo o conxunto.\nAs diferenzas fundamentais entre a per\u00edfrase e a locuci\u00f3n son as seguintes:\nExemplos de locuci\u00f3ns verbais: \"Dar por sentado, dar por suposto, botarse de ver, botar a perder, dar a co\u00f1ecer, dar a entender, dar que falar...\""}
{"id": "21691", "revid": "1131", "url": "https://gl.wikipedia.org/wiki?curid=21691", "title": "Locuci\u00f3n verbal", "text": "As locuci\u00f3ns verbais caracter\u00edzanse por ser un conxunto de palabras das que como m\u00ednimo unha \u00e9 un verbo, o resto das palabras est\u00e1 tan estreitamente unido \u00f3 verbo que sintacticamente o conxunto non \u00e9 segmentable, de xeito que o n\u00facleo verbal do predicado correspondente \u00e9 todo o conxunto.\nAs diferenzas m\u00e1is evidentes entre a per\u00edfrase verbal e a locuci\u00f3n verbal bas\u00e9anse na imposibilidade nas locuci\u00f3ns de \nExemplos de locuci\u00f3ns verbais: \"Dar por sentado\", \"dar por suposto\", \"botarse de ver\", \"botar a perder\", \"dar a co\u00f1ecer\", \"dar a entender\", \"dar que falar\"."}
{"id": "21693", "revid": "89787", "url": "https://gl.wikipedia.org/wiki?curid=21693", "title": "Museo Benaki", "text": "O Museo Benaki \u00e9 un museo grego fundado en 1931 por un ateniense rico, Antonios Benakis, en honra a seu pai Emmanuel Benakis. Alberga unha suntuosa colecci\u00f3n de arte, desde obras mic\u00e9nicas at\u00e9 iconas gregas."}
{"id": "21694", "revid": "23204", "url": "https://gl.wikipedia.org/wiki?curid=21694", "title": "Micenas", "text": "Micenas (IPA , en grego moderno: \u039c\u03c5\u03ba\u03ae\u03bd\u03b5\u03c2 ou ou , \"Myk\u0113\u0302nai\" ou \"Myk\u1e17n\u0113\") \u00e9 un sitio arqueol\u00f3xico en Grecia, localizado preto de Mykines na Arg\u00f3lida, no nordeste do Peloponeso, Grecia. Est\u00e1 situada a uns 120 km. ao suroeste de Atenas, 11 km. ao norte de Argos, e 48 km. ao sur de Corinto. O sitio est\u00e1 19 km. no interior do Golfo Sar\u00f3nico e constru\u00eddo sobre un outeiro que se eleva a 274 m. sobre o nivel do mar. No segundo milenio a.C, Micenas foi un dos maiores centros da civilizaci\u00f3n grega e unha potencia militar que dominou a maior parte do sur de Grecia, Creta, as C\u00edcladas e partes do suroeste de Anatolia. O per\u00edodo da Historia de Grecia de preto do 1600 a.C. a preto de 1100 a.C. ch\u00e1mase Mic\u00e9nico en reco\u00f1ecemento \u00e1 posici\u00f3n de liderado de Micenas. No seu apoxeo no 1350 a.C., a cidadela e a cidade baixa ti\u00f1an unha poboaci\u00f3n de 30.000 habitantes e unha superficie de 32 hect\u00e1reas.\nCrese que a acr\u00f3pole ou \"cidade alta\" de Micenas fortificouse no 1500 a.C. aproximadamente, debido \u00e1 presenza de t\u00famulos verticais que datan deste per\u00edodo. As fortificaci\u00f3ns na acr\u00f3pole e noutros outeiros circundantes reconstru\u00edronse aproximadamente no 1350 a.C. nun estilo co\u00f1ecido como \"cicl\u00f3peo\", porque os bloques de pedra usados eran tan grandes que os gregos xulgaron que foron traballo de xigantes dun \u00fanico ollo, co\u00f1ecidos como ciclopes. Dentro destes muros, parte dos cales a\u00ednda poden ser vistos, ergu\u00e9ronse palacios monumentais.\nEn per\u00edodos posteriores, os mic\u00e9nicos pararon de enterrar os seus reis en t\u00famulos verticais e pasaron a constru\u00edr enormes sepulturas circulares chamadas \"tholoi\", frecuentemente constru\u00eddas nos lados dos outeiros. A maior delas (o C\u00edrculo A) foi descuberta polo arque\u00f3logo alem\u00e1n Heinrich Schliemann. Como esas enormes sepulturas foron saqueadas moito tempo antes, el non se decatou que era un t\u00famulo e deulle o nome de Sala do Tesouro de Atreo.\nA construci\u00f3n m\u00e1is co\u00f1ecida de Micenas \u00e9 a Porta dos Le\u00f3ns, que ergueuse aproximadamente no 1250 a.C.. Nesta \u00e9poca, Micenas probabelmente era unha cidade pr\u00f3spera, cun poder pol\u00edtico, militar e econ\u00f3mico que se estend\u00eda at\u00e9 Creta, Pilos, no Peloponeso occidental, e at\u00e9 Atenas e Tebas. Pero preto do 1200 a.C. o poder de Micenas estaba xa declinando e durante o s\u00e9culo XII a.C., o dominio mic\u00e9nico entrou en colapso. Tradicionalmente, isto atrib\u00faese a unha invasi\u00f3n dos dorios, gregos do norte, a\u00ednda que alg\u00fans historiadores dubiden que tal invasi\u00f3n te\u00f1a acontecido.\nA lembranza do poder de Micenas mant\u00edvose nas mentes dos gregos durante os s\u00e9culos seguintes, co\u00f1ecidos como a Idade das Tebras. Os poemas \u00e9picos atribu\u00eddos polos gregos de xeraci\u00f3ns posteriores a Homero, a \"Il\u00edada\" e a \"Odisea\", preservan memorias do per\u00edodo mic\u00e9nico. Os poemas de Homero presentan a Agamen\u00f3n, Rei de Micenas, como o l\u00edder dos gregos na Guerra de Troia.\nDurante o per\u00edodo Cl\u00e1sico inicial, Micenas habitouse novamente, a\u00ednda que xamais recuperou a s\u00faa antiga importancia. Os mic\u00e9nicos combateron en Term\u00f3pilas e en Platea durante as Guerras Persas. Entrementres, no 468 a.C., tropas de Argos capturaron a cidade e expulsaron os habitantes. Durante os per\u00edodos Helen\u00edstico e Romano, as ru\u00ednas de Micenas eran unha atracci\u00f3n tur\u00edstica, as\u00ed como son hoxe. Unha pequena aldea xurdiu para atender aos negocios xerados polos turistas. Por\u00e9n, o lugar abandonouse no final do Imperio Romano.\nAs primeiras escavaci\u00f3ns en Micenas realiz\u00e1ronse polo arque\u00f3logo grego Pittakis en 1841, quen encontrou e restaurou a Porta dos Le\u00f3ns. En 1874, Schliemann chegou ao lugar e realizou unha escavaci\u00f3n completa. Schliemann consideraba como verdade hist\u00f3rica os poemas de Homero e interpretou as s\u00faas descubertas nesa li\u00f1a. Encontrou os antigos t\u00famulos verticais cos seus esqueletos reais e artefactos f\u00fanebres espectaculares. Cando descubriu unha m\u00e1scara mortuaria de ouro nun dos t\u00famulos, exclamou: \"Contemplen o rostro de Agamen\u00f3n!\".\nDesde a \u00e9poca de Schliemann, realiz\u00e1ronse m\u00e1is escavaci\u00f3ns cient\u00edficas en Micenas, principalmente por arque\u00f3logos gregos mais tam\u00e9n pola Escola Brit\u00e1nica de Atenas. A acr\u00f3pole escavouse en 1902, e os outeiros circundantes investig\u00e1ronse metodicamente por escavaci\u00f3ns posteriores.\nHoxe, Micenas, un dos lugares de fundaci\u00f3n da civilizaci\u00f3n europea, \u00e9 un destino tur\u00edstico popular. O lugar foi ben preservado, e as grandes ru\u00ednas dos muros cicl\u00f3peos e dos palacios na acr\u00f3pole a\u00ednda causan a admiraci\u00f3n dos visitantes, particularmente cando se lembra que tales muros foron erguidos mil anos antes dos monumentos da Grecia cl\u00e1sica.\nEn 1999, o sitio arqueol\u00f3xico de Micenas foi inscrito como Patrimonio da Humanidade da UNESCO, xunto co pr\u00f3ximo sitio de Tirinto, debido \u00e1 s\u00faa importancia hist\u00f3rica como centro da civilizaci\u00f3n mic\u00e9nica. a s\u00faa sobresaliente arquitectura e o seu testemu\u00f1o do desenvolvemento da civilizaci\u00f3n grega antiga.\nEtimolox\u00eda.\nP\u00e9nsase que o nome \"Mukanai\" non \u00e9 grego sen\u00f3n un dos moitos nomes de lugares pre-gregos herdados polos falantes gregos posteriores. Conta a lenda que o nome estaba relacionado coa palabra grega \"myk\u0113s\" (\u03bc\u03cd\u03ba\u03b7\u03c2, \"cogomelo\"). As\u00ed, Pausanias atrib\u00fae o nome ao lendario fundador Perseo, de quen se dic\u00eda que o nomeo\u00fa pola carapucha (\"myk\u0113s\") da vaina da s\u00faa espada, ou despois de apa\u00f1ar un cogomelo no lugar. Homero relacionou o nome coa ninfa Micene, filla do deus fluvial Inachos de Argos (Odisea 2.120).\nNa \"Il\u00edada\", o nome da cidade escrito \u00e9 \"\" (\u039c\u03c5\u03ba\u03ae\u03bd\u03b7). A forma posterior (\u039c\u03c5\u03ba\u1fc6\u03bd\u03b1\u03b9) foi o resultado dun co\u00f1ecido cambio fon\u00e9tico en \u00c1tico-x\u00f3nico que cambia algunas instancias de \"\u0101\" a \"\u0113\".\nHistoria.\nIdade Neol\u00edtica.\nA acr\u00f3pole de Micenas, constru\u00eduse nun outeiro de 274 metros sobre o nivel do mar, a \u00fans 19 km. cara ao interior do Golfo da Arg\u00f3lida. Situado na esquina nordeste da chaira de Argive, dominaba facilmente toda a zona e estaba idealmente situado para ser un centro de poder, especialmente porque controlaba todas as rutas f\u00e1ciles cara ao Istmo de Corinto. Ademais da s\u00faa forte posici\u00f3n defensiva e estrat\u00e9xica, ti\u00f1a boas terras de cultivo e un abastecemento de auga adecuado. S\u00f3 quedan pequenos vestixios do asentamento neol\u00edtico no lugar a\u00ednda que estivo continuamente ocupado desde o per\u00edodo Neol\u00edtico inicial (NI; c. 5000\u2013c. 4000 a.C.) a trav\u00e9s dos per\u00edodos hel\u00e1dico inicial (HI; c. 3200\u2013c. 2000 a.C.) e Hel\u00e1dico medio (HM; c. 2000\u2013c. 1550 a.C.). EN Rainbow Ware constit\u00fae a evidencia cer\u00e1mica m\u00e1is antiga descuberta ata o momento.\nIdade do Bronce Antiga e Media.\nA poboaci\u00f3n crecera considerablemente no hel\u00e1dico medio. Como noutros lugares, unha influencia cretense predominou a partir de c. 1600 a.C., a primeira evidencia diso procede das tumbas de pozo descubertas en 1876 por Heinrich Schliemann. As tumbas de pozo de Schliemann pasaron a co\u00f1ecerse como C\u00edrculo A para distinguilos das C\u00edrculo B que foron atopadas en datas posteriores, a\u00ednda que o C\u00edrculo B son as tumbas anteriores datadas c. 1650 a.C. ao c. 1550 a. C. e totalmente dentro do HMIII. O c\u00edrculo A data do s\u00e9culo XVI a.C., inclu\u00edndo a transici\u00f3n do medio \u00e1 Hel\u00e1dico Final IA (HFIA; c. 1550 \u2013 c. 1500 a.C). Os contidos do c\u00edrculo B son menos ricos que os do c\u00edrculo A.\nEn 1877 Panagiotis Stamatakis descubriu material cer\u00e1mico que abarca todo o Hel\u00e1dico Inicial a pouca profundidade na sexta fosa do C\u00edrculo A. Atop\u00e1ronse m\u00e1is materiais HI e HM debaixo das paredes e pisos do palacio, no cume do a acr\u00f3pole e f\u00f3ra da Porta do Le\u00f3n na zona do antigo cemiterio. Descubr\u00eduse Un asentamento HI\u2013HM preto dun pozo de auga doce no alto do outeiro de Kalkani ao suroeste da acr\u00f3pole. Os primeiros enterramentos en fosas ou sepulturas en cista manif\u00e9stanse no HMII (c. 1800 a.C.) na ladeira oeste da acr\u00f3pole, que estaba polo menos parcialmente pechada pola primeira muralla.\nIdade do Bronce Final.\nA falta de documentos e obxectos que se poidan datar con precisi\u00f3n, os acontecementos de Micenas s\u00f3 se poden datar relativamente dentro das limitaci\u00f3ns da cronolox\u00eda hel\u00e1dica que se basea na categorizaci\u00f3n de obxectos materiais estratificados, principalmente cer\u00e1mica, dentro dun marco hist\u00f3rico acordado. Micenas converteuse nunha potencia importante durante o HFI (c. 1550 - c. 1450 a.C.) e crese que se converteu no principal centro da civilizaci\u00f3n do Exeo durante o s\u00e9culo -XV ata o punto de que os douscentos anos a partir de c. 1400 a.C. ao c. 1200 a.C. (que abarca HFIIIA e HFIIIB) co\u00f1\u00e9cese como a Idade Mic\u00e9nica. A hexemon\u00eda minoica rematou c. -1450 e hai evidencias de que Cnossos foi ocupado polos mic\u00e9nicos ata que tam\u00e9n foi destru\u00eddo c. 1370 a.C. A partir de ent\u00f3n, a expansi\u00f3n mic\u00e9nica por todo o Exeo non foi obstaculizada ata a masiva perturbaci\u00f3n da sociedade na primeira metade do s\u00e9culo XII (HFIIIC) que acabou coa civilizaci\u00f3n mic\u00e9nica e culminou coa propia destruci\u00f3n de Micenas c. 1150 a.C.\nHel\u00e1dico tard\u00edo I (HFI; c. 1550\u2013c. 1450 a.C.).\nF\u00f3ra do muro parcial do per\u00edmetro, o C\u00edrculo B, chamado as\u00ed polo seu muro de peche, conti\u00f1a dez tumbas de cista de estilo hel\u00e1dico medio e varias fosas, afundidas m\u00e1is profundamente, con enterramentos descansando en cistas. Os enterramentos m\u00e1is ricos marcan os enterramentos como posiblemente rexios. Os mont\u00edculos na parte superior conti\u00f1an vasos de beber rotos e \u00f3sos dunha comida, testemu\u00f1ando unha despedida m\u00e1is que ordinaria. As estelas coroaban os t\u00famulos.\nO recinto amurallado, c\u00edrculo de tumbas A, inclu\u00eda seis fosas m\u00e1is, con nove mulleres, oito homes e dous mozos. Os bens funerarios eran m\u00e1is custosos que no C\u00edrculo B. A presenza de espadas e pu\u00f1ais gravados e incrustados, con puntas de lanza e puntas de frecha, non deixan d\u00fabidas de que aqu\u00ed enterraban aos caciques e as s\u00faas familias. Alg\u00fans obxectos de arte obtidos das tumbas son o Silver Siege Rhyton, a M\u00e1scara de Agamen\u00f3n, a Copa de N\u00e9stor e armas tanto votivas como pr\u00e1cticas. As composici\u00f3ns qu\u00edmicas dos obxectos de prata indican que a prata se obtivo de varios lugares.\nHel\u00e1dico tard\u00edo II (HFII; c. 1450\u2013c. 1400 a.C.).\nAlan Wace dividiu as nove tumbas tholos de Micenas en tres grupos de tres, cada un baseado na arquitectura. A s\u00faa m\u00e1is antiga - a Tumba cicl\u00f3pea, Epano Phournos e a Tumba de Egisthus - est\u00e1n datadas en HFIIA.\nO enterro en tholos \u00e9 visto como substituci\u00f3n do enterro en fosas. O coidado posto na conservaci\u00f3n das sepulturas de fuste testemu\u00f1a que para ent\u00f3n formaban parte do patrimonio real, as tumbas dos heroes ancestrais. Sendo m\u00e1is visibles, todos os tholo foron saqueados xa na antig\u00fcidade ou en tempos hist\u00f3ricos posteriores.\nHel\u00e1dico tard\u00edo III (LHIII; c. 1400-c. 1050 a. C.).\nNunha data convencional de 1350 a.C., as fortificaci\u00f3ns da acr\u00f3pole, e outros outeiros circundantes, reconstru\u00edronse nun estilo co\u00f1ecido como cicl\u00f3peo porque os bloques de pedra utilizados eran tan grandes que que en \u00e9pocas posteriores cre\u00edase que era obra dos xigantes dun s\u00f3 ollo co\u00f1ecidos como Ciclopes. Dentro destas murallas, moitas das que a\u00ednda se poden ver, constru\u00edronse sucesivos pazos monumentais. O palacio definitivo, do que actualmente son visibles restos na acr\u00f3pole de Micenas, data do inicio de HFIIIA:2. Os pazos anteriores deb\u00edan existir, pero foran despexados ou reconstru\u00eddos.\nA construci\u00f3n de pazos naquela \u00e9poca cunha arquitectura similar era xeral en todo o sur de Grecia. Todos eles presentaban un megaron, ou sala do trono, cunha lareira central elevada baixo unha abertura no tellado, que estaba apoiada por catro columnas nun cadrado arredor da lareira. Coloc\u00e1base un trono contra o centro dunha parede ao lado da lareira, permitindo unha vista sen obst\u00e1culos do gobernante dende a entrada. Os frescos adornaban as paredes e o chan de xeso.\nA sala acced\u00edase desde un patio con p\u00f3rtico columnado. Unha gran escaleira conduc\u00eda desde unha terraza abaixo ata o patio da acr\u00f3pole.\nNo templo constru\u00eddo dentro da cidadela, un escarabeo da Ra\u00ed\u00f1a Tiy de Exipto, que estaba casada con Amenofis III, estaba colocado na Sala dos \u00eddolos xunto ao menos unha estatua de tipo HFIIIA:2 ou B:1. As relaci\u00f3ns de Amenofis III con \"m-w-k-i-n-u\", *Mukana, te\u00f1en corroboraci\u00f3n da inscrici\u00f3n en Kom al-Hetan, pero p\u00e9nsase que o reinado de Amenofis se ali\u00f1a co final de HFIIIA:1. \u00c9 probable que o heraldo de Amenofis presentase o escarabeo a unha xeraci\u00f3n anterior, que logo atopou os recursos para reconstru\u00edr a cidadela como cicl\u00f3pea e despois, para trasladar o escarabeo aqu\u00ed.\nO segundo grupo de tholos de Wace est\u00e1 datado entre HFIIA e HFIIIB: Kato Phournos, Panagia Tholos e a Tumba dos Le\u00f3ns. O \u00faltimo grupo, o Grupo III: o Tesouro de Atreo, a Tumba de Clitemnestra e a Tumba dos Xenios, est\u00e1n datadas no HFIIIB por un fragmento baixo o limiar do Tesouro de Atreo, a m\u00e1is grande das nove tumbas. Do mesmo xeito que o Tesouro de Minias en Orc\u00f3meno, a tumba foi saqueada do seu contido e a s\u00faa natureza como monumento funerario esqueceuse. A estrutura levaba o nome tradicional de \"Tesouro\".\nAs fases cer\u00e1micas nas que se basea o esquema de dataci\u00f3n relativa (HI, HM, HF, etc.) non permiten dataci\u00f3ns moi precisas, mesmo aumentadas polas poucas dataci\u00f3ns C-14 existentes pola tolerancia inherente a estas. A secuencia de construci\u00f3n posterior en Micenas \u00e9 aproximadamente a seguinte. A mediados de HFIIIB, ao redor do 1250 a.C., a muralla Cicl\u00f3pea estendeuse pola ladeira oeste para inclu\u00edr o C\u00edrculo de Sepulturas A. A entrada principal a trav\u00e9s da muralla do circu\u00edto f\u00edxose grandiosa pola caracter\u00edstica m\u00e1is co\u00f1ecida de Micenas, a Porta dos Le\u00f3ns, pola cal pasaba unha rampla escalonada que pasaba polo c\u00edrculo A e ata o palacio. A Porta dos Le\u00f3ns constru\u00eduse en forma de \"Tri\u00e1ngulo de alivio\" para soportar o peso das pedras. Tam\u00e9n constru\u00eduse un p\u00f3rtico sen decorar a trav\u00e9s do muro norte.\nUn dos poucos grupos de casas escavadas da cidade f\u00f3ra das murallas at\u00f3pase m\u00e1is al\u00f3 do C\u00edrculo de Sepulturas B e pertence \u00e1 mesma \u00e9poca. A Casa dos Escudos, a Casa do Comerciante de aceite, a Casa das Esfinxes e a Casa Oeste. Estas puideron ser tanto residencias como obradoiros.\nFeitos e cifras da cidadela \nLonxitude do per\u00edmetro: 1105 m. \nAltura conservada: ata 12,5 m. \nAncho: 7,5-17 M \nPedra m\u00ednima necesaria: 145.215 Cu.M ou 14.420 pedras medias (10 toneladas) \nTempo para mover 1 bloque usando homes: 2.125 d\u00edas \nTempo para mover todos os bloques usando homes: 110,52 anos \nTempo para mover 1 bloque usando bois: 0,125 d\u00edas \nTempo para mover todos os bloques usando bois: 9,9 anos \nBaseado na xornada laboral de 8 horas.\nAs pedras m\u00e1is grandes, inclu\u00edndo os linteis e as xambas das portas, pesaban ben m\u00e1is de 20 toneladas, algunhas poden ter preto das 100 toneladas.\nAlgo m\u00e1is tarde, cara a finais de HFIIIB arredor do 1200 a.C., levouse a cabo outra extensi\u00f3n final da cidadela. A muralla ampliouse de novo polo nordeste, cun porto de sa\u00edda e tam\u00e9n un paso secreto a trav\u00e9s e debaixo da muralla, de construci\u00f3n en m\u00e9nsulas, que leva uns 99 chanzos cara a abaixo ata unha cisterna escavada na rocha a 15 m baixo a superficie. Era alimentada por un t\u00fanel desde un manancial situado nun terreo m\u00e1is afastado.\nXa no HFIIIA:1, Exipto co\u00f1ec\u00eda *Mukana polo seu nome como cidade capital ao nivel de Tebas e Cnossos. Durante o HFIIIB, a influencia pol\u00edtica, militar e econ\u00f3mica de Micenas probablemente estendeuse ata Creta, Pilos no Peloponeso occidental, e ata Atenas e Tebas.\nDeclive.\nMicenas estivo entre os numerosos sitios do Exeo destru\u00eddos como parte do Colapso da Idade do Bronce ao redor do 1200 a.C. Desco\u00f1\u00e9cense as causas destas destruci\u00f3ns, pero as explicaci\u00f3ns propostas incl\u00faen o ataque de inimigos, as loitas internas e os desastres naturais como terremotos. A diferenza de moitos outros sitios, Micenas reconstru\u00eduse en parte despois desta destruci\u00f3n, a\u00ednda que xa non era o centro dunha burocr\u00e1tica alfabetizada centralizada. Os achados da cer\u00e1mica suxiren que Micenas pospalacial finalmente recuperou parte da s\u00faa riqueza, antes de arder de novo. Despois deste per\u00edodo, o sitio permaneceu pouco poboado ata a \u00e9poca helen\u00edstica.\nPer\u00edodos arcaico e cl\u00e1sico.\nNo cume da cidadela mic\u00e9nica constru\u00eduse un templo dedicado a Hera durante o per\u00edodo arcaico. Un continxente mic\u00e9nico loitou nas Term\u00f3pilas e Plataea durante as Guerras m\u00e9dicas. No 468 a.C., con todo, as tropas de Argos capturaron Micenas, expulsaron aos habitantes e arrasaron as fortificaci\u00f3ns.\nRenacemento e abandono.\nMicenas reocupouse brevemente no per\u00edodo helen\u00edstico, cando pod\u00eda presumir dun teatro (situado sobre a Tumba de Clitemnestra). O sitio foi posteriormente abandonado, e no per\u00edodo Romano en Grecia as s\u00faas ru\u00ednas convert\u00e9ronse nunha atracci\u00f3n tur\u00edstica. O Ministerio de Cultura, Educaci\u00f3n e Asuntos Relixiosos enc\u00e1rgase actualmente do sitio. En 1999 creouse un comit\u00e9 cient\u00edfico para Micenas e este organismo cient\u00edfico realizou numerosos proxectos para a preservaci\u00f3n, mellora e estabilizaci\u00f3n de ambos os xacementos arqueol\u00f3xicos. O comit\u00e9 tam\u00e9n procurou mellorar o acceso dos visitantes aos monumentos nos lugares mediante o trazado de pasarelas e o establecemento de oficinas de informaci\u00f3n. O antigo escritor de viaxes Pausanias, por exemplo, visitou o lugar e describiu brevemente as destacadas fortificaci\u00f3ns e a Porta dos Le\u00f3ns, a\u00ednda visible na s\u00faa \u00e9poca, no s\u00e9culo II d.C. Pausanias tam\u00e9n describe ser conducido ata o lugar por pastores, mostrando que a zona circundante nunca foi completamente abandonada."}
{"id": "21695", "revid": "1131", "url": "https://gl.wikipedia.org/wiki?curid=21695", "title": "Ciclope", "text": "Na mitolox\u00eda grega, os ciclopes (en grego \u039a\u03cd\u03ba\u03bb\u03c9\u03c8, \"K\u00fdkl\u00f4ps\", plural \u039a\u03cd\u03ba\u03bb\u03c9\u03c0\u03b5\u03c2 \"K\u00fdkl\u00f4pes\", que v\u00e9n de \u03ba\u03cd\u03ba\u03bb\u03bf\u03c2 \"k\u00fdklos\", \u00abroda\u00bb, \u00abc\u00edrculo\u00bb, e \u1f64\u03c8 \"\u00f4ps\", \u00abollo\u00bb) eran os membros dunha raza de xigantes cun s\u00f3 ollo no medio da testa.\nHoubo tres xeraci\u00f3ns de ciclopes : os fillos de Xea e Urano (ciclopes uranios, da primeira xeraci\u00f3n), os ciclopes de Polifemo (ciclopes de Sicilia) e os ciclopes construtores de murallas; por veces estes dous \u00faltimos tipos f\u00fandense nun mesmo grupo.\nPrimeira xeraci\u00f3n.\nOs ciclopes da primeira xeraci\u00f3n eran fillos de Urano (o Ceo) e Xea (a Terra), e reco\u00f1ecidos artes\u00e1ns e construtores. Eran xigantes cun s\u00f3 ollo no medio da fronte e un temperamento horrible. Segundo Hes\u00edodo eran fortes, turr\u00f3ns, e de bruscas emoci\u00f3ns. Eventualmente os seus nomes chegaron a ser sin\u00f3nimo de forza e poder, e us\u00e1banse para se referir a armas especialmente ben manufacturadas (a s\u00faa habilidade manual era proverbial).\nForon tres: Brontes, Est\u00e9ropes (ou Ast\u00e9ropes) e Arxes (a\u00ednda que algunhas fontes cambian a Arxes por Acmonides ou Piracmon). Hab\u00eda tam\u00e9n outros catro chamados Eurialo, Elatreo, Traquio e Halimedes, que presumibelmente eran fillos dos tres primeiros.\nUrano tem\u00eda a s\u00faa forza e pechounos no T\u00e1rtaro. M\u00e1is tarde Cronos, outro fillo de Urano e Xea, liberounos, xunto cos Hecatonquiros, porque os necesitaba para axudarlle a derrocar a Urano, mais unha vez conseguida a vitoria volveunos a encarcerar no T\u00e1rtaro, onde permaneceron, gardados por Campe, at\u00e9 que Zeus os liberou por fin para derrotar a Cronos e \u00f3s Tit\u00e1ns (Titanomaquia) . Forxaron para Zeus o raio (que se converter\u00eda no s\u00edmbolo do deus): Arxes puxo o raio (\"arges\", a brancura), Brontes o trono (\"bront\u00e9\"), e Est\u00e9ropes o l\u00f3strego (\"Sterop\u00e9\").\nEsta primeira xeraci\u00f3n de ciclopes tam\u00e9n creou o tridente para Poseid\u00f3n, co que que produc\u00eda terremotos, e o casco de invisibilidade para Hades (que logo lle deu a Perseo na s\u00faa procura para matar a Medusa) . Con tales armas, os deuses ol\u00edmpicos lograron derrotar \u00f3s Tit\u00e1ns e encerralos no T\u00e1rtaro.\nApolo matou os ciclopes , despois de que Zeus matase o seu fillo, Asclepio, co raio forxado por eles, logo de que Asclepio resucitara mortos. Por este motivo, Apolo foi castigado a servir como escravo a Admeto, rei de Tesalia (parte da actual Grecia).\nNa iconograf\u00eda cl\u00e1sica s\u00f3 se representan a partir da \u00c9poca Imperial, e baixo unha forma humana normal, como ferreiros traballando na s\u00faa fragua con un ou dous ollos. A\u00ednda que Hes\u00edodo ou Pseudo-Apolodoro os describiran como xigantes dun s\u00f3 ollo no medio da fronte, Virxilio na \"Eneida\" sit\u00faaos na fragua de Vulcano (Hefesto) sen facer ningunha referencia \u00f3s ollos. Xa nas manifestaci\u00f3ns art\u00edsticas modernas (Barroco e Renacemento) s\u00f3 aparecen en raras ocasi\u00f3ns cun s\u00f3 ollo, sendo o habitual velos como homes normais.\nViv\u00edan nas Illas Eolias (arquip\u00e9lago na costa norte de Sicilia) ou na propia Sicilia, e o ru\u00eddo das s\u00faas forxas subterr\u00e1neas provocaban o estrondo dos volc\u00e1ns e o ton vermello que tinxe o cumio do Etna. Esta vinculaci\u00f3n dos Ciclopes e os volc\u00e1ns responde a unha asociaci\u00f3n err\u00f3nea dos mitos dos Ciclopes e os Xigantes.\nSegunda xeraci\u00f3n.\nA segunda xeraci\u00f3n de ciclopes foi unha primitiva tribo de monstros xigantescos e salvaxes, provistos dun s\u00f3 ollo, descuberta por Ulises nunha remota illa (en ocasi\u00f3ns identificada con Hesperia), na s\u00faa viaxe de regreso a \u00cdtaca. Criaban raba\u00f1os de ovellas, desco\u00f1ec\u00edan o vi\u00f1o e ti\u00f1an h\u00e1bitos antrop\u00f3fagos. Viv\u00edan en covas, pois non sab\u00edan constru\u00edr casas nin cidades.\nDic\u00edase que estaban estreitamente relacionados cos Xigantes, xurdidos das gotas de sangue que caeron sobre Xea (a terra) cando Urano foi castrado por Cronos.\nPor\u00e9n, o ciclope m\u00e1is co\u00f1ecido desta xeraci\u00f3n era un fillo de Poseid\u00f3n e a ninfa Toosa chamado Polifemo. Outro dos ciclopes desta segunda xeraci\u00f3n foi Telemo, un vidente.\nOrixes.\nDada a s\u00faa inclinaci\u00f3n pola ferrar\u00eda, moitos estudosos cren que a lenda dos ciclopes xurdiu da pr\u00e1ctica habitual dos ferreiros de levar un parche sobre un ollo para non quedaren cegos de ambos polas chispas. Os ferreiros tam\u00e9n tatuaban neles mesmos c\u00edrculos conc\u00e9ntricos en honra ao sol, o que pode ser outra pos\u00edbel fonte da lenda . \nA segunda xeraci\u00f3n de ciclopes son definitivamente dun tipo diferente dos da primeira: probablemente sexan adici\u00f3ns moi posteriores \u00e1 mitolox\u00eda sen conexi\u00f3n ningunha coa ferrar\u00eda. Moitos cren que as lendas asociadas a Polifemo non contaban que fora un ciclope at\u00e9 que Homero as inclu\u00edu na \"Odisea\", podendo ser orixinalmente Polifemo alg\u00fan tipo de monstro ou demo local. Suxeriuse que talvez fora un dos Triamantes da lenda cretense, raza rural de ogros devoradores de homes que ti\u00f1a un terceiro ollo detr\u00e1s da cabeza. \u00c1 parte do detalle dos ollos, son moi parecidos aos ciclopes de Homero.\nMurallas \u00abcicl\u00f3peas\u00bb.\nPor \u00faltimo est\u00e1n os ciclopes construtores de murallas; dise tam\u00e9n que constru\u00edron o primeiro altar. Tras a Idade Escura os helenos viron con asombro os enormes bloques de pedra que se usaran nas edificaci\u00f3ns mic\u00e9nicas, en lugares como Micenas e Tirinto, ou en Chipre, e chegaron \u00e1 conclusi\u00f3n de que s\u00f3 os ciclopes reun\u00edan a habilidade e forza necesarias para constru\u00edr de xeito tan monumental. Estes ciclopes ser\u00edan unha raza especialmente forte que, \u00f3 servizo dos heroes, levantaran esas obras colosais (as murallas de Tirinto para Preto, ou as de Argos para Perseoetc.)."}
{"id": "21696", "revid": "23204", "url": "https://gl.wikipedia.org/wiki?curid=21696", "title": "Urano (mitolox\u00eda)", "text": "Na mitolox\u00eda grega Urano \u00e9 o deus primordial do ceo. O seu nome procede do grego \u039f\u1f50\u03c1\u03b1\u03bd\u03cc\u03c2 \"Ouran\u00f3s\", \u00abceo\u00bb, latinizado como \"Uranus\". Na mitolox\u00eda grega personif\u00edcase como o fillo e esposo de Gaia, a Mai Terra. Ambos foron antepasados da maior\u00eda dos deuses gregos.\nOutras fontes reclaman un parentesco diferente para el. Na s\u00faa obra \"De Natura Deorum\", Cicer\u00f3n afirma que era descendente dos antigos deuses \u00c9ter e Hemera. Na tradici\u00f3n \u00f3rfica, Urano era o fillo da personificaci\u00f3n da noite, Nix.\nO seu equivalente na mitolox\u00eda romana era Coelus (en lat\u00edn, \u00abceo\u00bb).\nMitolox\u00eda.\nSegundo o mito ol\u00edmpico da creaci\u00f3n, Urano acud\u00eda cada noite a cubrir a terra e unirse a Gaia. Desta uni\u00f3n naceron os tit\u00e1ns Cr\u00edo, Ceo, Hiperi\u00f3n, X\u00e1peto, Oc\u00e9ano e Crono, e as tit\u00e1nides Temis, Rea, Tetis, Tea, Mnem\u00f3sine e Febe, modelos de beleza e deidades de animais e vexetais, oc\u00e9anos, bosques, mares, lagos e r\u00edos. Mais os seus fillos menores resultaron ser monstros: os Ciclopes (Arxes, Brontes e Est\u00e9ropes), xigantes dun s\u00f3 ollo, e os Hecatonquiros (Coto, Briareo e Xixes), xigantes de cen brazos e cincuenta cabezas.\nUrano avergonzouse deles e decidiu encerralos no T\u00e1rtaro, o mundo das profundidades e a escuridade. Polo contrario, Gaia am\u00e1baos, as\u00ed que incitou os tit\u00e1ns a que se rebelaran contra o seu pai. Urano terminou por pechalos tam\u00e9n no T\u00e1rtaro. Gaia acudiu a axudarlles coas tit\u00e1nides. Mais apenas liberados, os ciclopes atacaron os tit\u00e1ns e os hecat\u00f3nquiros \u00e1s tit\u00e1nides, celosos da s\u00faa beleza.\nGaia veuse ent\u00f3n obrigada a pechar pola s\u00faa conta e para sempre ciclopes e hecat\u00f3nquiros. Gaia pediu axuda aos seus fillos, tit\u00e1ns, para se vingar de Urano, mais s\u00f3 Crono estivo disposto a cumprir coa s\u00faa obrigaci\u00f3n. Crono encontrou a Urano confiado en brazos de Nix, coa que xerara a T\u00e1natos e Hipnos, e castrouno cunha fouce de pedernal que lle dera Gaia, tirando os xenitais tras el. Ao salpicar o sangue (ou, segundo o mito, o seme) destes na Terra, xurdiron os Xigantes (m\u00e1is tarde destru\u00eddos polos deuses coa axuda de Heracles), as Erinias e as Melias (ninfas dos freixos). Crono lanzou ao mar a fouce (que deu orixe \u00e1 illa de Corf\u00fa) e os xenitais de Urano, e produciron unha espuma da que naceu Afrodita. Crono pechou ent\u00f3n a Urano no T\u00e1rtaro xunto cos ciclopes e hecat\u00f3nquiros, aos quen tam\u00e9n tem\u00eda.\nTras esta vitoria Crono subiu ao trono e reinou no Universo. Casou coa s\u00faa irm\u00e1 Rea, con quen tivo seis fillos: Hestia, Dem\u00e9ter, Hera, Hades, Poseid\u00f3n e Zeus. Gaia e Urano, posuidores do co\u00f1ecemento do porvir, vaticinaron que un dos fillos de Crono lle arrebatar\u00eda o poder, como el fixera co seu pai, polo que Crono devorou os seus cinco primeiros fillos a medida que foron nacendo. Cando Rea quedou encinta por sexta vez, desesperada ao ver como Crono com\u00eda os seus propios fillos, escondeuse na illa de Creta, onde deu a luz a Zeus. Enganou a Crono, d\u00e1ndolle a comer unha pedra envolta en cueiros. Zeus creceu en segredo, e ao ser maior, coa axuda de Gaia, deulle a Crono unha ap\u00f3cema que lle fixo vomitar os seus irm\u00e1ns. Coa s\u00faa axuda e coa dos Ciclopes, que liberara do T\u00e1rtaro, logrou vencer a Crono e os Tit\u00e1ns. Crono foi encadeado no T\u00e1rtaro e Zeus ocupou o Olimpo.\nAn\u00e1lise.\nEstes mitos antigos non eran expresados nos cultos dos helenos (Kerenyi p.\u00a020). A funci\u00f3n de Urano \u00e9 a de derrotado deus dun tempo pasado, antes de que o tempo real comezase. Tras a s\u00faa castraci\u00f3n, o Ceo non volveu a acudir a cubrir a terra pola noite, sen\u00f3n que ocupou o seu lugar, e \u00abos pais orixinais chegaron ao seu fin\u00bb (Kerenyi).\nO detalle de que a fouce sexa de pedernal en vez de bronce ou incluso ferro foi conservado polos mit\u00f3grafos gregos (a\u00ednda que ignorado polos romanos). Anacos de pedernal disp\u00fa\u00f1anse en fouces de madeira ou \u00f3so como f\u00edos cortantes a finais do Neol\u00edtico, antes do comezo da Idade de Bronce. Tales fouces puideron pervivir at\u00e9 m\u00e1is tarde en rituais onde o metal era tab\u00fa, mais este detalle suxire a antig\u00fcidade do mitema.\nA identificaci\u00f3n de Robert Graves e outros do nome \u00abUrano\u00bb co hind\u00fa Varuna \u00e9 amplamente rexeitada. A etimolox\u00eda m\u00e1is prob\u00e1bel \u00e9 a do protogrego \"*vorsanos\", da ra\u00edz protoindoeuropea \"*vers\", \u00abhumedecer\u00bb.\nOs neopag\u00e1ns ofrecen interpretaci\u00f3ns m\u00e1is abstractas \u00e1 mitolox\u00eda, non entendendo tan literalmente o mito da castraci\u00f3n."}
{"id": "21699", "revid": "1888", "url": "https://gl.wikipedia.org/wiki?curid=21699", "title": "Andreu Nin", "text": "Andreu Nin i P\u00e9rez, nado en El Vendrell, provincia de Tarragona, o 4 de febreiro de 1892 e finado en Alcal\u00e1 de Henares o 20 de xu\u00f1o de 1937, foi un dos personaxes m\u00e1is importantes do marxismo revolucionario na Espa\u00f1a da primeira metade do s\u00e9culo XX.\nTraxectoria.\nMalia as s\u00faas modestas orixes \u2014era fillo dun zapateiro e dunha campesi\u00f1a\u2014, conseguiu, grazas ao esforzo dos seus pais e \u00e1 s\u00faa intelixencia, chegar a ser mestre e trasladarse a Barcelona, pouco antes da primeira guerra mundial. A\u00ednda que foi mestre durante un tempo, nunha escola laica e libertaria, pronto dedicouse ao periodismo e \u00e1 pol\u00edtica. Aprendeu esperanto en 1907 e, dous anos m\u00e1is tarde, participou na creaci\u00f3n do grupo esperanto \"Frateco\", no Vendrell, onde ensinou a lingua internacional. Nestes anos, publicou varios artigos en defensa do esperanto na prensa local. Cando se trasladou a Barcelona, uniuse ao grupo Barcelona Stelo.\nO ano 1917 foi clave para a s\u00faa vida. Sucesos como a folga xeral de agosto, a Revoluci\u00f3n Rusa ou as loitas entre a patronal barcelonesa e os sindicatos, e sobor de todo a CNT, marc\u00e1ronlle fondamente. Se ben integrouse primeiro nas ringleiras do Partido Socialista Obrero Espa\u00f1ol (PSOE) pronto apertou a causa do sindicalismo revolucionario, ingresando na CNT. Tras asistir ao segundo congreso da CNT en 1919, onde defendeu o ingreso da CNT na III Internacional (a Internacional Comunista), substitu\u00edu a Evelio Boal, secretario do Comit\u00e9 Nacional da CNT que fora asasinado.\nNo pleno nacional da CNT celebrado o 28 de abril de 1921, foi elixido delegado para asistir ao terceiro congreso da III Internacional e ao congreso fundacional da Internacional Sindical Vermella (Profintern), convert\u00e9ndose nun personaxe clave de ambas internacionais (mentres tanto, en 1922, a CNT abandonara a Terceira Internacional).\nViviu durante un tempo en Moscova, onde pertenceu ao equipo de Lev Trotski durante un tempo. A partir de 1926, pertenceu \u00e1 Oposici\u00f3n de Esquerdas dirixida por Trotski para opo\u00f1erse ao ascenso de Stalin dentro do Partido Comunista da Uni\u00f3n Sovi\u00e9tica, tendo que abandonar a URSS en 1930.\n\u00c1 s\u00faa chegada a Espa\u00f1a, Nin foi clave na formaci\u00f3n dun grupo de orientaci\u00f3n bolxevique-leninista, a Izquierda Comunista de Espa\u00f1a (maio de 1931), grupo afiliado \u00e1 Oposici\u00f3n de Esquerdas Internacional, publicando tam\u00e9n o xornal \"El Soviet\". Con todo, a \u201cIzquierda Comunista de Espa\u00f1a\u201d era un grupo pequeno e illado. Nesta \u00e9poca, houbo diverxencias con Trotski, especialmente cando lle aconsellou que o seu partido se integrase nas Juventudes Socialistas para aumentar as forzas \u00e1 s\u00faa disposici\u00f3n.\nFormou parte da Alianza Obrera e colaborou nos sucesos de outubro de 1934 en Catalu\u00f1a. Ao fusionarse o seu grupo co Bloc Obrer i Camperol para fundar o POUM (Partido Obrero de Unificaci\u00f3n Marxista) (1935), foi nomeado membro do comit\u00e9 executivo do novo partido e director da s\u00faa publicaci\u00f3n, \"La Nueva Era\". Foi tam\u00e9n elixido secretario xeral da \u201cFederaci\u00f3n Obrera de Unidad Sindical\u201d (FOUS) en maio de 1936.\nAo estoupar a guerra civil espa\u00f1ola converteuse no m\u00e1ximo dirixente do POUM e, tras formar parte do Consell d'Economia de Catalunya (entre agosto e setembro de 1936), foi conselleiro de xustiza e dereito da constitu\u00edda Generalitat (ata Nadal dese ano) ata que o destitu\u00edron debido \u00e1s presi\u00f3ns comunistas.\nFinalmente, a medida que as tensi\u00f3ns antitrotskistas fix\u00e9ronse m\u00e1is evidentes, azuadas polo PCE e o PSUC (rama catal\u00e1 do partido comunista), e tralos sucesos de maio de 1937 en Barcelona, foi detido pola polic\u00eda pol\u00edtica sovi\u00e9tica \u00e1s ordes de Stalin, que actuaba clandestinamente na zona republicana coa conivencia dos mandos comunistas na polic\u00eda e o goberno (xu\u00f1o de 1937). Foi o d\u00eda 16 de xu\u00f1o (o mesmo d\u00eda que foi declarado ilegal o POUM) cando a polic\u00eda detivo a Andreu Nin xunto con Juli\u00e1n G\u00f3mez (\u201cGorkin\u201d), Enric Adroher, Jordi Arquer e outros dirixentes do POUM. As ordes das detenci\u00f3ns estaban asinadas polo xefe superior de Polic\u00eda, pero de seguida fix\u00e9ronse cargo dos detidos os servizos de seguridade sovi\u00e9ticos, que os levaron a Madrid, \u00e1 checa da r\u00faa Atocha, instalada nunha igrexa. A Nin se lle separou dos seus compa\u00f1eiros dende o comezo e foi trasladado a Madrid e, dende al\u00ed, a Alcal\u00e1 de Henares, onde foi interrogado pola polic\u00eda secreta os d\u00edas 18, 19 e 20 de xu\u00f1o. Pese \u00e1s torturas de Orlov e os seus homes, Andreu Nin negou toda complicidade de espionaxe fascista. Sacado irregularmente do c\u00e1rcere de Alcal\u00e1, foi levado a un pequeno chal\u00e9 \u00e1s aforas da cidade. Este chal\u00e9 \u00eda ser escenario dunha das montaxes estalinistas m\u00e1is chapuceiras. Un grupo de soldados alem\u00e1ns das Brigadas Internacionais, aparentando ser homes da Gestapo, entraron no chal\u00e9 coa intenci\u00f3n de rescatar a Nin. No forcexo dos presuntos nazis cos gardi\u00e1ns de Nin caeu oportunamente unha carteira que conti\u00f1a documentaci\u00f3n alem\u00e1, insignias nazis e billetes espa\u00f1ois do bando franquista. Esta representaci\u00f3n era co gallo de demostrar que Nin ti\u00f1a relaci\u00f3n co bando fascista, e que fora rescatado por eles. Esta versi\u00f3n foi tida como a verdadeira oficial do partido PCE. Mais na realidade, Orlov e os seus homes torturaron, asasinaron e enterraron o cad\u00e1ver nalg\u00fan lugar de Alcal\u00e1 de Henares que segue sen se descubrir.\nSegundo os expertos da s\u00faa obra te\u00f3rica e da s\u00faa actividade pol\u00edtica, Andreu Nin era dos poucos dirixentes revolucionarios cunha s\u00f3lida base intelectual."}
{"id": "21703", "revid": "43749", "url": "https://gl.wikipedia.org/wiki?curid=21703", "title": "Zimbabwe", "text": ""}
{"id": "21706", "revid": "1987", "url": "https://gl.wikipedia.org/wiki?curid=21706", "title": "Declaraci\u00f3n Universal dos Dereitos Humanos", "text": "A Declaraci\u00f3n Universal dos Dereitos Humanos (DUDH) \u00e9 un documento internacional adoptado pola Asemblea Xeral das Naci\u00f3ns Unidas que consagra os dereitos e liberdades basicas de todos os seres humanos. Elaborado por un comit\u00e9 da ONU presidido por Eleanor Roosevelt, foi aceptado pola Asemblea Xeral como Resoluci\u00f3n 217 durante a s\u00faa terceira sesi\u00f3n o 10 de decembro de 1948 no Palacio de Chaillot en Par\u00eds (Francia). Dos 58 membros das Naci\u00f3ns Unidas naquel momento, 48 votaron a favor, ning\u00fan en contra, oito abstiv\u00e9ronse e dous non votaron.\nA declaraci\u00f3n do texto fundacional da historia dos dereitos humanos e civ\u00eds, consta de 30 artigos nos que se detallan os \"dereitos b\u00e1sicos e liberdades fundamentais\" da persoa e af\u00edrmase o seu car\u00e1cter universal como inherentes, inalienables e aplicables a todos os seres humanos. Adoptada como \"ideal com\u00fan polo que todos os pobos e naci\u00f3ns deben esforzarse\", a DUDH compromete \u00e1s naci\u00f3ns para reco\u00f1ecer que todos os seres humanos \"nacen libres e iguais en dignidade e dereitos\" con independencia \"da s\u00faa nacionalidade, lugar de residencia, sexo, orixe nacional ou \u00e9tnica, cor, relixi\u00f3n, lingua ou calquera outra condici\u00f3n social\". O canadense John Peters Humphrey foi o redactor principal, asistido pola estadounidense Eleanor Roosevelt, o franc\u00e9s Ren\u00e9 Cassin e o chin\u00e9s P. C. Chang, entre outros. \nA declaraci\u00f3n consid\u00e9rase un \"documento hist\u00f3rico\" pola s\u00faa \"linguaxe universalista\", que non fai referencia a ningunha cultura, sistema pol\u00edtico ou relixi\u00f3n en particular. Inspirou directamente o desenvolvemento do dereito internacional dos dereitos humanos, e foi o primeiro paso na formulaci\u00f3n da Carta Internacional dos Dereitos Humanos, que se completou en 1966 e entrou en vigor en 1976. A\u00ednda que non \u00e9 xuridicamente vinculante, o contido da DUDH elaborouse e incorporouse en tratados internacionais posteriores, instrumentos de dereitos humanos rexionais e constitucionais e en c\u00f3digos xur\u00eddicos nacionais.\nOs 193 Estados membros das Naci\u00f3ns Unidas ratificaron polo menos un dos nove tratados vinculantes nos que influ\u00edu a Declaraci\u00f3n, e a gran maior\u00eda ratificou catro ou m\u00e1is. A\u00ednda que existe un amplo consenso en que a declaraci\u00f3n en si non \u00e9 vinculante e non forma parte do dereito internacional consuetudinario, tam\u00e9n existe consenso en que moitas das s\u00faas disposici\u00f3ns son vinculantes e pasaron a formar parte do dereito internacional consuetudinario, a\u00ednda que os tribunais dalg\u00fans pa\u00edses foron m\u00e1is restritivos en canto aos seus efectos xur\u00eddicos. Segue sendo citada amplamente por profesores universitarios, avogados defensores e por tribunais constitucionais. Avogados internacionalistas continuamente debaten cales das s\u00faas estipulaci\u00f3ns se poden dicir que constit\u00faen o dereito internacional consuetudinario. As opini\u00f3ns var\u00edan moito en canto a isto e cuesti\u00f3nanse desde algunhas estipulaci\u00f3ns at\u00e9 todo o documento, e a s\u00faa importancia queda patente en parte polas s\u00faas 530 traduci\u00f3ns, o maior n\u00famero de todos os documentos da historia.\nEstrutura e contido.\nA estrutura subxacente da Declaraci\u00f3n Universal estaba influ\u00edda polo \"C\u00f3digo Napole\u00f3nico\", inclu\u00edndo un pre\u00e1mbulo e principios xerais introdutorios.\n A s\u00faa estrutura definitiva tomou forma no segundo borrador elaborado polo xurista franc\u00e9s Ren\u00e9 Cassin, que traballou sobre o borrador inicial preparado polo xurista canadense John Peters Humphrey.\nA Declaraci\u00f3n consta do seguinte:\nCassin comparou a Declaraci\u00f3n co p\u00f3rtico dun templo grego, con cimentos, chanzos, catro columnas e un front\u00f3n. Os artigos 1 e 2 -cos seus principios de dignidade, liberdade, igualdade e fraternidade- serviron de cimentos. Os sete par\u00e1grafos do pre\u00e1mbulo, que expo\u00f1en as raz\u00f3ns da Declaraci\u00f3n, representan os banzos que conducen ao templo. O corpo principal da Declaraci\u00f3n f\u00f3rmano as catro columnas. A primeira columna (artigos 3-11) constit\u00fae os dereitos do individuo, como o dereito \u00e1 vida e a prohibici\u00f3n da escravitude. A segunda columna (artigos 12-17) constit\u00fae os dereitos do individuo na sociedade civil e pol\u00edtica. A terceira columna (artigos 18-21) ref\u00edrese \u00e1s liberdades espirituais, p\u00fablicas e pol\u00edticas, como a liberdade relixiosa e a liberdade de asociaci\u00f3n. A cuarta columna (artigos 22-27) recolle os dereitos sociais, econ\u00f3micos e culturais. Finalmente, os tres \u00faltimos artigos constit\u00faen o front\u00f3n que une a estrutura, xa que fan fincap\u00e9 nos deberes mutuos de cada individuo para cos demais e coa sociedade.\nAntecedentes hist\u00f3ricos.\nAs primeiras declaraci\u00f3ns.\nA Carta Magna.\nQuizais o antecedente hist\u00f3rico m\u00e1is antigo sexa a Carta Magna, de 1215 asinada por Xo\u00e1n sen Terra. Segundo esta, Xo\u00e1n deb\u00eda renunciar a certos dereitos e respectar determinados procedementos legais, reco\u00f1ecendo que a voluntade do rei estar\u00eda suxeita \u00e1 lei. A\u00ednda que o contido da carta en boa parte est\u00e1 destinada a protexer os dereitos dos nobres e deixa f\u00f3ra aos servos. A\u00ednda as\u00ed cont\u00e9n disposici\u00f3ns como:\nA Escola de Salamanca.\nOutro antecedente hist\u00f3rico atop\u00e1molo, onde xa se fala de que todos os seres humanos te\u00f1en uns dereitos inherentes independentes da s\u00faa condici\u00f3n, nacionalidade ou circunstancias persoais nos mestres da chamada Escola de Salamanca: Francisco de Vitoria, Bartolom\u00e9 de las Casas. Estes, partindo dunha visi\u00f3n teol\u00f3xica cristi\u00e1 e ante a situaci\u00f3n que viven os \"indios\", oprimidos e incluso exterminados polos conquistadores espa\u00f1ois, lembran que son persoas, fillos de Deus, e reclaman -con moi pouco \u00e9xito- que sexa respectada a s\u00faa dignidade.\nO cuarto domingo de Advento, 21 de decembro aquel ano, ou, segundo outras fontes, o 30 de novembro de 1510, frei Antonio de Montesinos pronuncia un famoso serm\u00f3n, recollido por frei Bartolom\u00e9 de las Casas, que pode axudar a entender a postura dos mestres da Escola de Salamanca:\nPara os estudosos posteriores, este serm\u00f3n sinala a rota que han de seguir o m\u00e1is axeitado das Leis de Indias e que te\u00f3logos como Francisco de Vitoria e Domingo de Soto recollen e ampl\u00edan. \"A trav\u00e9s destas expresi\u00f3ns xurdir\u00e1n as teor\u00edas teol\u00f3xico-xur\u00eddicas que amparan os dereitos propios da personalidade humana,(...) que afinca as s\u00faas ra\u00edces na doutrina de Santo Tom\u00e1s\nAs revoluci\u00f3ns burguesas do s\u00e9culo XVIII.\nA Independencia dos Estados Unidos.\nA Declaraci\u00f3n de Independencia dos Estados Unidos de Am\u00e9rica \u00e9 un texto aprobado polo Congreso Continental dos Estados Unidos de Am\u00e9rica o 4 de xullo de 1776 no que se anuncia que as trece colonias que se atopaban naquel momento en guerra con Gran Breta\u00f1a pasaban a constitu\u00edrse en estados independentes e deixaban, polo tanto, de formar parte do imperio brit\u00e1nico.\nO ben co\u00f1ecido pre\u00e1mbulo, cont\u00e9n os principios esenciais da Declaraci\u00f3n. Constit\u00fae ao mesmo tempo unha proclamaci\u00f3n do que se co\u00f1ece como \u201cdereito \u00e1 revoluci\u00f3n\u201d, que, en esencia, v\u00e9n a dicir que cando un goberno viola certos dereitos fundamentais das persoas, estas te\u00f1en o dereito de \u201creformar ou abolir\u201d ese goberno:\nA Revoluci\u00f3n Francesa.\nOs l\u00edderes da Revoluci\u00f3n, constitu\u00eddos en Asemblea, promulgan o 26 de agosto de 1789 a \"Declaraci\u00f3n dos dereitos do home e do cidad\u00e1n\"\nImpacto.\nSignificado.\nNo momento da significaci\u00f3n da Declaraci\u00f3n pola Asemblea Xeral en 1948, Eleanor Roosevelt dixo:\nAo dar hoxe a nosa aprobaci\u00f3n \u00e1 declaraci\u00f3n, \u00e9 de primordial importancia que te\u00f1amos claramente presente o car\u00e1cter b\u00e1sico do documento. Non \u00e9 un tratado; non \u00e9 un acordo internacional. Non \u00e9 nin pretende ser unha declaraci\u00f3n de dereito ou de obrigaci\u00f3n legal. \u00c9 unha declaraci\u00f3n dos principios b\u00e1sicos dos dereitos humanos e as liberdades, para ser selada coa aprobaci\u00f3n da Asemblea Xeral mediante o voto formal dos seus membros, e para servir como un est\u00e1ndar com\u00fan de logros para todos os pobos de todas as naci\u00f3ns.\nA DUDH consid\u00e9rase pioneira por ofrecer un conxunto de principios exhaustivo e universal nun documento laico e apol\u00edtico que transcende explicitamente culturas, relixi\u00f3ns, sistemas xur\u00eddicos e ideolox\u00edas pol\u00edticas. A s\u00faa pretensi\u00f3n de universalidade describiuse como \"ilimitadamente idealista\" e a \"caracter\u00edstica m\u00e1is ambiciosa\"..\nA Declaraci\u00f3n adoptouse oficialmente como documento biling\u00fce en ingl\u00e9s e franc\u00e9s, con traduci\u00f3ns oficiais en chin\u00e9s, ruso e espa\u00f1ol, todas elas linguas oficiais de traballo da ONU. Debido \u00e1 s\u00faa natureza intrinsecamente universalista, as Naci\u00f3ns Unidas realizar\u00f3n un esforzo concertado para traducir o documento ao maior n\u00famero posible de idiomas, en colaboraci\u00f3n con entidades privadas e p\u00fablicas e con particulares. En 1999, o \"Libro Guinness dos R\u00e9cords\" cualificou a Declaraci\u00f3n como o \"Documento m\u00e1is traducido\" do mundo, con 298 traduci\u00f3ns; o r\u00e9cord volveu certificarse unha d\u00e9cada despois, cando o texto alcanzou 370 linguas e dialectos diferentes. A DUDH alcanzou o fito de m\u00e1is de 500 traduci\u00f3ns en 2016 e, a partir de 2021, traduciuse a 530 idiomas, segue sendo o documento m\u00e1is traducido.\nNo seu pre\u00e1mbulo, os gobernos comprom\u00e9tense e comprometen aos seus pobos para adoptar medidas progresivas que garantan o reco\u00f1ecemento e a observancia universais e efectivos dos dereitos humanos enunciados na Declaraci\u00f3n. Eleanor Roosevelt apoiou a adopci\u00f3n do texto como declaraci\u00f3n, no canto de como tratado, porque cr\u00eda que ter\u00eda o mesmo tipo de influencia na sociedade mundial que a Declaraci\u00f3n de Independencia dos Estados Unidos de Am\u00e9rica tivo dentro dos Estados Unidos. A\u00ednda que non \u00e9 xuridicamente vinculante, a Declaraci\u00f3n incorporouse ou influ\u00edu na maior\u00eda das constituci\u00f3ns nacionais desde 1948. Tam\u00e9n serviu de base para un n\u00famero cada vez maior de leis nacionais, leis e tratados internacionais, as\u00ed como para un n\u00famero cada vez maior de instituci\u00f3ns rexionais, subnacionais e nacionais que protexen e promoven os dereitos humanos.\nAs disposici\u00f3ns da Declaraci\u00f3n, que o abarcan todo, serven de \"vara de medir\" e punto de referencia para xulgar os compromisos dos pa\u00edses cos dereitos humanos, por exemplo a trav\u00e9s dos \u00f3rganos de tratados e outros mecanismos de diversos tratados de dereitos humanos que supervisan a s\u00faa aplicaci\u00f3n.\nEfecto xur\u00eddico.\nEn dereito internacional, unha declaraci\u00f3n dist\u00ednguese dun tratado en que, polo xeral, enuncia aspiraci\u00f3ns ou entendementos entre as partes, e non obrigaci\u00f3ns vinculantes. A Declaraci\u00f3n adoptouse explicitamente para reflectir e desenvolver o dereito internacional consuetudinario reflectido nas \"liberdades fundamentais\" e os \"dereitos humanos\" aos que se fai referencia na Carta das Naci\u00f3ns Unidas, que \u00e9 vinculante para todos os Estados membros. Por este motivo, a Declaraci\u00f3n Universal de Dereitos Humanos \u00e9 un documento constitutivo fundamental das Naci\u00f3ns Unidas e, por extensi\u00f3n, das 193 partes da Carta das Naci\u00f3ns Unidas.\nCon todo, o status da Declaraci\u00f3n como documento xuridicamente esixible var\u00eda moito en todo o mundo: alg\u00fans pa\u00edses incorpor\u00e1rona \u00e1 s\u00faa lexislaci\u00f3n nacional, mentres que outros a consideran unha mera declaraci\u00f3n de ideais, sen disposici\u00f3ns vinculantes. \nMoitos xuristas internacionais cren que a Declaraci\u00f3n forma parte do dereito internacional consuetudinario e \u00e9 unha poderosa ferramenta para exercer presi\u00f3n diplom\u00e1tica e moral sobre os gobernos que violan os seus artigos. Un destacado xurista internacional describiu a DUDH como \"universalmente considerada como a exposici\u00f3n de normas xeralmente aceptadas\".\" Outros xuristas argumentaron ademais que a Declaraci\u00f3n constit\u00fae \"jus cogens\", principios fundamentais do dereito internacional dos que ning\u00fan Estado pode apartarse ou derrogar. A Conferencia Internacional de Dereitos Humanos das Naci\u00f3ns Unidas de 1968 advertiu que a Declaraci\u00f3n \"constit\u00fae unha obrigaci\u00f3n dos membros da comunidade internacional\" para con todas as persoas.\nA Declaraci\u00f3n serviu de base para dous pactos vinculantes de dereitos humanos das Naci\u00f3ns Unidas: o Pacto Internacional de Dereitos Civ\u00eds e Pol\u00edticos e o Pacto Internacional de Dereitos Econ\u00f3micos, Sociais e Culturais. Os principios da Declaraci\u00f3n desenv\u00f3lvense noutros tratados internacionais vinculantes como a Convenci\u00f3n Internacional sobre a Eliminaci\u00f3n de todas as Formas de Discriminaci\u00f3n Racial, a Convenci\u00f3n Internacional sobre a Eliminaci\u00f3n da Discriminaci\u00f3n contra a Muller, a Convenci\u00f3n das Naci\u00f3ns Unidas sobre os Dereitos do Neno, a Convenci\u00f3n das Naci\u00f3ns Unidas contra a Tortura, e moitos m\u00e1is. A Declaraci\u00f3n segue sendo amplamente citada por gobernos, acad\u00e9micos, defensores e tribunais constitucionais, as\u00ed como por individuos que apelan aos seus principios para a protecci\u00f3n dos seus dereitos humanos reco\u00f1ecidos.\nDereito nacional.\nSegundo un estudo de 2022, a DUDH \"acelerou significativamente a adopci\u00f3n dun conxunto particular de dereitos [nacionais]\u00a0constitucionais\". Un estudoso estima que polo menos 90 constituci\u00f3ns nacionais redactadas desde a adopci\u00f3n da Declaraci\u00f3n en 1948 \"conte\u00f1en declaraci\u00f3ns de dereitos fundamentais que, a\u00ednda que non reproducen fielmente as disposici\u00f3ns da Declaraci\u00f3n Universal, polo menos insp\u00edranse nela\". Polo menos 20 naci\u00f3ns africanas que alcanzaron a independencia nas d\u00e9cadas inmediatamente posteriores a 1948 fixeron referencia expl\u00edcita \u00e1 DUDH nas s\u00faas constituci\u00f3ns. En 2014, as constituci\u00f3ns que a\u00ednda citan directamente a Declaraci\u00f3n son as de Afganist\u00e1n, Ben\u00edn, Bosnia e Hercegovina, Burkina Faso, Burundi, Cambodia, Chad, Comores, Costa do Marfil, Guinea Ecuatorial, Espa\u00f1a, Etiop\u00eda, Gab\u00f3n, Guinea, Guinea Ecuatorial, Hait\u00ed, Mal\u00ed, [Mauritania]], Nicaragua, N\u00edxer, Portugal, Rep\u00fablica Democr\u00e1tica do Congo, Roman\u00eda, Ruanda, San Tom\u00e9 e Pr\u00edncipe, Senegal, Somalia, Togo e Iemen. Ademais, as constituci\u00f3ns de Portugal, Roman\u00eda, San Tom\u00e9 e Pr\u00edncipe, e Espa\u00f1a obrigan aos seus tribunais para \"interpretar\" as normas constitucionais de forma coherente coa Declaraci\u00f3n Universal.\nFiguras xudiciais e pol\u00edticas de moitas naci\u00f3ns invocaron directamente a DUDH como influencia ou inspiraci\u00f3n nos seus tribunais, constituci\u00f3ns ou c\u00f3digos legais. Os tribunais indios han ditaminado que a Constituci\u00f3n da India \"[incorpora] a maior\u00eda dos artigos contidos na Declaraci\u00f3n\". Naci\u00f3ns tan diversas como Antiga, Chad, Chile, Kazajst\u00e1n, San Vicente e as Granadinas e Zimbabue derivaron disposici\u00f3ns constitucionais e legais da Declaraci\u00f3n. Nalg\u00fans casos, incorp\u00f3ranse disposici\u00f3ns espec\u00edficas da DUDH ou se reflicten doutro xeito na lexislaci\u00f3n nacional. O dereito \u00e1 sa\u00fade ou \u00e1 protecci\u00f3n da sa\u00fade figura nas constituci\u00f3ns de B\u00e9lxica, Kirguizist\u00e1n, Paraguai, Per\u00fa, Tailandia e Togo; as obrigaci\u00f3ns constitucionais do goberno de proporcionar servizos sanitarios existen en Armenia, Cambodia, Etiop\u00eda, Finlandia, Corea do Sur, Kirguizist\u00e1n, Paraguai, Tailandia e Iemen.\nUn estudo dos casos de Estados Unidos ata 1988 atopou cinco referencias \u00e1 Declaraci\u00f3n por parte do Tribunal Supremo dos Estados Unidos; dezaseis referencias por parte de tribunais federais de apelaci\u00f3n; vinte e catro referencias por parte de tribunais federais de distrito; unha referencia por parte dun tribunal de quebras; e varias referencias por parte de cinco tribunais estatais. As\u00ed mesmo, unha investigaci\u00f3n realizada en 1994 identificou 94 referencias \u00e1 Declaraci\u00f3n por parte de tribunais federais e estatais de todo EE.UU.\nEn 2004, o Tribunal Supremo dos Estados Unidos ditaminou no caso \"Sosa contra \u00c1lvarez-Machain\" que a Declaraci\u00f3n \"non imp\u00f3n pola s\u00faa propia forza obrigaci\u00f3ns como cuesti\u00f3n de dereito internacional\", e que os poderes pol\u00edticos do goberno federal de Estados Unidos poden \"examinar\" as obrigaci\u00f3ns da naci\u00f3n cos instrumentos internacionais e a s\u00faa exixibilidade. Con todo, os tribunais e as lexislaturas estadounidenses poden seguir utilizando a Declaraci\u00f3n para informar ou interpretar as leis relacionadas cos dereitos humanos, posici\u00f3n compartida polos tribunais de B\u00e9lxica, Pa\u00edses Baixos, India e Sri Lanka.\nReacci\u00f3n.\nEloxios e apoio.\nA Declaraci\u00f3n Universal ha recibido eloxios de varios activistas, xuristas e l\u00edderes pol\u00edticos notables. O fil\u00f3sofo e diplom\u00e1tico leban\u00e9s Charles Malik cualificouna de \"documento internacional de primeira orde\", mentres que Eleanor Roosevelt-primeira presidenta da Comisi\u00f3n de Dereitos Humanos (CDH) que axudou a redactar a Declaraci\u00f3n- afirmou que \"ben poder\u00eda converterse na Carta Magna internacional de todos os homes en todas partes\". En 1993, na Conferencia Mundial de Dereitos Humanos das Naci\u00f3ns Unidas, un dos maiores encontros internacionais sobre dereitos humanos, Diplom\u00e1ticos e funcionarios representantes de 100 naci\u00f3ns reafirmaron o \"compromiso dos seus gobernos cos prop\u00f3sitos e principios contidos na Carta das Naci\u00f3ns Unidas e a Declaraci\u00f3n Universal dos Dereitos Humanos\" e fixeron fincap\u00e9 en que a Declaraci\u00f3n como \"fonte de inspiraci\u00f3n e foi a base das Naci\u00f3ns Unidas para avanzar no establecemento de normas contidas nos instrumentos internacionais de dereitos humanos existentes.\" Nun discurso pronunciado o 5 de outubro de 1995, o Papa Xo\u00e1n Paulo II cualificou a Declaraci\u00f3n de \"unha das m\u00e1is altas expresi\u00f3ns da conciencia humana do noso tempo\", a pesar de que o Vaticano nunca a adoptou. Nunha declaraci\u00f3n realizada o 10 de decembro de 2003 en nome da Uni\u00f3n Europea, Marcello Spatafora afirmou que a Declaraci\u00f3n \"situaba os dereitos humanos no centro do marco de principios e obrigaci\u00f3ns que configuran as relaci\u00f3ns no seo da comunidade internacional\".\nRedacci\u00f3n da Declaraci\u00f3n.\nAs\u00ed relata Hern\u00e1n Santa Cruz, de Chile, membro da Subcomisi\u00f3n de redacci\u00f3n, o ambiente que reinaba na Asemblea:"}
{"id": "21707", "revid": "98629", "url": "https://gl.wikipedia.org/wiki?curid=21707", "title": "NBC (hom\u00f3nimos)", "text": "O acr\u00f3nimo NBC pode referirse a:"}
{"id": "21708", "revid": "98629", "url": "https://gl.wikipedia.org/wiki?curid=21708", "title": "National Broadcasting Company", "text": "A NBC (pronunciado en ingl\u00e9s /'\u03b5n.'bi.'si/) \u00e9 unha empresa estadounidense de televisi\u00f3n e medios de comunicaci\u00f3n. \u00c9 propietaria de cadeas de televisi\u00f3n, produce programas de televisi\u00f3n, e foi propietaria e operou emisoras de radiodifusi\u00f3n nos Estados Unidos, pos\u00fae varias cadeas de televisi\u00f3n por cable e por sat\u00e9lite e investimentos en activades multimedia, Internet e televisi\u00f3n por cable. NBC \u00e9 unha divisi\u00f3n da empresa NBC Universal, que \u00e1 s\u00faa vez \u00e9 propiedade da General Electric Company e de Vivendi.\nHistoria da NBC Televisi\u00f3n.\nA NBC foi creada o 9 de setembro de 1926 pola Radio Corporation of America (RCA) e comezou as s\u00faas emisi\u00f3ns o 15 de novembro de 1926. A NBC operaba nas estaci\u00f3ns de radio de RCA, General Electric Company (GE), Westinghouse Electric and Manufacturing Company e American Telephone and Telegraph (AT&amp;T).\nO 1 de xaneiro de 1927 a NBC realizou a s\u00faa primeira emisi\u00f3n da costa do Atl\u00e1ntico \u00e1 costa do Pac\u00edfico. As\u00ed mesmo, comezaron as emisi\u00f3ns da segunda rede de NBC, o Blue Network (literalmente, \"rede azul\"), mentres que a rede inaugurada en 1926 pasou a chamarse \"Red Network\" (\"rede vermella\"). A Red Network emit\u00eda os programas populares mentres que a Blue Network emit\u00eda unha programaci\u00f3n m\u00e1is cultural. Ademais, durante un curto per\u00edodo de tempo existiu o Orange Network (\"rede laranxa\"), que ao principio da d\u00e9cada de 1930 pasou a chamarse \"Pacific Network\" (\"rede do Pac\u00edfico\"), e que combinaba as programaci\u00f3ns de Red e Blue Networks para os o\u00edntes da costa oeste dos Estados Unidos. Mentres tanto, a rede internacional de onda curta cham\u00e1base \"White Network\" (\"rede branca\").\nNo ano 1933 a NBC pasou a ocupar a s\u00faa localizaci\u00f3n actual no edificio chamado RCA Building (actualmente, GE Building) no n\u00famero 30 do Rockefeller Praza. E o 30 de abril de 1939 comezaron as primeiras emisi\u00f3ns regulares de televisi\u00f3n de NBC, obtendo en 1941 a primeira licenza de televisi\u00f3n a estaci\u00f3n de televisi\u00f3n WNBT (agora WNBC-TV). WNBT comezou as s\u00faas emisi\u00f3ns o 1 de xullo de 1941. En 1941, a Federal Communications Commission (a Comisi\u00f3n Federal de Comunicaci\u00f3ns) decretou que ningunha compa\u00f1\u00eda pod\u00eda operar m\u00e1is dunha rede de radio, e a NBC foi obrigada a desfacerse dunha das s\u00faas redes. Finalmente, en 1943, a NBC vendeu o Blue Network ao millonario Edward John Noble, sendo renomeado en 1945 \"American Broadcasting Company\" (ABC). O 17 de setembro de 1946 volveu a comezar o servizo de televisi\u00f3n de NBC. O 14 de xaneiro de 1952, comezou a televisi\u00f3n matinal co programa \"Today\", un programa de novas presentado na ma\u00f1\u00e1. En 1953, a NBC emitiu o primeiro programa de televisi\u00f3n en cor en sistema NTSC, desenvolvido por RCA, e pasou a emitir totalmente en cor en 1965. Posteriormente, en 1984, a NBC comezou a emitir en est\u00e9reo e, en setembro de 1988 finalizou a venda da s\u00faa cadea de radio e as s\u00faas emisoras de radio a Westwood One abandonando o mundo da radio e concentr\u00e1ndose exclusivamente en televisi\u00f3n (posteriormente, NBC Radio foi fusionada con Mutual sendo ambas pechadas a principios de 1998 e ese mesmo ano Westwood One comprou CBS Radio).\nA d\u00e9cada dos 90 significou a expansi\u00f3n de NBC no mercado de cable e nos mercados internacionais. O 17 de abril de 1989 lanzou a cadea por cable Consumer News and Business Channel (CNBC). Posteriormente, o 21 de maio de 1991, fusionou CNBC co Financial News Network (FNN), cambiando o nome a, simplemente, CNBC. En 1993 comprou a cadea europea SuperChannel (renomeada NBC SuperChannel e actualmente NBC Europe) e, en xullo de 1996, xunto a Microsoft, creou a cadea de informaci\u00f3n continua MSNBC. Tam\u00e9n en 1996, NBC creou CNBC Europe, NBC Asia e CNBC Asia, e, en 1998, firmou unha alianza con Dow Jones &amp; Co. para combinar as s\u00faas cadeas financeiras en Europa e Asia. No 2002, NBC adquiriu a cadea hispana Telemundo e a cadea de televisi\u00f3n por cable Bravo.\nEn 2003 fix\u00e9ronse unhas estimaci\u00f3ns segundo as cales o sinal da NBC alcanzaba o 97,17% dos domicilios norteamericanos, alcanzando 103.624.370 lares nos EUA. A NBC pos\u00fae 207 VHF e UHF filiais transmisoras e retransmisoras da s\u00faa programaci\u00f3n ao redor dos Estados Unidos e os seus territorios ultramarinos. O canal tam\u00e9n se recibe a trav\u00e9s da Am\u00e9rica Latina e do Caribe v\u00eda TV con cable e por Sat\u00e9lite.\nO canal transmitiu series moi famosas, como Friends, Will &amp; Grace, ER/Plant\u00f3n M\u00e9dico, Scrubs, e o aclamado Saturday Night Live, entre outros."}
{"id": "21709", "revid": "181", "url": "https://gl.wikipedia.org/wiki?curid=21709", "title": "Bit Torrent", "text": ""}
{"id": "21712", "revid": "25871", "url": "https://gl.wikipedia.org/wiki?curid=21712", "title": "Sh\u014dnen", "text": "Sh\u014dnen (kanji: \u5c11\u5e74, hiragana: \u3057\u3087\u3046\u306d\u3093) significa literalmente \"mozo\" (home), tam\u00e9n se escribe \"shonen\", \"sh\u00f4nen\" ou incluso \"shounen\" (esta \u00faltima forma \u00e9 a transcrici\u00f3n individual de cada car\u00e1cter hiragana, pero pode dar lugar a confusi\u00f3n respecto \u00e1 pronunciaci\u00f3n da palabra). Pero \"sh\u014dnen\" tam\u00e9n pode empregarse para categorizar series de manga e anime que te\u00f1en como p\u00fablico obxectivo a var\u00f3ns en idade adolescente. Esta categorizaci\u00f3n adoita realizarse en funci\u00f3n da revista de manga na que se publique a obra e non do contido particular de cada serie.\nAs obras denominadas \"sh\u014dnen\" adoitan tratar tem\u00e1ticas de acci\u00f3n, aventura, deportes, comedia ou ciencia ficci\u00f3n. Os protagonistas deste tipo de obras, habitualmente un rapaz ou rapaces, comenzan a historia sendo d\u00e9biles ou poco habilidosos e van progresando ao largo da historia a trav\u00e9s da experiencia e o sacrificio para cumprir os seus so\u00f1os. Alg\u00fans exemplos de \"sh\u014dnen\" t\u00edpicos e populares son \"Dragon Ball\", \"Inuyasha\", \"Haikyuu!!\" ou \"Naruto\". Pero categorizar unha obra como \"sh\u014dnen\" non implica que a obra deba seguir o est\u00e1ndar demogr\u00e1fico. As\u00ed pois, \u00e9 posible encontrar obras de romance ou horror, con personaxes femininos e historias m\u00e1is adultas como \"The Promised Neverland\" ou \"Act-Age\"."}
{"id": "21713", "revid": "61265", "url": "https://gl.wikipedia.org/wiki?curid=21713", "title": "Sh\u014djo", "text": "Sh\u014djo (kanji: \u5c11\u5973, hiragana: \u3057\u3087\u3046\u3058\u3087) \u00e9 un tipo de manga e de anime dirixido realmente a mozas (de feito, a palabra literalmente significa \"moci\u00f1a\"), a\u00ednda que pode interesarlle tam\u00e9n \u00f3s mozos.\nTradicionalmente, o sh\u014djo c\u00e9ntrase nas historias de amor e nun forte protagonismo feminino, a\u00ednda que algunhas combinan elementos doutros x\u00e9neros para atraer a grupos m\u00e1is variados de persoas, este tipo co\u00f1\u00e9cese como Mah\u014d sh\u014djo, exemplo do cal \u00e9 \"Sailor Moon\"."}
{"id": "21714", "revid": "23204", "url": "https://gl.wikipedia.org/wiki?curid=21714", "title": "Acr\u00f3nimo", "text": "Un acr\u00f3nimo (do grego \u1f04\u03ba\u03c1\u03bf\u03c2 \"\u00e1kros\", \"extremidade\", e \u1f44\u03bd\u03bf\u03bc\u03b1 \"onoma\", \"nome\") \u00e9 unha palabra formada a partir da abreviaci\u00f3n doutras palabras. Util\u00edzase xeralmente para referir a voz resultante dun dos procedementos de formaci\u00f3n de palabras no que se combinan d\u00faas ou m\u00e1is palabras, ou ben letras (habitualmente iniciais) dunha unidade lexical composta co prop\u00f3sito de facela m\u00e1is curta.\nOs acr\u00f3nimos poden devir en palabras de uso corrente, habitualmente substantivos. \u00c9 o caso, por exemplo, de l\u00e1ser, radar, m\u00f3dem ou inform\u00e1tica. Acr\u00f3nimos deste tipo f\u00f3ronse popularizando nos \u00faltimos tempos, de xeito que o seu uso est\u00e1 hoxe xeneralizado e foron incorporadas \u00f3 dicionario. A\u00ednda as\u00ed, son a\u00ednda m\u00e1is frecuentes nas linguaxes t\u00e9cnicas utilizadas nas especialidades profesionais (medicina, inform\u00e1tica ou enxe\u00f1ar\u00eda) e nos nomes de organizaci\u00f3ns e compa\u00f1\u00edas.\nA subdisciplina filol\u00f3xica que estuda os acr\u00f3nimos \u00e9 a acronimia. En morfolox\u00eda, co\u00f1\u00e9cese como acronimia o proceso de formaci\u00f3n de palabras a partir dos compo\u00f1entes iniciais dun nome ou frase m\u00e1is longa que d\u00e1 lugar \u00f3s acr\u00f3nimos.\nExemplos.\nEstes son uns exemplos de acr\u00f3nimos, cos seus respectivos significados:\nExiste disparidade de criterios se por acr\u00f3nimos se entenden unicamente as secuencias de letras que poden pronunciarse como palabras por existir no acr\u00f3nimo unha ou varias vogais que permiten lelo, ou se os acr\u00f3nimos comprenden todas as secuencias de letras, a\u00ednda que non se poidan pronunciar como palabras e te\u00f1an que pronunciarse letra por letra (\u00e9 dicir, un sin\u00f3nimo de sigla).\nExemplos destas outras secuencias que non poden pronunciarse como palabras son:\nAlg\u00fans detractores que non aceptan esta segunda variante como acr\u00f3nimo consid\u00e9rana como iniciais ou siglas.\nNalgunha ocasi\u00f3n incorp\u00f3rase expresamente unha vogal a un acr\u00f3nimo para que resulte pronunci\u00e1bel, como en:\nNoutros casos, a secuencia de letras converte o acr\u00f3nimo nunha palabra de peso propio, de xeito que se esquece con frecuencia o seu significado orixinal, como nestes casos:\nTampouco hai consenso entre os falantes sobre se os conxuntos formados por d\u00faas ou m\u00e1is letras que representan unha ou varias palabras son ou non acr\u00f3nimos. Por exemplo:"}
{"id": "21715", "revid": "98629", "url": "https://gl.wikipedia.org/wiki?curid=21715", "title": "Econom\u00eda de Sur\u00e1frica", "text": "Sur\u00e1frica \u00e9 unha econom\u00eda de mercado emerxente, con abundantes recursos naturais, con sectores legais, de comunicaci\u00f3n, enerx\u00eda e transportes ben desenvolvidos, ademais dunha Bolsa de Valores que \u00e9 a 16a m\u00e1is grande do mundo. A pesar da moderna infraestrutura do pa\u00eds soportar unha distribuci\u00f3n eficiente de bens para os grandes centros, o fornecemento irregular de electricidade dificulta o crecemento econ\u00f3mico. O pa\u00eds \u00e9 un dos maiores produtores mundiais de ouro e diamantes. Existen grandes diferenzas entre a poboaci\u00f3n de ascendencia europea, m\u00e1is rica, e a poboaci\u00f3n de orixe africana, m\u00e1is pobre."}
{"id": "21716", "revid": "27155", "url": "https://gl.wikipedia.org/wiki?curid=21716", "title": "Xirasol", "text": "O xirasol (pl. xirasoles) (Helianthus annuus) \u00e9 unha planta herb\u00e1cea cuxa flor ten unha cabeza tipicamente grande que roda para mirar o sol. Algunhas variedades desenvolvidas recentemente te\u00f1en cabezas deca\u00eddas. Estas variedades son menos atractivas para os xardineiros que cr\u00edan as flores como ornamentos, mais atractivos para os granxeiros, porque poden reducir os danos producidos polos paxaros e as perdas por enfermidades vexetais. En galego tam\u00e9n recibe os nomes de mirasol, catasol e tornasol.\nAs cabezas, que son na actualidade flores compostas, crecen habitualmente nun talo que pode ser de varios metros e que ten poucas follas. Os p\u00e9talos poden ser amarelos, marr\u00f3ns, laranxas e doutras cores.\nO xirasol \u00e9 nativo de Am\u00e9rica, e foi cultivado cara ao 1000 a. C. Desde a\u00ed, os espa\u00f1ois export\u00e1rono a Europa ao principio do s\u00e9culo XVI.\nO xirasol cont\u00e9n at\u00e9 un 58% de aceite no seu froito ou aquenio. O aceite de xirasol util\u00edzase para coci\u00f1ar, a\u00ednda que non ten as caracter\u00edsticas cardiosalud\u00e1beis do aceite de oliva. Tam\u00e9n serve para producir biodi\u00e9sel. As cascas e demais restos que quedan unha vez que se procesaron as sementes para o aceite, util\u00edzanse nalgunhas ocasi\u00f3ns como alimento para a gandar\u00eda.\nAs propias sementes v\u00e9ndense normalmente como aperitivo e como alimento para os paxaros.\nCultivo.\nA \u00e9poca de sementeira para o cultivo de sequeiro \u00e9 a comprendida entre o 15 de xu\u00f1o e o 20 de xullo. A sementeira d\u00e9bese realizar en filas separadas a 0,70 m, cunha densidade de sementeira de catro plantas por metro linear.\n\u00c9 un cultivo pouco exixente no tipo de solo, a\u00ednda que prefire os arxilo-areosos e ricos en materia org\u00e1nica, mais \u00e9 esencial que o solo te\u00f1a unha boa drenaxe e a capa fre\u00e1tica se encontre a pouca profundidade.\nA xerminaci\u00f3n das sementes de xirasol depende da temperatura e da humidade do solo, sendo a temperatura media de 5\u00a0\u00b0C durante 24 horas.\nA profundidade de sementeiras real\u00edzase en funci\u00f3n da temperatura, humidade e tipo de solo.\nAs plantas que proceden de sementeiras superficiais xermolan e florecen antes que as procedentes de sementeiras profundas."}
{"id": "21717", "revid": "1131", "url": "https://gl.wikipedia.org/wiki?curid=21717", "title": "R\u00edo Noceda, r\u00edo Mao", "text": "O Noceda \u00e9 un r\u00edo galego que rega case todo O Incio pola parte baixa. \u00d3 contrario que outros r\u00edos do concello \u00e9 un r\u00edo que discorre tranquilo e por zonas sen grandes desniveis (a cota media do r\u00edo est\u00e1 nos 800 metros). Ten como afluentes os regatos Pena Maior, Geda, Mui\u00f1a, Rivado, Freiseiro e Nogueirido. Desemboca no r\u00edo Mao, \u00e1 altura de Xull\u00e1n, B\u00f3veda."}
{"id": "21718", "revid": "98629", "url": "https://gl.wikipedia.org/wiki?curid=21718", "title": "MSN", "text": "MSN ou Microsoft Network \u00e9 un provedor de servizos por internet e un portal creado pola empresa Microsoft o d\u00eda 24 de agosto de 1995, coincidindo co lanzamento mundial do sistema operativo Windows 95.\nCaracter\u00edsticas.\nMSN distrib\u00fae servizos como contas de correo en Hotmail, posibilidades de mensaxer\u00eda instant\u00e1nea (co protocolo .NET Messenger Service) a trav\u00e9s do programa MSN Messenger, un servizo de blogs (MSN Spaces) ou un motor de buscas, MSN Search.\nNos Estados Unidos, MSN \u00e9 o segundo ISP con m\u00e1is de 9 mill\u00f3ns de clientes, America Online \u00e9 o l\u00edder con algo m\u00e1is de 26 mill\u00f3ns. A p\u00e1xina web de MSN \u00e9 tam\u00e9n a segunda m\u00e1is visitada de Internet, por detr\u00e1s de Yahoo!."}
{"id": "21722", "revid": "32797", "url": "https://gl.wikipedia.org/wiki?curid=21722", "title": "Antonio Casares Rodr\u00edguez", "text": "Antonio Jacobo Casares Rodr\u00edguez, nado en Monforte de Lemos o 28 de abril de 1812 e finado en Santiago de Compostela o 12 de abril de 1888, foi un qu\u00edmico galego.\nTraxectoria.\nSeu pai fora o boticario do convento dos xesu\u00edtas e ser\u00e1 al\u00ed levou a cabo os primeiros estudos de primaria. Estudou a secundaria nos xesu\u00edtas de Valladolid.\nLicenciouse en Filosof\u00eda e Farmacia. Ga\u00f1ou a primeira C\u00e1tedra de Qu\u00edmica Aplicada \u00e1s Artes da Real Sociedade Econ\u00f3mica de Amigos do Pa\u00eds de Santiago. Foi o primeiro titular da C\u00e1tedra de Qu\u00edmica na Universidade de Santiago de Compostela; ocupouna a ra\u00edz da s\u00faa creaci\u00f3n polo plan de estudos de 1845, e ata a s\u00faa morte no 1888. Foi decano da Facultade de Filosof\u00eda (1846), da Facultade de Farmacia (1857) e o primeiro decano da Facultade de Ciencias (1859), e foi reitor dende 1871.\nDesenvolveu a s\u00faa intensa vida cient\u00edfica e acad\u00e9mica en Galicia, cara ao ben com\u00fan da s\u00faa terra. Realizou investigaci\u00f3n aplicada \u00e1 industria, a agricultura e a medicina e estudo dos m\u00e9todos de an\u00e1lise, do que \u00e9 un dos iniciadores en Espa\u00f1a. Asemade, foi un dos iniciadores da espectroscop\u00eda peninsular. No 1866 aparece o seu \"Tratado pr\u00e1ctico de an\u00e1lisis qu\u00edmico de las aguas minerales y potables\".\nVida persoal.\nCasou con Juana Teijeiro Fern\u00e1ndez, irm\u00e1 de Maximino Teijeiro Fern\u00e1ndez e foi pai de Ferm\u00edn Casares Teijeiro."}
{"id": "21723", "revid": "15490", "url": "https://gl.wikipedia.org/wiki?curid=21723", "title": "Jos\u00e9 Casares Gil", "text": "Jos\u00e9 Casares Gil, nado en Santiago de Compostela o 10 de marzo de 1866 e finado o 21 de marzo de 1961, foi un farmac\u00e9utico galego. Foi o precursor do desenvolvemento actual da Qu\u00edmica en Espa\u00f1a.\nTraxectoria.\nPertencente a unha familia de profesores universitarios, licenciouse en farmacia en 1884 pola USC. En 1888 logrou a primeira c\u00e1tedra de An\u00e1lise Qu\u00edmica e T\u00e9cnica F\u00edsica da Facultade de Farmacia de Barcelona, da que pasou \u00e1 de Madrid en 1905. Estudou tam\u00e9n ciencias, e organizou as ensinanzas b\u00e1sicas da carreira.\nEn 1896 foi a M\u00fanic en viaxe de estudos, traballando baixo a direcci\u00f3n do profesor Adolph Baeyer. Al\u00ed puido co\u00f1ecer as t\u00e9cnicas da investigaci\u00f3n qu\u00edmica, que tanto esplendor ti\u00f1an naquel ent\u00f3n en Alema\u00f1a. Foi condisc\u00edpulo entre outros de Richard Martin Willst\u00e4tter, Heinrich Otto Wieland, cos que mantivo amizade e vencello toda a s\u00faa vida.\nEstivo en Par\u00eds completando a s\u00faa formaci\u00f3n con Henri Moissan, o descubridor do fl\u00faor e autor de t\u00e9cnicas de investigaci\u00f3n en baixas e altas temperaturas. En 1899 viaxou a Nova York, onde traballou con Alexander Smidt na separaci\u00f3n de metais nobres e terras raras.\nDe regreso \u00e1 Universidade de Barcelona, pronunciou un c\u00e9lebre discurso de apertura do curso 1900-01, expo\u00f1endo o atraso das universidades do estado espa\u00f1ol, nas que, malia haber excelentes conferenciantes, non se produc\u00edan achegas orixinais a unha ciencia que cami\u00f1aba a pasos axigantados.\nFoi elixido acad\u00e9mico da Real Academia de Ciencias Exactas, F\u00edsicas e Naturais o 6 de decembro de 1911, ingresando o 15 de xu\u00f1o de 1913 cun discurso sobre a valencia qu\u00edmica. Foi designado presidente o 24 de xaneiro de 1940, renunciando o 11 de xu\u00f1o de 1958. En funci\u00f3n deste posto, foi procurador en Cortes.\nNa actualidade existe a Fundaci\u00f3n Jos\u00e9 Casares Gil de amigos de la Real Academia Nacional de Farmacia."}
{"id": "21724", "revid": "624", "url": "https://gl.wikipedia.org/wiki?curid=21724", "title": "Cronolox\u00eda da Grecia antiga", "text": ""}
{"id": "21750", "revid": "605", "url": "https://gl.wikipedia.org/wiki?curid=21750", "title": "Subdivisi\u00f3ns dos Estados Unidos da Am\u00e9rica", "text": ""}
{"id": "21757", "revid": "23204", "url": "https://gl.wikipedia.org/wiki?curid=21757", "title": "Cantagallo, Colombia", "text": "Cantagallo \u00e9 un concello colombiano, localizado no departamento de Bol\u00edvar.\nAntigamente era un correxemento do municipio de San Pablo. Ten 869\u00a0km\u00b2 de superficie e 7.149 habitantes. O r\u00edo Magdalena ou Yuma \u00e9 a principal v\u00eda de comunicaci\u00f3n do concello."}
{"id": "21763", "revid": "181", "url": "https://gl.wikipedia.org/wiki?curid=21763", "title": "Abaga", "text": ""}
{"id": "21764", "revid": "181", "url": "https://gl.wikipedia.org/wiki?curid=21764", "title": "Abanyom", "text": ""}
{"id": "21765", "revid": "181", "url": "https://gl.wikipedia.org/wiki?curid=21765", "title": "Abasakur", "text": ""}
{"id": "21766", "revid": "181", "url": "https://gl.wikipedia.org/wiki?curid=21766", "title": "Abau", "text": ""}
{"id": "21767", "revid": "22570", "url": "https://gl.wikipedia.org/wiki?curid=21767", "title": "Firmware", "text": "Firmware \u00e9 un bloque de instruci\u00f3ns de programa para prop\u00f3sitos espec\u00edficos, gravado nunha memoria tipo ROM, que estabelece a l\u00f3xica de m\u00e1is baixo nivel que controla os circu\u00edtos electr\u00f3nicos dun dispositivo de calquera tipo. Ao estar integrado na electr\u00f3nica do dispositivo \u00e9 en parte hardware, mais tam\u00e9n \u00e9 software, xa que proporciona l\u00f3xica e disponse nalg\u00fan tipo de linguaxe de programaci\u00f3n.\nFuncionalmente, o firmware \u00e9 o intermediario (interface) entre as ordes externas que recibe o dispositivo e a s\u00faa electr\u00f3nica, xa que \u00e9 o encargado de controlar a esta \u00faltima para executar correctamente ditas ordes externas.\nEncontramos \"Firmware\" en memorias ROM dos sistemas de diversos dispositivos perif\u00e9ricos, como en monitores de v\u00eddeo, unidades de disco, impresoras etc., mais tam\u00e9n nos propios microprocesadores, chips de memoria principal e en xeral en calquera circu\u00edto integrado.\nMoitos dos Firmwares almacenados en ROM est\u00e1n protexidos por Dereitos de Autor.\nO programa BIOS dun ordenador \u00e9 un firmware cuxo prop\u00f3sito \u00e9 activar unha m\u00e1quina desde o seu acendido e preparar o contorno para a instalaci\u00f3n dun Sistema Operativo complexo, as\u00ed como responder a outros eventos externos (bot\u00f3ns de pulsaci\u00f3n humana) e ao intercambio de ordes entre distintos compo\u00f1entes do ordenador.\nNun microprocesador o firmware \u00e9 o que recibe as instruci\u00f3ns dos programas e as executa na complexa circuitar\u00eda do mesmo, emitindo ordes a outros dispositivos do sistema."}
{"id": "21768", "revid": "89787", "url": "https://gl.wikipedia.org/wiki?curid=21768", "title": "Alioli", "text": "O alioli \u00e9 unha salsa de sabor forte orixinaria do mediterr\u00e1neo occidental. Na s\u00faa versi\u00f3n orixinal consist\u00eda en allos machacados e aceite de oliva (\"allioli\" significa allo e aceite en catal\u00e1n-valenciano) ligados at\u00e9 formar unha crema. Incluso hai morteiros cer\u00e1micos especiais para tal fin.\nNa actualidade \u00e9 m\u00e1is frecuente elaborar o alioli a a partir dunha maionesa \u00e1 que se lle engade allo, pois o sabor do orixinal resulta agresivo para o padal moderno."}
{"id": "21773", "revid": "23204", "url": "https://gl.wikipedia.org/wiki?curid=21773", "title": "Allo", "text": "O allo \u00e9 unha hortaliza que pos\u00fae un bulbo moi empregado na coci\u00f1a. \u00c9 de sabor forte, especialmente en cru e lixeiramente picante. A variedade m\u00e1is com\u00fan \u00e9 a Allium sativum.\nA localidade espa\u00f1ola da provincia de Cuenca, Las Pedro\u00f1eras, \u00e9 co\u00f1ecida como a \"capital mundial do allo\" ao celebrar a \"Feira internacional do allo\" (FIDA)\nCaracter\u00edsticas.\n\u00c9 unha planta perenne da familia da cebola. As follas son planas e delgadas, de at\u00e9 30\u00a0cm de lonxitude. As ra\u00edces atinxen facilmente profundidades de 50\u00a0cm ou m\u00e1is. O bulbo, de pel branca, forma unha \"cabeza\" dividida en partes comunmente chamados \"dentes\". Cada cabeza pode conter de 6 a 12 dentes, envoltos nunha delgada pel\u00edcula de cor branca ou ros\u00e1cea. Cada un dos dentes pode dar orixe a unha nova planta de allo, xa que pos\u00faen na s\u00faa base unha xema terminal que \u00e9 capaz de xermolar incluso sen necesidade de plantarse previamente. Este gromo comeza a aparecer despois dos tres meses de ser colleitado, dependendo da variedade e condici\u00f3ns de conservaci\u00f3n. As flores son brancas, e nalgunhas especies o talo tam\u00e9n produce pequenos bulbos ou fillos.\nUnha caracter\u00edstica particular do bulbo \u00e9 o forte olor que bota ao ser cortado. Isto d\u00e9bese a d\u00faas substancias altamente vol\u00e1tiles, denominadas aliina e disulfuro de alilo.\nVariedades.\nSegundo o tipo de talo:\nSegundo a coloraci\u00f3n:\nOrixe e historia.\nA\u00ednda que pos\u00fae unha orixe incerta, consid\u00e9rase ori\u00fando de Asia, desde onde se estendeu a toda Europa, e desde al\u00ed cara Am\u00e9rica, por medio dos conquistadores espa\u00f1ois.\nEn Exipto consum\u00edano os escravos que traballaban na construci\u00f3n das pir\u00e1mides, xa que se lle atribu\u00edan propiedades fortificantes e revigorizantes.\nDurante os tempos da Grecia e Roma antigas, era consumido principalmente por soldados, navegantes e campesi\u00f1os.\nNa Idade Media xa se empregaba con fins terap\u00e9uticos, xeralmente para combater enfermidades bacterianas.\nDurante a primeira guerra mundial empregouse como antis\u00e9ptico externo para desinfectar feridas cando non se dispu\u00f1a dos antis\u00e9pticos habituais.\nNa actualidade cult\u00edvase e cons\u00f3mese en todo o mundo, e tam\u00e9n se usa como compo\u00f1ente de moitas receitas farmac\u00e9uticas.\nCultivo.\nOs requirimentos ambientais para o seu cultivo son:\nA \"plantaci\u00f3n\" real\u00edzase no inverno ou principios da primavera, cando o dente xa abrollou e o novo talo atinxe un 50% da lonxitude do dente. \u00c9 importante seleccionar os dentes destinados a plantarse, debendo escollerse os m\u00e1is sans e representativos da variedade para conservar as s\u00faas cualidades.\nA sementeira pode realizarse manualmente ou con maquinaria, depositando o dente no chan a unha profundidade entre os 3 e 6\u00a0cm (unha ou d\u00faas veces o tama\u00f1o do dente). Debe po\u00f1erse coa punta cara a arriba, para evitar deformaci\u00f3ns na nova planta. Outro aspecto a ter en conta para obter unha produci\u00f3n consider\u00e1bel \u00e9 o distanciamento axeitado entre filas e entre unha planta e outra. A\u00ednda que non \u00e9 un cultivo que requira de grandes superficies, a separaci\u00f3n \u00e9 importante para o bo desenvolvemento dos bulbos.\nO allo cultivado en climas fr\u00edos adquire un gusto m\u00e1is picante.\nO momento axeitado para a \"recolecci\u00f3n\" est\u00e1 determinado polo uso posterior que se lle dar\u00e1 aos bulbos. Se o obxectivo \u00e9 obter sementes para unha sementeira posterior, deben recollerse cando as follas comezan a murchar. En cambio, se van destinarse para consumir, hai que esperar a que as follas sequen completamente. O ciclo completo, desde a xerminaci\u00f3n at\u00e9 a recolecci\u00f3n dos novos bulbos tarda aproximadamente oito meses.\nUnha vez finalizada a colleita, os bulbos deben depositarse nun lugar morno, soleado e con boa ventilaci\u00f3n durante dous ou tres semanas, para que \"sequen\" ou \"curen\".\nOs cultivos de allo deben rotarse despois de tres anos como m\u00e1ximo, para evitar o esgotamento do solo.\nUso gastron\u00f3mico.\nOs gromos tenros das follas acostuman estar inclu\u00eddos nalg\u00fans pratos. Estes gromos poden prepararse como se fosen esp\u00e1rragos, a\u00ednda que o consumo do bulbo \u00e9 moito m\u00e1is habitual. Xeralmente aprov\u00e9itanse secos ou semisecos.\nUso medicinal.\nNa actualidade, o allo ten unha ampla utilizaci\u00f3n farmacol\u00f3xica:\nDe acordo aos efectos medicinais buscados, var\u00eda a forma en que deben ser inxeridos, xa que o allo pos\u00fae diferentes propiedades se \u00e9 consumido en cru ou cocido. Cando o allo cru se corta ou esmaga, prod\u00facese a combinaci\u00f3n da aliina coa alinasa, o que produce unha substancia denominada alicina. Esta ten varios efectos ben\u00e9ficos, mais se o allo se coci\u00f1a, este composto destr\u00faese. No proceso de cocci\u00f3n lib\u00e9ranse compostos diferentes, como a adenosina e o alloeno, que pos\u00faen cualidades anticoagulantes e reducen o nivel de colesterol."}
{"id": "21778", "revid": "25871", "url": "https://gl.wikipedia.org/wiki?curid=21778", "title": "Cebola", "text": "Cebola () ou ceboleira \u00e9 o nome vulgar da planta cuxo nome cient\u00edfico \u00e9 Allium cepa, L..\u00c9 orixinaria de Asia Central. Durante a Idade Media empreg\u00e1base tanto gastronom\u00eda como na farmacopea. En sistemas taxon\u00f3micos m\u00e1is antigos pertenc\u00eda \u00e1 familia das Lili\u00e1ceas e subfamilia das Alio\u00eddeas, mais os taxonomistas m\u00e1is recentes incl\u00faena na familia das \"Alliaceae\". O termo ref\u00edrese tam\u00e9n ao seu bulbo, constitu\u00eddo por follas escamiformes, en capas. As s\u00faas flores est\u00e1n dispostas en forma de quitasol. As plantas novas, co bulbo pouco desenvolvido e sen flor, ch\u00e1manse tam\u00e9n co nome de cebolo ou ceboli\u00f1o.\nPara o seu cultivo precisa de solos ricos en materia org\u00e1nica, sans, profundos, soltos e non calc\u00e1reos. \u00c9 unha planta que prefire climas temperados non h\u00famidos.\nO principal produtor de cebola \u00e9 M\u00e9xico. Cult\u00edvase principalmente nos pa\u00edses europeos do mediterr\u00e1neo e tam\u00e9n nos pa\u00edses \u00e1rabes.\nCeboli\u00f1o: existen dous tipos dos chamados ceboli\u00f1os: \"Allium fistulosun\" e \"Allium schoenoprasun\" diferentes da \"Allium cepa\"."}
{"id": "21780", "revid": "22570", "url": "https://gl.wikipedia.org/wiki?curid=21780", "title": "Soto Norte", "text": "Soto Norte \u00e9 unha provincia colombiana, situada no departamento de Santander.\nFoi creada o 10 de decembro de 2005, como escisi\u00f3n da antiga provincia de Soto, por decreto do gobernador Hugo Aguilar Naranjo.\nComprende os concellos de:"}
{"id": "21781", "revid": "85894", "url": "https://gl.wikipedia.org/wiki?curid=21781", "title": "Brno", "text": "Brno \u00e9 unha cidade do sueste da Rep\u00fablica Checa, situada na rexi\u00f3n de Moravia Meridional, na uni\u00f3n dos r\u00edos Svitava e Svratka, a 40\u00a0km de Austria e 60\u00a0km de Eslovaquia. No ano 2019 ti\u00f1a 406.878 habitantes, sendo a segunda cidade m\u00e1is poboada do pa\u00eds despois da capital, Praga.\nHistoria.\nA\u00ednda que os asentamentos na conca de Brno remontan \u00f3s tempos prehist\u00f3ricos, a data oficial de fundaci\u00f3n \u00e9 1243, cando o rei de Bohemia outorga privilexios a esta aldea, permitindo o seu desenvolvemento. Na segunda metade do s\u00e9culo XIII chegan alem\u00e1ns, flamengos e val\u00f3ns, e despois xudeus.\nA inicios do s\u00e9culo XVI integrase ao imperio austr\u00edaco. A mediados deste s\u00e9culo incl\u00ednase pola reforma (protestantismo). Para contrarrestar inst\u00e1lanse na cidade varias ordes relixiosas, entre elas os Xesu\u00edtas e os Capuchinos.\nComo praza forte, Brno destacou con \u00e9xito na s\u00faa resistencia contra os suecos en 1643 e 1645, e contra os prusianos en 1742.\nNo s\u00e9culo XVIII Brno alberga industria t\u00e9xtil e de enxe\u00f1ar\u00eda. Chega o primeiro tren en 1839. \u00d3s poucos perde as s\u00faas fortificaci\u00f3ns e en 1850 deciden formar parte da cidade 32 municipios lim\u00edtrofes. Conv\u00e9rtese nun dos principais centros industriais de Austria cara o final do s\u00e9culo XIX.\nO problema dos nacionalismos alem\u00e1ns e checos agud\u00edzase a inicios do s\u00e9culo XX. A maior\u00eda alem\u00e1 no concello finaliza en 1919. Ao disolverse o imperio austro-h\u00fangaro, como consecuencia da primeira guerra mundial, Brno queda en Checoslovaquia. En 1992, cando se divide o estado, Brno permanece na Rep\u00fablica Checa. A anexi\u00f3n de parte de Checoslovaquia por Alema\u00f1a e as acci\u00f3ns da segunda guerra mundial provocan a expulsi\u00f3n dos habitantes alem\u00e1ns da cidade en 1945.\nPatrimonio.\nA\u00ednda conserva Brno factor\u00edas do comezo da revoluci\u00f3n industrial, o que lle val o sobrenome de \"Manchester checo\". Outro interese tur\u00edstico \u00e9 a \"Vila Tugendhat\", obra de Ludwig Mies van der Rohe, mostra sobranceira de arquitectura contempor\u00e1nea, constru\u00edda nos anos 1920 por encargo da familia dun importante empresario da vila, e declarada Patrimonio da Humanidade pola UNESCO en 2002."}
{"id": "21782", "revid": "23204", "url": "https://gl.wikipedia.org/wiki?curid=21782", "title": "Metropolitana, Colombia", "text": "Metropolitana \u00e9 o nome dunha provincia colombiana, localizada no departamento de Santander. Foi creada en 2005 como escisi\u00f3n da antiga provincia de Soto, agrupando os concellos situados ao redor de Bucaramanga.\nInt\u00e9grana os concellos de:"}
{"id": "21784", "revid": "26137", "url": "https://gl.wikipedia.org/wiki?curid=21784", "title": "Desexo", "text": "Desexo pode referirse a:"}
{"id": "21791", "revid": "15490", "url": "https://gl.wikipedia.org/wiki?curid=21791", "title": "El Barbero Municipal", "text": "El Barbero Municipal foi un semanario fundado por Ram\u00f3n Rey Baltar que se editou en Rianxo como \u00f3rgano do Partido Conservador local e de li\u00f1a maurista. Caracterizouse pola cr\u00edtica \u00e1 pol\u00edtica do home forte da zona, o liberal Manuel Viturro Posse, secretario da Deputaci\u00f3n Provincial da Coru\u00f1a e do seu cacique local, o alcalde Manuel P\u00e9rez.\nHistoria e caracter\u00edsticas.\nO primeiro n\u00famero apareceu o 17 de xullo de 1910. O xornal cubr\u00eda o partido xudicial de Padr\u00f3n, que comprend\u00eda os concellos de Dodro, Padr\u00f3n, Rianxo, Rois e Teo. O seu director era Xos\u00e9 Arcos Moldes e no xornal colaborou amplamente Castelao -na pr\u00e1ctica, cofundador- con portadas, caricaturas e con distintos textos. Public\u00e1base maioritariamente en castel\u00e1n pero c\u00f3mpre destaca-la secci\u00f3n \"Faladur\u00edas\", escrita por Castelao e o propio Rey Baltar, integramente en galego. Tr\u00e1tanse dos primeiros textos en galego que escribiu Castelao. Eduardo Dieste era o seu director literario e Ram\u00f3n Rey Baltar colaborou co pseud\u00f3nimo de \"Verduguillo\". Mantivo pol\u00e9mica con \"Buenas Noches\". Rematou a s\u00faa edici\u00f3n co n\u00famero 191, o 7 de marzo de 1914. Foi continuado por \"La Justicia\"."}
{"id": "21792", "revid": "23204", "url": "https://gl.wikipedia.org/wiki?curid=21792", "title": "Lingua navajo", "text": "O navajo (\"Din\u00e9 bizaad\"), \u00e1s veces grafado \"navaho\", \u00e9 unha lingua amerindia falada nos Estados Unidos de Am\u00e9rica por 149.000 indios navajos. Pertence \u00e1 subfamilia linguas atapascanas meridionais, \u00e1 familia atapascana e \u00f3 filo na-den\u00e9.\nF\u00e1lase nos estados de Arizona, Novo M\u00e9xico, Utah, Colorado, California e Nevada; e unha pequena minor\u00eda de 37 persoas nos estados mexicanos de Chihuahua, Sonora e Baixa California.\nNa segunda guerra mundial, os americanos empregaron os navajos para mand\u00e1rense mensaxes codificadas. Nestas mensaxes, os navajos empregaban curiosas palabras para referirse ao instrumental b\u00e9lico, po\u00f1\u00e9ndolle distintos nomes de paxaros a distintos avi\u00f3ns, por exemplo."}
{"id": "21793", "revid": "55340", "url": "https://gl.wikipedia.org/wiki?curid=21793", "title": "Vogal nasal", "text": "Unha vogal nasal ou vogal oronasal \u00e9 unha vogal producida baixando o veo do padal, facendo que o ar saia pola canle bucal e asemade pola nasal. En xeral, na emisi\u00f3n das vogais o ar sae exclusivamente pola boca, xa que o veo do padal est\u00e1 pegado \u00e1 parede da farinxe e isto impide que pase \u00e1s cavidades nasais (pronunciando deste xeito as vogais orais).\nEn galego, calquera vogal pode realizarse m\u00e1is ou menos nasalizada por contacto cunha consoante nasal. As\u00ed e todo, o trazo da nasalidade non \u00e9 fonoloxicamente pertinente nesa lingua, pois a substituci\u00f3n dunha vogal oral por outra oronasal non provoca variaci\u00f3n ningunha no plano do significado.\nAchamos vogais nasais en poucas linguas, amais do portugu\u00e9s, o franc\u00e9s, o polon\u00e9s, o yoruba, o navajo e o caxubio."}
{"id": "21796", "revid": "5863", "url": "https://gl.wikipedia.org/wiki?curid=21796", "title": "Dena, Mea\u00f1o", "text": "Santa Eulalia de Dena \u00e9 unha parroquia do concello pontevedr\u00e9s de Mea\u00f1o. Ten 12 aldeas, nas que viv\u00edan 2.214 persoas (1.139 mulleres e 1.075 homes), segundo datos do padr\u00f3n municipal de habitantes de 2016, o que representa un descenso respecto \u00f3s anos 2010, cando ti\u00f1a 2.252 veci\u00f1os, e 2005, cando eran 2.222.\nXeograf\u00eda.\nLimita \u00f3 norte coas parroquias de Castrelo (Cambados), Padrenda e Xil, \u00f3 oeste coas de Vilalonga (Sanxenxo) e a r\u00eda de Arousa, \u00f3 leste coas de Xil, Mea\u00f1o e Lores, e \u00f3 sur coa de Nantes (Sanxenxo).\nSituada na parte baixa do concello, a parroquia de Dena \u00e9 a de maior extensi\u00f3n e a \u00fanica en contacto co mar. Os seus principais accidentes costeiros son as praias de Fianteira, Seixi\u00f1o e A Chanca, esta \u00faltima onde desemboca o r\u00edo co mesmo nome dando lugar \u00e1 r\u00eda de Dena. O accidente xeogr\u00e1fico de maior altura \u00e9 o Monte Penaguda, con 156 m de altitude.\nO paso da estrada comarcal C-550 permitiu un importante desenvolvemento socioecon\u00f3mico da parroquia, especialmente do n\u00facleo urbano, que est\u00e1 situado no paso da estrada pola r\u00faa de Galicia (metade sur do lugar de Coir\u00f3n e lugar de Dena), pola r\u00faa Ponte Dena e polo lugar da Chanca. Neste n\u00facleo \u00e9 onde se congregan algunhas das m\u00e1is importantes empresas da zona, as\u00ed como un cada vez m\u00e1is crecente sector de servizos.\nFestas.\nO 19 de marzo cel\u00e9brase San Xos\u00e9, o d\u00eda do pai, sendo a primeira das festas do ano na parroquia. Antigamente celebr\u00e1base San Ant\u00f3n en xu\u00f1o.\nEn xullo cel\u00e9brase a festa de San Cristovo, sendo esta a festa de asistencia mais multitudinaria, coa s\u00faa tradicional procesi\u00f3n de autom\u00f3biles. Logo desta ofr\u00e9cese aos asistentes sardi\u00f1as, chourizos, pan de millo e vi\u00f1o.\nO 11 de decembro cel\u00e9brase a festividade de Santa Eulalia, patroa da parroquia, e o d\u00eda 13 do mesmo mes Santa Luc\u00eda, avogosa da vista. Pola proximidade de d\u00faas parroquias que celebran Santa Eulalia (Xil e Nantes), a festividade de Santa Luc\u00eda ten mais importancia que a da propia patroa."}
{"id": "21797", "revid": "98629", "url": "https://gl.wikipedia.org/wiki?curid=21797", "title": "Historia de Andorra", "text": "A historia de Andorra comeza a ra\u00edz de escasos testemu\u00f1os arqueol\u00f3xicos (a Balma Margineda e o Cedre) que demostran que a poboaci\u00f3n primitiva seguiu o mesmo desenvolvemento que a rexi\u00f3n pirenaica catal\u00e1.\nA econom\u00eda naquel ent\u00f3n pod\u00eda ser pastoril e aut\u00e1rquica no neol\u00edtico, con influencia das correntes culturais do momento. Pola idade de bronce (o vaso campaniforme e a introduci\u00f3n da t\u00e9cnica do bronce centroeuropeo) foron os seus principais trazos. Na idade de ferro inici\u00e1ronse explotaci\u00f3ns de ferro ou fargas, que se mantiveron con poucos cambios ata o s\u00e9culo XIX.\nOs achados documentados de Sant Juli\u00e0 e Les Escaldes dan a co\u00f1ecer que na \u00e9poca ib\u00e9rica e a romana xa hab\u00eda unha poboaci\u00f3n individualizada (quizais citada por Polibio na que di que Ambal loitou en Catalu\u00f1a contra os andosinos, o que se sup\u00f3n sexan os andorranos). Outros vestixios ve\u00f1en a respalda-la cita son algunhas moedas ib\u00e9ricas e romanas que demostran a presenza destes pobos no actual principado.\nIdade Media.\nXa na Idade Media aparece invadida polos visigodos de Urgell, que se refuxian nos seus vales para defenderse dos \u00e1rabes, corr\u00eda por aquel ent\u00f3n o ano 778, a partir dese intre, e coa axuda de Carlomagno (da que a tradici\u00f3n di, que o nome de Andorra, ao parecer, foille posto polo emperador pola s\u00faa semellanza co val situado entre os montes Herm\u00f3n e Tabor, en Palestina) a defensa faise m\u00e1is forte contra o inimigo invasor. Mentres Dapifer de Moncada recuperaba o territorio situado entre o val de Ar\u00e1n e o de Andorra. Tras derrotar os sarracenos, Carlomagno fixo doaz\u00f3n destas terras \u00e1 Igrexa de Urgell, que se viu deste modo apoiada polo Imperio carolinxio. No 819, durante as cerimonias de consagraci\u00f3n da cadeira episcopal \u00e1s que asistiu Ludovico P\u00edo, asign\u00e1ronse ao bispado unha serie de posesi\u00f3ns, entre elas Andorra, coas s\u00faas terras e aldeas. Acheg\u00e1base o ano 843 no que Andorra, a\u00ednda formaba parte da Marca Hisp\u00e1nica, despois da reconquista. Pero nesa data quedou na xurisdici\u00f3n dos condes de Urgell, estes ostentaron a soberan\u00eda s\u00f3 como vasalos do bispo, segundo din documentos de distintas \u00e9pocas e o nome de Andorra aparece por primeira vez na Acta de Consagraci\u00f3n da Catedral de la Seu d'Urgell (ano 839), na que se mencionan as parroquias de Andorra como parte das posesi\u00f3ns do Conde de Urgell.\nCoas sucesivas doaz\u00f3ns dos condes pasou ao se\u00f1or\u00edo feudal do bispado de Urgell, no ano 988, a cambio dunhas posesi\u00f3ns en Cerda\u00f1a foi enfeudada \u00e1 familia Caboet para que lle dese apoio militar. Guillerme Guitardo de Caboet no ano 1110 prestou axuda, a cambio do territorio de Andorra como vasalo do bispo; o propio fixo seu irm\u00e1n Mirone no ano 1150, o fillo deste, Raimundo de Caboet (no ano 1156), e finalmente, Arnaldo de Caboet (case a finais do ano 1159). Mediante un acordo asinado co bispo Bernat Sanc, os andorranos acaban reco\u00f1ecendo a soberan\u00eda da Igrexa de Urgell no ano 1176. No 1185 pasou ao vizcondado de Castellb\u00f2, tralo casamento de Arnaldeta de Caboet e Arnaldo de Castellb\u00f3. Un novo casamento fai pasar as posesi\u00f3ns \u00e1 casa de Foix (neste caso, o herdeiro, Roger Bernat II de Foix, casou no ano 1208 con Ermessendis, filla de Arnaldo de Castellb\u00f3) fac\u00e9ndose cargo das terras ao finar o vizconde de Castellb\u00f3 no ano 1226.\nAs continuas intromisi\u00f3ns dos Foix nos dereitos do bispo de Urgell causaron diversos conflitos a pesar da estruturaci\u00f3n pol\u00edtico-administrativa que dos vales andorranos fixo o bispo Poncio de Villamunt no 1231 (que, con escasas variantes mantense ata hoxe), pronto xurdiron desacordos entre os bispos e os condes de Foix. Un dos cales, o franc\u00e9s Roger Bernart III, enfrontouse co bispo, Pedro de Urgio, quen tivo que transixir e acepta-las \"Pariatges\" ou convenios arbitrais de 1278, polos que se sanciona o r\u00e9xime de cosoberan\u00eda. As sentenzas arbitrais ditadas na cidade de Urgell o 7 de setembro de 1278 (con calidade de fiador polo Rei Pedro III de Arag\u00f3n e confirmadas no ano 1288 polo Papa Marti\u00f1o V) establec\u00edan que os condes de Foix e os seus descendentes posuir\u00edan Andorra como feudo da cadeira de Urgell, a cuxo bispo deb\u00edan render vasalaxe e con quen compartir\u00edan a recepci\u00f3n dos tributos e a administraci\u00f3n das terras, s\u00e9ndolles permitido ademais o ter nos vales un vigairo a modo de representaci\u00f3n.\nNo 1290 produciuse o casamento entre Roger Bernart III de Foix e Margarida de Montcada (herdeira do Bearne) e ambas as casas quedaron unidas no seu fillo e herdeiro Gast\u00f3n I de Foix e VIII do Bearne.\nNo 1396, Marti\u00f1o I o Humano, Rei de Arag\u00f3n apoderouse brevemente de Andorra, que devolveu a Isabel de Foix no 1400. No casamento do fillo de Isabel con Xoana de Navarra (no ano 1479) e m\u00e1is tarde con Xoana de Albret posibilitou que un dos seus descendentes, Francisco Febo, reunise na s\u00faa persoa as casas de Foix e de Navarra. Tralo seu casamento con Germana de Foix no ano 1505 e a anexi\u00f3n dos vales de Andorra, no transcurso dunha loita que mantivo fronte aos Albret de Navarra e aos condes de Foix (ano 1512), Fernando o Cat\u00f3lico entregou estas posesi\u00f3ns \u00e1 s\u00faa dona (entrado o ano 1513). Posteriormente, Carlos I de Espa\u00f1a confirmou estes dereitos de Germana, renunciando taxativamente ao principado no 1519. Deste modo, e seguindo unha li\u00f1a sucesoria, ch\u00e9gase ao derradeiro conde de Foix e herdeiro de Navarra, Henrique IV de Francia, quen no ano 1589 incorporou o condado de Foix e as s\u00faas posesi\u00f3ns \u00e1 coroa francesa, en todo o tempo despois, ningu\u00e9n dos seus 61 sucesores tiveron necesidade de exercer un dominio efectivo sobre o territorio andorrano, (salvo nalgunhas excepci\u00f3ns: como os editos promulgados por Lu\u00eds XIII de Francia no anos 1607 e 1620 que certificaban a coroa francesa coma cosoberana dos vales) que seguiu baixo autoridade do bispo de Urgell.\nOs tributos pag\u00e1banse nos anos impares ao representante franc\u00e9s e nos anos pares ao bispo; nun principio pag\u00e1banse na Semana Santa e na actualidade (a\u00ednda que de forma simb\u00f3lica) en decembro. A historia de Andorra baixo os condes de Foix e os seus descendentes, responsables directos dos destinos andorranos, os acontecementos protagonizados por esta casa afectaron inmediatamente a Andorra. Tam\u00e9n se pode dicir que a partir do ano 1278, Andorra, tivo a s\u00faa fundaci\u00f3n como estado, que coas modificaci\u00f3ns feitas por un posterior \"Pareatge\", que fora redactado no 1288, as normas contidas naquel son a\u00ednda vixentes practicamente ata hoxe. Na metade do ano 1419 creouse o \"Consell da Terra\", era o primeiro \u00f3rgano lexislativo do Principado, que dar\u00eda lugar posteriormente ao \"Consell General\" da actualidade.\nIdade Moderna.\nXa no ano 1793, o equilibrio pol\u00edtico-administrativo que se mantivo entre o estado franc\u00e9s e o bispado de Urgell viuse interrompido pola revoluci\u00f3n francesa; a Rep\u00fablica, despois de eliminar os dereitos feudais, non quixo recadar os \"quistia\" (tributos propios por estimalos dun r\u00e9xime feudal andorrano), situaci\u00f3n que foi modificada no 1806 por Napole\u00f3n, que exerceu (\u00e1 petici\u00f3n dos andorranos) unha soberan\u00eda directa sobre Andorra restablecendo o equilibrio tradicional. Unha vez rematado o per\u00edodo napole\u00f3nico, Andorra ve forxarse no seu interior xa no ano 1840, dous partidos, un franc\u00f3filo, reformista e liberal, que trataba de erixir un Consello soberano de cara ao p\u00fablico en xeral (posto que xa exist\u00eda de forma non reco\u00f1ecida), e outro tradicionalista exaltado, apegado na persoa do bispo; dese xeito pasa por diversas vicisitudes na s\u00faa organizaci\u00f3n interna.\nEntre os anos 1866 e 1877 tivo intensas reformas; en concreto no 1866 o bispo carlista Caixal y Estrad\u00e9, pola presi\u00f3n dos liberais, promulgou unha lei que daba dereito de voto (s\u00f3 exercido por unhas cantas familias), a t\u00f3dolos \"caps de casa\" (os cabezas de familia) dos vales. Dereito de lei que se fixo efectivo coa corroboraci\u00f3n polo copr\u00edncipe franc\u00e9s no ano 1868. As continuas diverxencias entre copr\u00edncipes e as loitas internas entre os seus respectivos seguidores foron mitigadas pola xesti\u00f3n do bispo de Urgell, o doutor Benlloch y Viv\u00f3, que presidiu unha \u00e9poca de transformaci\u00f3n: construci\u00f3n de estradas, instalaci\u00f3n dos servizos telef\u00f3nico e catastro de terreos r\u00fasticos, o que permitiu equilibrar a tributaci\u00f3n sobre unhas bases xustas. As\u00ed mesmo lle foi concedida ao bispo polo goberno espa\u00f1ol unha rebaixa sobre os dereitos de aranceis (corr\u00eda por aquel ent\u00f3n o ano 1908).\nS\u00e9culo XX.\nDo 8 de agosto ao 9 de outubro de 1933 tras unha intensa axitaci\u00f3n pol\u00edtica, por mor duns cantos descontentos que furgaron entre as altas xerarqu\u00edas carrexando un malestar xeral a unhas elecci\u00f3ns previas, que se viron pospostas uns meses. O 6 de xullo de 1934 houbo unha tentativa dun arist\u00f3crata de orixe rusa, Boris de Skossyreff, coa intenci\u00f3n de proclamarse soberano do pa\u00eds (baixo o nome de Boris I de Andorra), por fortuna non chegou a prosperar, polo que no ver\u00e1n conc\u00e9dese o dereito de voto a t\u00f3dolos andorranos maiores de 25 anos, xa que ata ent\u00f3n s\u00f3 votaban os \u201ccaps de casa\u201d. Pouco despois os traballadores da f\u00e1brica e obras hidr\u00e1ulicas da grande empresa Fhasa fixeron unha folga revolucionaria, o que deu lugar (no 14 de xullo) \u00e1 intervenci\u00f3n dun numeroso continxente da garda m\u00f3bil francesa (outros autores din que era sufocada esta revolta pola Garda Civil espa\u00f1ola), por primeira vez na historia de Andorra. Co tempo da guerra civil espa\u00f1ola (de xullo do 1936 estendeuse aqu\u00ed por mor doutro conflito ata xu\u00f1o de 1940), estivo defendida por un destacamento franc\u00e9s coa misi\u00f3n de prever os ataques espa\u00f1ois de Franco. Cando en xu\u00f1o de 1940 Francia \u00e9 invadida polo ex\u00e9rcito alem\u00e1n, Andorra, o 25 de setembro de mesmo ano asina un tratado de paz con Alema\u00f1a; ao longo de toda a segunda guerra mundial, tratou de manterse \"neutral\".\nEn 1970 conced\u00e9uselle o voto \u00e1s mulleres, e en 1971 estableceuse a maior\u00eda de idade aos 21 anos. As elecci\u00f3ns do 14 de decembro de 1977 supuxeron a divisi\u00f3n do \"Consell General\" entre conservadores e progresistas. O proceso de modernizaci\u00f3n consolidouse ao renunciar o \"Consell\" ao poder executivo que se vi\u00f1a exercendo a trav\u00e9s do seu presidente ou \"sindic\". Entrado o ano 1978 as seis entidades que compo\u00f1\u00edan o pais foron ampliadas a sete, engad\u00edndose \u00e1s restantes a entidade de Escaldes-Engordany. Dentro do ano 1979 creouse a Agrupaci\u00f3n Democr\u00e1tica Nacional, que se converte na primeira organizaci\u00f3n pol\u00edtica do pa\u00eds. En 1981 cons\u00famase a creaci\u00f3n do Consello Executivo, que se suma \u00e1s reformas de cara a finais do s\u00e9culo XX. En 1982 creouse o primeiro Goberno do Principado, separando o poder Lexislativo do poder Executivo, e que estar\u00eda presidido dende o 8 de xaneiro por \u00d2scar Ribas Reig. Comezaba as\u00ed o proceso de reforma institucional, que pouco tempo antes promulgaran os copr\u00edncipes. Ao dimitir en abril de 1984, Ribas, \u00e9 substitu\u00eddo o 21 de maio do mesmo ano por Josep Pintat, que conxelou as reformas. En 1985 rebaixouse a maior\u00eda de idade aos 18 anos e en 1988 entrou en vigor a lei que reco\u00f1ec\u00eda a Declaraci\u00f3n Universal dos Dereitos do Home, adoptada pola ONU en abril de 1948. En decembro de 1989 celebr\u00e1ronse elecci\u00f3ns que levaron o Consell General dos Vals de Andorra a unha maior\u00eda de reformadores moderados, encabezado polo partido de centro-esquerda de \u00d2scar Ribas Reig que substitu\u00edu ao goberno de centro-dereita de Josep Pintat, ocorr\u00eda isto o un 12 de xaneiro de 1990.\nO ano seguinte \u00d2scar Ribas anunciou unha lei sobre o dereito das persoas e un tratado coa CEE. O 1 de xullo de 1992 Andorra adheriuse \u00e1 Uni\u00f3n Aduaneira da Comunidade Europea, e estableceu novos dispositivos para eliminar o contrabando de tabaco. Substanciais cambios no sistema pol\u00edtico, que remataron cos vestixios feudais, foron aprobados en 1993, xunto cos aranceis de mercador\u00edas industriais, e en pa\u00eds terceiro para produtos agrarios. Coa chegada do 14 de marzo de 1993, Andorra d\u00f3tase dunha Constituci\u00f3n (aprobada en referendo polo 74% dos votantes) cuxo obxectivo principal era o desenvolvemento e evoluci\u00f3n das instituci\u00f3ns tradicionais. O pa\u00eds foi admitido na ONU o 27 de xullo de 1993. As primeiras elecci\u00f3ns lexislativas, celebradas o 7 de decembro de 1993, (supuxeron a modernizaci\u00f3n definitiva do pa\u00eds) deron unha maior\u00eda relativa ao Agrupament Nacional Democr\u00e0tic coa lista do xefe do Goberno, \u00d2scar Ribas Reig quen, o 19 de xaneiro de 1994 ser\u00eda reelixido xefe do Goberno.\nNese mesmo ano, o 10 de novembro, Andorra conv\u00e9rtese no membro n\u00famero 33 do Consello de Europa. E o 25 de novembro do mesmo, \u00d2scar Ribas presentou a s\u00faa dimisi\u00f3n, ao non prosperar unha moci\u00f3n de confianza, que presentou unha semana antes, pola perda do apoio das d\u00faas formaci\u00f3ns que secundaban o seu Gabinete, Nova Democracia e Iniciativa Democr\u00e0tica. O apoio fora retirado en raz\u00f3n dos desacordos xurdidos na elaboraci\u00f3n dos orzamentos xerais do Estado e que motivaron a primeira gran crise gobernamental en Andorra dende a aprobaci\u00f3n da s\u00faa Constituci\u00f3n; polo que o 7 de decembro de 1994 o deputado da Uni\u00f3 Liberal, Marc Forn\u00e9, foi elixido novo xefe do Goberno, tras ga\u00f1ar na votaci\u00f3n no \u201cConsell General de les Valls d\u2019Andorra\u201d por quince votos a favor e trece abstenci\u00f3ns. Xurou cargo como xefe de Goberno o 21 de decembro, asumindo o plan de orzamentos do anterior Gabinete. Con d\u00faas votaci\u00f3ns de censura nun ano, Forn\u00e9 anunciou novas elecci\u00f3ns a principios de 1997, que tiveron lugar o 16 de febreiro e contaron cunha participaci\u00f3n do 81,6%. Nestas o Partit Liberal (antiga Uni\u00f3 Liberal) consegue 18 dos 28 escanos \u00e1 primeira; mentres que AND tivo 4, a ND e ID, obtiveron 3 cada un. En abril Marc Forn\u00e9 anunciou a formaci\u00f3n dun novo Goberno. \nA principios de 1999 o Goberno aprobou diversas leis e emendou outras que penalizaban o contrabando, especialmente do tabaco. Neste sentido, o 6 de maio a Comisi\u00f3n Europea amosou a s\u00faa satisfacci\u00f3n en Bruxelas por tales medidas no curso da celebraci\u00f3n do Terceiro Comit\u00e9 Mixto Comunidade Europea-Andorra. O 25 de xu\u00f1o do mesmo ano o Goberno andorrano aprobou a lei de ordenaci\u00f3n ling\u00fc\u00edstica, cuxo obxectivo \u00e9 garantir o uso da lingua oficial, o catal\u00e1n, en t\u00f3dolos \u00e1mbitos da vida p\u00fablica, os medios de comunicaci\u00f3n e as actividades culturais e deportivas. O 17 de setembro os copr\u00edncipes de Andorra, o bispo de La Seu d'Urgell, Joan Mart\u00ed Alanis e o presidente franc\u00e9s, Jacques Chirac, reciben por primeira vez no Elisio, o Corpo Diplom\u00e1tico acreditado perante o Principado, ante as m\u00e1ximas autoridades andorranas. Era tam\u00e9n a primeira vez na historia de Andorra que os dous copr\u00edncipes se reun\u00edan na capital francesa, segundo destacou o presidente franc\u00e9s. \nO xefe do Goberno, Marc Forn\u00e9, acompa\u00f1ado polo seu ministro de Exteriores, Albert Pintat, asinou o 10 de novembro de 1999 en Helsinqui a Acta Final da Organizaci\u00f3n para a Seguridade e a Cooperaci\u00f3n Europea (OSCE). Esta era a primeira visita oficial que fac\u00eda un xefe do Goberno andorrano a Finlandia, para abordar, \u00e1 parte da sinatura da Acta Final da OSCE, o desenvolvemento das relaci\u00f3ns bilaterais entre Finlandia e Andorra, as\u00ed como as relaci\u00f3ns coa Uni\u00f3n Europea (UE), coincidindo co semestre da Presidencia finlandesa. O 4 de marzo de 2001, Forn\u00e9 conseguiu a reelecci\u00f3n \u00e1 fronte do Goberno andorrano. O 1 de xaneiro do 2002 Andorra incorporouse con normalidade ao euro. Andorra tivo representaci\u00f3n ante diversos pa\u00edses, e mesmamente no enterro do Papa Xo\u00e1n Paulo II. Nas elecci\u00f3ns do 27 de maio do 2005 os andorranos decidiron non querer os gobernos con maior\u00eda absoluta, polo que o Partit Liberal, con Albert Pintat ao seu fronte, ga\u00f1ou os comicios con 14 escanos, cota moi xusta xa que unha maior\u00eda absoluta pedir\u00eda 17."}
{"id": "21809", "revid": "23204", "url": "https://gl.wikipedia.org/wiki?curid=21809", "title": "Barbosa, Santander", "text": "Barbosa \u00e9 un concello colombiano, situado no departamento de Santander, e dentro deste \u00e1 provincia de V\u00e9lez. A cidade foi fundada en 1940. Ten unha extensi\u00f3n de 46,43\u00a0km\u00b2."}
{"id": "21813", "revid": "89787", "url": "https://gl.wikipedia.org/wiki?curid=21813", "title": "Lu\u00eds Freire", "text": "Lu\u00eds Freire Garc\u00eda, nado na Coru\u00f1a en 1914 e finado en Vigo o 13 de decembro de 1997, foi un bot\u00e1nico e mic\u00f3logo galego.\nTraxectoria.\nFamilia.\nOs seus av\u00f3s paternos foron Juan Freire Bola\u00f1o, traballador de \"La Voz de Galicia\" e Bruna Eiroa P\u00e9rez, natural de Pravio (Cambre). Sobreviviron tres fillos: Ram\u00f3n, seu pai, Jos\u00e9 Andr\u00e9s (Pepe) e Juan. Tivo dous irm\u00e1ns, \u00d3scar e Carlos, mais outros 3 por parte de nai, do seu primeiro matrimonio. Seu medio irm\u00e1n Octavio foi \"paseado\" a comezos do golpe de Estado do 18 de xullo de 1936 por estar vinculado \u00e1 CNT.\nCriouse entre os 3 e os 12 anos en Vilalba, en casa dos seus av\u00f3s maternos, volvendo despois \u00e1 Coru\u00f1a. Estudou por libre o bacharelato elemental en s\u00f3 dous anos, despois fixo a rev\u00e1lida e o bacharelato superior. Exerceu de practicante. Posteriormente desenvolveu a afecci\u00f3n polo estudo dos insectos, ara\u00f1as e plantas.\nCasou en 1938 con Josefa Mallo Zas, Pepucha, e tivo catro fillos: Margarita, Alberto, C\u00e9sar e Miguel \u00c1ngel. Seu domicilio estaba en Antonio Lens, hoxe Orquestra Sinf\u00f3nica de Galicia.\nFormaci\u00f3n.\nComezou Biolox\u00eda na Universidade de Santiago de Compostela aos 57 anos, tras enviuvar, rematando en catro anos (1975) e realizando posteriormente a tese de licenciatura e a tese de doutoramento, no 1981, sobre \"Macromicetos da Selva Negra\".\nImpartiu clases de Bot\u00e1nica, e a s\u00faa aula estaba tan concorrida que moitos alumnos asist\u00edan de p\u00e9 \u00abporque non se cab\u00eda\u00bb, recorda Marisa Castro Cerceda, a compa\u00f1eira de Lu\u00eds e tam\u00e9n mic\u00f3loga de prestixio.\nCodirixiu cinco teses de licenciatura sobre flora e micolox\u00eda de Galicia mentres preparaba a s\u00faa de doutoramento, \u00e1s que hai que engadir outras oito posteriormente. Publicou m\u00e1is de 40 artigos, 4 libros e dirixiu d\u00faas teses de doutoramento de tem\u00e1tica micol\u00f3xica.\nO seu labor micol\u00f3xico queda de relevo tendo en conta de que o cat\u00e1logo de cogomelos de Galicia inclu\u00eda seiscentas especies at\u00e9 a irrupci\u00f3n de Lu\u00eds Freire; hoxe conta cunhas d\u00faas mil, despois de que el mesmo elevase o seu n\u00famero en varios centos, inclu\u00eddo o achado para a ciencia de tres novas especies: \"Amanita porrinensis\" , \"Gyroporus ammophilus\" , e \"Psathyrella ascarioides\" .\nFoi membro fundador da Sociedade Galega de Historia Natural \u2014que presidiu desde 1980 a 1986\u2014, do Grupo Bot\u00e1nico Galego, do Grupo Micol\u00f3xico Galego e da Asociaci\u00f3n de Amigos da Casa das Ciencias.\nReco\u00f1ecementos.\nTen unha r\u00faa dedicada co seu nome na Coru\u00f1a, situada na urbanizaci\u00f3n Breog\u00e1n. A petici\u00f3n foi feita pola s\u00faa familia e avalada sendo alcalde Javier Losada.\nDesde 1999 os Museos Cient\u00edficos Coru\u00f1eses, en colaboraci\u00f3n coa Asociaci\u00f3n de Amigos da Casa das Ciencias, organizan o Premio Luis Freire de Investigaci\u00f3n Cient\u00edfica para Escolares. Este certame ten como obxectivo promover entre os estudantes galegos valores como a creatividade e a imaxinaci\u00f3n cient\u00edficas, a constancia ou o esp\u00edrito cr\u00edtico.\nAbreviatura.\nA abreviatura L. Freire empr\u00e9gase para reco\u00f1ecelo como autoridade na descrici\u00f3n e taxonom\u00eda en bot\u00e1nica (en sentido amplo)."}
{"id": "21818", "revid": "23204", "url": "https://gl.wikipedia.org/wiki?curid=21818", "title": "Medell\u00edn", "text": "Medell\u00edn \u00e9 unha cidade situada \u00f3 noroeste de Colombia, no centro do val de Aburr\u00e1 e \u00e1 beira do r\u00edo Medell\u00edn. \u00c9 a capital do departamento de Antioquia. Segundo o censo de 2005, ti\u00f1a 2\u00a0223\u00a0078 habitantes, sendo a segunda cidade m\u00e1is poboada do pa\u00eds. A s\u00faa \u00e1rea metropolitana, conformada por outros 9 municipios, ten unha poboaci\u00f3n de 3\u00a0312\u00a0165 habitantes, sendo a segunda aglomeraci\u00f3n urbana de Colombia.\n\u00c9 un dos principais centros culturais de Colombia. \u00c9 sede de importantes festivais de ampla traxectoria e reco\u00f1ecemento, tanto local, nacional e internacional. Tam\u00e9n destaca a s\u00faa actividade acad\u00e9mica e cient\u00edfica, xa que algunhas das universidades colombianas m\u00e1is importantes te\u00f1en a s\u00faa sede na cidade.\nToponimia.\nDebe o seu nome a que Pedro Portocarrero y Luna, presidente do consello de Indias de Espa\u00f1a, solicitou dar o nome da s\u00faa vila, Medell\u00edn (en Badaxoz), a unha localidade de nova fundaci\u00f3n en ultramar. O 22 de novembro de 1674 a ra\u00ed\u00f1a rexente Mariana de Austria (en representaci\u00f3n do seu fillo, Carlos II de Espa\u00f1a, menor de idade), outorgou a c\u00e9dula real que confirmaba a fundaci\u00f3n da Villa de Nuestra Se\u00f1ora de la Candelaria de Medell\u00edn. A proclamaci\u00f3n oficial da fundaci\u00f3n realizouna o gobernador Miguel Aguinaga y Mendiogoitia o 2 de novembro de 1675.\nAdemais, a ra\u00ed\u00f1a outorgou o escudo de armas do Medell\u00edn estreme\u00f1o \u00f3 americano, a petici\u00f3n do Cabido da Vila, o 24 de xu\u00f1o de 1676.\nHistoria.\nO val de Aburr\u00e1 xa era percorrido hai 10.500 anos por tribos n\u00f3mades de cazadores e recolectores. \u00d3 chegaren os conquistadores espa\u00f1ois xa hab\u00eda asentada unha poboaci\u00f3n nativa numerosa, que opuxo pouca resistencia. Eran aburraes, iames\u00edes, peques, eb\u00e9icos, noriscos e man\u00edes, que posiblemente estaban al\u00ed desde o s\u00e9culo V a.C. Ti\u00f1an grandes cultivos de millo e feix\u00f3n, criaban cur\u00edes e cans mudos, tec\u00edan mantas de algod\u00f3n e comercializaban sal. Co\u00f1ec\u00edan a ourivar\u00eda. Baixo o dominio espa\u00f1ol foron repartidos en encomendas e desprazados das s\u00faas terras. A deserci\u00f3n, o maltrato, as enfermidades e o duro traballo intensivo na terra e as minas, decimaron o n\u00famero de habitantes en poucos anos."}
{"id": "21823", "revid": "27155", "url": "https://gl.wikipedia.org/wiki?curid=21823", "title": "Clorofila", "text": "As clorofilas son unha familia de pigmentos que se encontran nas cianobacterias e en todos aqueles organismos que conte\u00f1en plastos nas s\u00faas c\u00e9lulas, o que incl\u00fae as plantas e os diversos grupos de protistas que se denominan algas.\nFunci\u00f3n.\nA funci\u00f3n das clorofilas \u00e9 a absorci\u00f3n de enerx\u00eda luminosa na variante da fotos\u00edntese que chamamos fotos\u00edntese oxix\u00e9nica, a que \u00e9 caracter\u00edstica dos organismos antes enumerados.\nO principal papel das clorofilas na fotos\u00edntese \u00e9 a absorci\u00f3n de fot\u00f3ns de luz coa conseguinte excitaci\u00f3n dun electr\u00f3n. Ese electr\u00f3n excitado cede a s\u00faa enerx\u00eda, volvendo ao estado normal, a alg\u00fan pigmento auxiliar (\u00e1s veces outras clorofilas), onde se repite o fen\u00f3meno. Ao final o electr\u00f3n excitado facilita a reduci\u00f3n dunha mol\u00e9cula, quedando as\u00ed completada a conversi\u00f3n dunha pequena cantidade de enerx\u00eda luminosa en enerx\u00eda qu\u00edmica, unha das funci\u00f3ns esenciais da fotos\u00edntese.\nAdemais do papel citado, o de pigmento primario da antea fotosint\u00e9tica, as clorofilas abundan nos fotosistemas como pigmentos auxiliares, os que se van transferindo a enerx\u00eda de excitaci\u00f3n da maneira mencionada no par\u00e1grafo anterior.\nEstrutura qu\u00edmica.\nA estrutura da mol\u00e9cula de clorofila ten d\u00faas partes: un anel de \"porfirina\" substitu\u00edda (con pequenos grupos ligados, \"substitu\u00edntes\") e unha cadea longa chamada \"fitol\".\nO anel de porfirina \u00e9 un tetrapirrol, con catro aneis pentagonais de pirrol ligados para formar un anel maior que \u00e9 a porfirina. A hemoglobina do sangue e outras prote\u00ednas conte\u00f1en tam\u00e9n unha porfirina, que nesoutro caso constit\u00fae o principal dun grupo \"hemo\"; e tam\u00e9n se encontra porfirina na estrutura da vitamina B12. O grupo hemo cont\u00e9n un \u00e1tomo de ferro (Fe); a porfirina da clorofila leva en lugar equivalente un \u00e1tomo de magnesio (Mg). A absorci\u00f3n de determinados picos do espectro de radiaci\u00f3n (ver gr\u00e1fica de m\u00e1is abaixo) \u00e9 unha propiedade daquelas mol\u00e9culas org\u00e1nicas que conte\u00f1en dobres enlaces conxugados (dobres enlaces alternando con enlaces simples); pode verse nas f\u00f3rmulas desenvolvidas contiguas que o anel porfir\u00ednico \u00e9 rico en tales enlaces.\nO \"fitilo\" (ou \"resto de fitol\"; chamamos resto ou refugallo \u00e1 parte dunha mol\u00e9cula incorporada \u00e1 estrutura doutra maior) \u00e9 unha cadea hidrocarbonada con restos de metilo (-CH3) ao longo. Ten, como todas as cadeas org\u00e1nicas baseadas s\u00f3 en C e H, un car\u00e1cter \u201chidr\u00f3fobo\u201d; \u00e9 dicir, que repele a auga. A cadea do fitilo serve para ancorar a mol\u00e9cula de clorofila na estrutura anfip\u00e1tica dos complexos moleculares en que residen as clorofilas. \nEspectro de absorci\u00f3n e cor.\nAs clorofilas te\u00f1en tipicamente dous picos de absorci\u00f3n no espectro vis\u00edbel, un no contorno da luz azul (400-500\u00a0nm de lonxitude de onda), e outro na zona vermella do espectro (600-700\u00a0nm); non obstante, reflicten a parte media do espectro, a m\u00e1is nutrida e correspondente \u00e1 cor verde (500-600\u00a0nm). Esta \u00e9 a raz\u00f3n pola que as clorofilas te\u00f1en cor verde e llelo conferen aos organismos, ou a aqueles tecidos que te\u00f1en cloroplastos activos nas s\u00faas c\u00e9lulas, as\u00ed como \u00e1s paisaxes que forman.\nF\u00f3ra das plantas verdes, que son desta cor, as clorofilas van acompa\u00f1adas de grandes cantidades de pigmentos auxiliares, principalmente carotenoides e ficobilinas, que son de distinta cor e dominan o conxunto, tinxindo o organismo de cores como o amarelo dourado t\u00edpico dos crom\u00f3fitos, ou o vermello p\u00farpura das algas vermellas.\nDiversidade e distribuci\u00f3n.\nAs distintas formas da clorofila distrib\u00faense desigualmente na diversidade dos fotosintetizadores oxix\u00e9nicos. A clorofila \"a\" enc\u00f3ntrase en todos os casos, vinculada ao centro activo dos complexos moleculares, chamados fotosistemas, que absorben a luz durante a fotos\u00edntese. A tabela seguinte presenta as diferentes formas da clorofila e resume a s\u00faa distribuci\u00f3n sistem\u00e1tica.\nTam\u00e9n se encontran clorofilas en animais que albergan dentro das s\u00faas c\u00e9lulas ou entre elas algas unicelulares (zooclorelas e zooxantelas). Grazas a esta simbiose, a fotos\u00edntese contrib\u00fae de maneira significativa \u00e1 nutrici\u00f3n de corais, tridacnas, nudibranquios e outros animais mari\u00f1os.\nNon todos os organismos fotosintetizadores te\u00f1en clorofilas. As bacterias que non son cianobacterias te\u00f1en pigmentos moi distintos chamados bacterioclorofilas.\nEcolox\u00eda.\nA clorofila pode detectarse facilmente grazas ao seu comportamento fronte \u00e1 luz. Medir opticamente a concentraci\u00f3n de clorofila nunha mostra de auga d\u00e1 pouco traballo e permite unha estimaci\u00f3n abondo da concentraci\u00f3n de fitoplancton (algas microsc\u00f3picas) e, indirectamente, da actividade biol\u00f3xica; desta maneira a medici\u00f3n de clorofila \u00e9 un instrumento importante de vixilancia dos procesos de eutrofizaci\u00f3n.\nA presenza de clorofila \u00e9 tam\u00e9n medida por sistemas de teledetecci\u00f3n, que informan sobre a distribuci\u00f3n da produci\u00f3n primaria, inclu\u00eddas as oscilaci\u00f3ns estacionais e as flutuaci\u00f3ns interanuais. Nesta forma a medici\u00f3n da clorofila axuda \u00e1 investigaci\u00f3n do cambio clim\u00e1tico e ecol\u00f3xico a escala global.\nHistoria.\nA clorofila foi descuberta en 1817 polos qu\u00edmicos franceses Pelleter e Caventou, que conseguiron illala das follas das plantas. Pelleter introduciu os m\u00e9todos, baseados na utilizaci\u00f3n de disolventes suaves, que permitiron por primeira vez illar non s\u00f3 a clorofila, sen\u00f3n substancias de grande importancia farmacol\u00f3xica como a cafe\u00edna, a colchicina ou a quinina."}
{"id": "21825", "revid": "1822", "url": "https://gl.wikipedia.org/wiki?curid=21825", "title": "Tar\u00e1ntula", "text": "As tar\u00e1ntulas son as ara\u00f1as m\u00e1is grandes da familia lic\u00f3sidos (\"Lycosidae\"), especialmente membros do x\u00e9nero \"Lycosa\" como \"L. tarantula\". Os colonizadores do Novo Mundo pasaron a chamar \"tar\u00e1ntulas\" \u00e1s ara\u00f1as moito m\u00e1is grandes, das familias americanas \"Theraphosidae\" e \"Dipluridae\". Na lingua inglesa a palabra \"tarantula\" ref\u00e9rese s\u00f3 a estas \u00faltimas e aos lic\u00f3sidos ch\u00e1manlles \"wolf spiders\" (ara\u00f1as lobo).\nCaracter\u00edsticas.\nAs da familia Theraphosidae caracter\u00edzanse por teren patas longas que acaban en poutas, e o corpo revestido de pilosidade. Habitan rexi\u00f3ns temperadas e tropicais de Am\u00e9rica, Asia, \u00c1frica e Oriente Medio. Cando a\u00ednda est\u00e1n a medrar, pasan por unha fase na que mudan a pel (ecdise). Contrariamente a outros ar\u00e1cnidos, as tar\u00e1ntulas non producen veleno, se ben os pelos das s\u00faas costas e abdome segregan substancias urticantes se se senten ameazadas. O seu tama\u00f1o medio est\u00e1 entre 15 e 25 cent\u00edmetros (coas patas estendidas), pero existen especies que poden acadar maiores dimensi\u00f3ns, como a \"Teraphosa blondi\", que vive na Am\u00e9rica do Sur.\nO nome procede do italiano \"tarantola\" e alude \u00e1 cidade de Taranto, na Puglia, rexi\u00f3n italiana meridional que pos\u00fae un clima mediterr\u00e1neo seco que permite que sexan abundantes estas ara\u00f1as. A s\u00faa popularidade ten que ver co efecto supostamente mortal da s\u00faa picadura, que en realidade non \u00e9 tan grave coma a dun par de ara\u00f1as m\u00e1is pequenas, \"Loxosceis rufescens\" e \"Latrodectus tredecimguttatus\" (vi\u00fava negra), que tam\u00e9n se encontran na rexi\u00f3n. Sup\u00fa\u00f1ase que unha axitaci\u00f3n constante como a que produce a picadura (tarantismo) era a forma apropiada de combater os seus efectos e deuse en chamar tarantela a certa danza que ten un ritmo veloz semellante a eses movementos. Atribu\u00edase a Pirro, rei do Epiro, importar a ara\u00f1a desde o seu pa\u00eds de orixe (no norte de Grecia) como unha forma de guerra biol\u00f3xica na s\u00faa contenda cos romanos."}
{"id": "21828", "revid": "26938", "url": "https://gl.wikipedia.org/wiki?curid=21828", "title": "R\u00edo Noceda (hom\u00f3nimos)", "text": "R\u00edo Noceda pode referirse a:"}
{"id": "21835", "revid": "23204", "url": "https://gl.wikipedia.org/wiki?curid=21835", "title": "Catana", "text": "A catana (en ) \u00e9 un longo sabre xapon\u00e9s (\"dait\u014d\"), a\u00ednda que a palabra \u00e9 usada xenericamente para denominar todos os sabres no Xap\u00f3n. \"Katana\" \u00e9 o \"kunyomi\" (Lectura xaponesa) do kanji \u5200; o \"oniomi\" (Lectura chinesa) \u00e9 \"t\u014d\" (pronunciado [to:]). Ref\u00edrese a un tipo particular, un sabre dun \u00fanico gume, curvada, tradicionalmente utilizada polos samurai. A va\u00ed\u00f1a da catana ch\u00e1mase \"saya\", o gardam\u00e1ns Tsuba.\nA catana \u00fasase principalmente para cortar e consid\u00e9rase frecuentemente unha guillotina de man. Desenva\u00ed\u00f1ase levando o gume cara enriba e p\u00f3dese brandir cunha ou d\u00faas mans (sendo esta \u00faltima modalidade a m\u00e1is com\u00fan). A\u00ednda que a arte de utilizar a espada segundo o seu prop\u00f3sito orixinal quedou na actualidade case obsoleto, o kenjutsu converteuse en gendai bud\u014d - unha arte marcial moderna. A arte de brandir a catana denom\u00ednase iaid\u014d, e kend\u014d \u00e9 a arte de esgrimir unha espada de bamb\u00fa co\u00f1ecida como shinai utilizando como protecci\u00f3n unha m\u00e1scara e unha armadura. As vellas escolas de espadas kory\u016b a\u00ednda existen: Kashima Shint\u014d Ry\u016b, Kashima Shin Ry\u016b, Katori Shint\u014d Ry\u016b.\nEste tipo de sabre ten folla curva, pois dese xeito maxim\u00edzase a forza do golpe ao ir montando a cabalo.\nM\u00e9todos de produci\u00f3n.\nAs espadas xaponesas e outras armas cortantes fabric\u00e1banse mediante un elaborado m\u00e9todo de quecemento reiterado, pregando e martelando o metal. Esta pr\u00e1ctica orixinouse do uso de metais altamente impuros, e estando a\u00ednda ao roxo vivo arrefri\u00e1banse, requent\u00e1banse e logo trenz\u00e1banse. Ao acabar, cort\u00e1base a trenza en cachos, con cada un dos cales se volv\u00eda a fundir unha vari\u00f1a que se pasaba por carb\u00f3n. O proceso repet\u00edase varias veces, e en cada unha delas \u00eda aumentando a porcentaxe de carbono at\u00e9 obter aceiro. Tras a \u00faltima das trenzadas martel\u00e1base at\u00e9 aplanar. Ao ter unha estrutura organizada en varas, a espada posu\u00eda grande elasticidade, polo que non romp\u00eda tan facilmente.\nA curvatura distintiva da catana d\u00e9bese, en parte, ao trato diferencial durante o quecemento ao que se somete. Ao contrario da gran parte das espadas producidas noutros lugares, os ferreiros xaponeses non endurecen o sabre completo, soamente o lado que pos\u00fae gume. O proceso de endurecemento fai que a punta do sabre se contraia menos que o aceiro sen tratar cando arrefr\u00eda, algo que axuda ao ferreiro para establecer a curvatura do sabre. A combinaci\u00f3n dun lado duro e un lado mol da catana e doutros sabres xaponeses \u00e9 a causa da s\u00faa resistencia a pesar de reter un bo lado cortante.\nMitos.\nHai moitos mitos ao redor das espadas xaponesas, o m\u00e1is co\u00f1ecido \u00e9 que as espadas dobran un gran n\u00famero de veces, obtendo propiedades m\u00e1xicas. Hai que subli\u00f1ar que con cada dobramento feito polo fabricante, red\u00f3brase cada capa interna, e por isto o n\u00famero total de capas nunha catana \u00e9 dous elevado ao n\u00famero de dobramentos realizados."}
{"id": "21837", "revid": "55340", "url": "https://gl.wikipedia.org/wiki?curid=21837", "title": "Leituga", "text": "A leituga (\"Lactuca sativa\") \u00e9 unha planta anual, propia das rexi\u00f3ns temperadas, que se cultiva para alimentaci\u00f3n. Debido \u00e1s moitas variedades que existen, p\u00f3dese consumir durante todo o ano. Normalmente t\u00f3mase cr\u00faa, como ingrediente de ensaladas e outros pratos; certas variedades, de orixe chinesa sobre todo, pos\u00faen unha textura m\u00e1is robusta e empr\u00e9ganse cocidas.\nPlanta.\nA planta ten un talo curto, do cal nacen as follas dispostas en roseta de cor verde m\u00e1is ou menos intenso, segundo a variedade. Ao florecer, o talo al\u00f3ngase e ramifica, producindo moitas cabezas florais parecidas ao dente de le\u00f3n (\"Taraxacum officinale\") mais m\u00e1is pequenas. Se a leituga se destina ao consumo humano, a colleita real\u00edzase antes da floraci\u00f3n.\nA mesma pertence \u00e1 familia das cruc\u00edferas (Pola s\u00faa flor en forma de cruz) e destaca por ter os seus cotiled\u00f3ns (Primeiras follas) en forma de bolboreta.\nVariedades.\nEntre as variedades de leituga destacan as seguintes:\nA chamada leituga \"folla de carballo\", de follas rizas e rebento solto, distintiva pola cor morada das s\u00faas follas, non \u00e9 unha variedade de \"L. sativa\", sen\u00f3n unha especie \u00e1 parte, \"Chicorium intybus\".\nNutrici\u00f3n.\nA leituga ten moi pouco valor nutritivo, cun alto contido de auga (90-95%), \u00e9 rica en antioxidantes, como a vitamina A, C, E, B1, B2 e B3, minerais: f\u00f3sforo, ferro, calcio, potasio e amino\u00e1cidos. As follas exteriores m\u00e1is verdes son as que te\u00f1en maior contido en vitamina C e ferro.\nNaqueles pa\u00edses en que a hixiene das augas de regad\u00edo \u00e9 deficiente, ou incluso se regan os cultivos con augas servidas, a leituga representa unha importante fonte de infecci\u00f3n de enfermidades gastrointestinais como a febre tifoide, o c\u00f3lera, a salmonelose, polo que \u00e9 recomend\u00e1bel consumilas moi ben lavadas con auga pot\u00e1bel e desinfectadas cunha soluci\u00f3n microbicida."}
{"id": "21838", "revid": "132", "url": "https://gl.wikipedia.org/wiki?curid=21838", "title": "Ano-luz", "text": ""}
{"id": "21839", "revid": "98629", "url": "https://gl.wikipedia.org/wiki?curid=21839", "title": "Complexo de Edipo", "text": "O complexo de Edipo \u00e9 un concepto desenvolvido por Sigmund Freud e un dos principais descubrimentos da psican\u00e1lise. Carl Jung tam\u00e9n describiu este concepto que tenta explicar a maduraci\u00f3n do neno a trav\u00e9s da identificaci\u00f3n co pai e o desexo da nai. En sentido estrito def\u00ednese como o conxunto de impulsos que empuxan o neno no seu terceiro estadio de desenvolvemento (o estado ed\u00edpico ou xenital) en torno \u00f3s tres, catro ou cinco anos, despois do estadio oral e do estado s\u00e1dico-anal, caracterizado pola atracci\u00f3n cara \u00e1 nai e a hostilidade cara \u00f3 pai.\nBas\u00e9ase no mito grego de Edipo que mata a seu pai Laio e casa coa s\u00faa muller Iocasta. O complexo de Edipo foi descrito como un estado de desenvolvemento e consciencia psicosexual da teor\u00eda freudiana co\u00f1ecida tam\u00e9n como fase f\u00e1lica. \nDescubrimento e descrici\u00f3n do complexo.\nFreud descubriu o complexo no curso dunha autoan\u00e1lise, cando reflexionaba sobre a historia do heroe grego Edipo, tal e como \u00e9 narrado na traxedia grega de S\u00f3focles. Nos seus primeiros escritos Freud fala de \u00ab complexo nuclear \u00bb ou \u00ab complexo materno \u00bb. Non \u00e9 ata 1910, no seu texto titulado \"Contribuci\u00f3n \u00e1 psicolox\u00eda da vida amorosa\", que aparece o termo \u00ab complexo Edipo \u00bb.\nSegundo Freud, a elaboraci\u00f3n dun complexo de Edipo constit\u00fae unha etapa normal no desenvolvemento psicol\u00f3xico dos rapaces. En tanto que a nai \u00e9 percibida despois do primeiro estadio de desenvolvemento como a \u00ab nutridora \u00bb que procura pracer dando o peito, o rapaci\u00f1o tende progresivamente a \u00ab apropiarse dela \u00bb. Este tenro pulo ou \"pulsi\u00f3n\" desencadea o complexo propiamente dito, que se desenvolve en tres fases:\nA frustraci\u00f3n prov\u00f3calle varios comportamentos t\u00edpicos nos que o neno tenta interpo\u00f1erse entre seu pai e s\u00faa nai. Entra no cuarto dos pais sen chamar, por exemplo. Acaba por entrar en rivalidade con seu pais e exhibe o seu pene \u00e1 s\u00faa nai.\nExame cr\u00edtico do complexo.\nEste\u00e1ndose en material tirado da s\u00faa propia autoan\u00e1lise e de estudos antropol\u00f3xicos sobre o totemismo, Freud desenvolveu o complexo de Edipo como unha explicaci\u00f3n da formaci\u00f3n do ego, do superego e do id. O paradigma tradicional no crecemento psicol\u00f3xico dun neno consiste en seleccionar a nai como obxecto do seu desexo sexual. O esperable \u00e9 a ira do pai e que o neno o sinta como unha especie de castraci\u00f3n. O neno internaliza as regras impostas polo pai dando lugar a aparici\u00f3n do superego, que censura o incesto entre outras prohibici\u00f3ns. O pai conv\u00e9rtese na figura coa que o neno se quere identificar en tanto que quere ter o seu falo pero desiste nos seus intentos de posu\u00edr a s\u00faa nai, transferindo a s\u00faa atenci\u00f3n libidinal cara a novos obxectos de desexo.\nFreud cr\u00eda que o complexo de Edipo era universal. Tentaba amosar que a maior parte dos problemas ps\u00edquicos que afectaban a pacientes masculinos resultaban dun complexo de Edipo mal resolto ou non resolto. Freud demostra unha asombrosa virtuosidade neste exercicio (p\u00f3dese ler por exemplo a obra pr\u00e1ctica \"Cinco psican\u00e1lises\").\nCon todo, o complexo foi criticado dende diferentes \u00e1ngulos.\nA escola psicanal\u00edtica \u00ab ortodoxa\u00bb.\nO mesmo Freud era consciente de que o modelo do complexo de Edipo non se pod\u00eda adaptar tal cal \u00f3 caso dunha nena. O complexo de Edipo explica en efecto como o neno supera a atracci\u00f3n sexual cara \u00e1 s\u00faa nai e a dirixe cara a outras mulleres. Tam\u00e9n para a nena a nai se presenta, nos primeiros estadios de desenvolvemento como a nai \u00ab nutricia \u00bb. Se o complexo funcionaba igual nos nenos e nas nenas, ent\u00f3n non se comprende ben como as mulleres, unha vez adultas, son atra\u00eddas polos homes. A psican\u00e1lise tentou dar conta desta asimetr\u00eda a trav\u00e9s da noci\u00f3n do complexo de Electra.\nAs contestaci\u00f3ns vidas da antropolox\u00eda e a etnolox\u00eda.\nClaude L\u00e9vi-Strauss encontraba abusivo que Freud fundase os alicerces da psicolox\u00eda humana sobre unha \u00ab peza de teatro de S\u00f3focles \u00bb, peza que, por outra parte, non ti\u00f1a o aval de mito fundador do esp\u00edrito europeo (o individuo opo\u00f1\u00e9ndose \u00e1 Cidade) que ti\u00f1a a s\u00faa traxedia \"Ant\u00edgona\".\nCr\u00edticas m\u00e1is severas foron igualmente avanzadas pola etnolox\u00eda. En particular, a noci\u00f3n de complexo de Edipo parec\u00eda indisociable dunha forma familiar precisa, unha familia \"nuclear\", onde o pai, a nai e os nenos viven baixo o mesmo teito e onde o pai biol\u00f3xico exerce a autoridade parental sobre o neno. A etnolox\u00eda da familia ens\u00ednanos que esta forma de organizaci\u00f3n familiar non \u00e9 en absoluto universal: son numerosas as culturas nas que o depositario da autoridade con relaci\u00f3n \u00f3 neno non \u00e9 o pai. Nalg\u00fans casos \u00e9 o t\u00edo materno, o cal suscita dificultades numerosas para que o complexo de Edipo funcione como Freud o supo\u00f1\u00eda.\nEsta cuesti\u00f3n contin\u00faa alimentando un debate extremadamente vivo, en particular no contexto social en que se desenvolve a cultura occidental con novas formas de familia (a monoparentalidade e a recomposici\u00f3n familiar). Hoxe, numerosos psicanalistas tentan aproveitar a noci\u00f3n te\u00f3rica do complexo de Edipo nos casos en que a figura da autoridade paterna se atopa ausente, intermitente, ou partillada entre varios pais.\nA cr\u00edtica de Carl Gustav Jung.\nNo seo da psican\u00e1lise, unha corrente disidente emerx\u00eda dos traballos de Jung, que atribu\u00eda \u00e1 vida ps\u00edquica non soamente a pulsi\u00f3ns individuais inconscientes (como propo\u00f1\u00eda Freud), sen\u00f3n a un nivel diferente, o do inconsciente colectivo cuxos arquetipos dominan a vida ps\u00edquica individual. Segundo Jung, certos impulsos atopar\u00edan expresi\u00f3n, no cadro da cultura occidental, no arquetipo cultural de Edipo: nesta an\u00e1lise, o arquetipo influencia a expresi\u00f3n das pulsi\u00f3ns que acaban por constitu\u00edr un complexo de Edipo; mais este complexo non \u00e9 universal nin no espazo nin no tempo. Noutras culturas dispo\u00f1en doutros arquetipos estruturados segundo outro inconsciente colectivo. A atracci\u00f3n da nai e a hostilidade cara \u00f3 pai non ter\u00edan por que articularse nun complexo de Edipo \u00f3 estilo occidental.\nNon s\u00f3 o contido do complexo de Edipo sen\u00f3n a s\u00faa validez, en canto que noci\u00f3n cient\u00edfica, presentan serios problemas de aplicaci\u00f3n en problemas neurof\u00edsicos e est\u00e1n suxeitos a debate.\nAs cr\u00edticas filos\u00f3ficas.\nAlfred Adler non compart\u00eda a idea freudiana do dominio do sexo sobre o ego e atacou as ideas de Freud sobre a represi\u00f3n. Adler coidaba que a teor\u00eda da represi\u00f3n da libido deber\u00eda ser substitu\u00edda polos conceptos de \"tendencias ego-defensivas\" -o estado neur\u00f3tico derivar\u00eda de sentimentos de inferioridade e sobrecompensaci\u00f3n da protesta masculina. Os complexos de Edipo son para el insignificantes.\nMichel Foucault e Gilles Deleuze, xunto co psicanalista radical F\u00e9lix Guattari, usaron o traballo de Freud para mostrar como as estruturas de poder internalizadas son unha funci\u00f3n da orde das cousas do mundo en que vivimos.\nDeleuze e Guattari no seu \"Anti-Edipo\" falan da diseminaci\u00f3n do complexo freudiano de Edipo, que eles denominan Edipalizaci\u00f3n. A s\u00faa visi\u00f3n \u00e9 que o sistema capitalista e a psican\u00e1lise como ferramenta s\u00faa pretenden facerlle crer \u00e1 xente nun pai que \u00e9 m\u00e1is poderoso ca eles e que ten un falo que nunca ser\u00e1 acadable para eles. A s\u00faa idea \u00e9 que a estrutura familiar representa a unidade m\u00e1is pequena desa suxeici\u00f3n porque agora o poder non procede dunha forza central como era Deus ou o monarca, sen\u00f3n que est\u00e1 espallado en pequenas unidades de poder que mante\u00f1en a xente sometida. Para eles a psican\u00e1lise \u00e9 un intento de producir neuroses \u00f3 tempo que o sistema capitalista \u00e9 inherentemente esquizofr\u00e9nico. A s\u00faa proposta defende estruturas aned\u00edpicas, confiando no concepto de obxectos parciais da psicanalista Melanie Klein e propo\u00f1endo a substituci\u00f3n da psican\u00e1lise por esquizoan\u00e1lise.\nAs cr\u00edticas da cultura popular.\nMoi a mi\u00fado, a cultura popular retratou a Freud de maneira simplista como un pervertido proclamando a s\u00faa teor\u00eda do complexo de Edipo un completo absurdo. En todo caso, de considerarmos a tenacidade con que o concepto alimentou a imaxinaci\u00f3n cultural e os refinamentos a que foi sometido por fil\u00f3sofos e psicanalistas do s\u00e9culo pasado \u00e9 evidente que as condici\u00f3ns hist\u00f3ricas suxeridas por Foucault fixeron que a idea resultase certamente atractiva e fose sometida a unha certa disciplina cient\u00edfica."}
{"id": "21842", "revid": "23204", "url": "https://gl.wikipedia.org/wiki?curid=21842", "title": "Boston", "text": "Boston \u00e9 a capital do estado de Massachusetts, nos Estados Unidos e sede do condado de Suffolk. Ten 620.535 habitantes, que chegan ata os case 7,1 mill\u00f3ns de habitantes na s\u00faa \u00e1rea metropolitana. Fundada polos ingleses en 1630, converteuse no principal centro cultural da Am\u00e9rica do Norte Brit\u00e1nica. Os ingleses retir\u00e1ronse en 1776 despois de varias revoltas, como a famosa \"Boston Tea Party\". Durante os s\u00e9culos XIX e XX tornouse un centro industrial de grande importancia, atraendo inmigrantes de todo o mundo, en especial de Irlanda. Boston e a s\u00faa \u00e1rea metropolitana son un dos principais puntos educativos dos Estados Unidos, onde destacan instituci\u00f3ns de educaci\u00f3n superior tales como a universidade de Harvard e o MIT (Instituto de Tecnolox\u00eda de Massachusetts). Nesta cidade naceu o co\u00f1ecido escritor Edgar Allan Poe.\nHistoria.\nNun pa\u00eds cunha historia tan recente, Boston \u00e9 unha das cidades m\u00e1is antigas e que, con Nova York e San Francisco, poden considerarse como as m\u00e1is europeas. Boston foi fundada o 17 de novembro de 1630 por colonizadores puritanos provenientes de Inglaterra, chamados os peregrinos patriarcas, na pen\u00ednsula de Shawmut, as\u00ed nomeada polos amerindios que a habitaban. Esta pen\u00ednsula conect\u00e1base co continente por un estreito istmo, bordeado por augas da ba\u00eda de Massachusetts e a Back Bay, esteiro do r\u00edo Charles. Os primeiros poboadores europeos bautizaron esta \u00e1rea co nome de \"Trimountaine\" (tres monta\u00f1as), pero logo foi rebautizada en homenaxe ao pobo ingl\u00e9s de Boston (Lincolnshire), do cal moitos dos colonizadores eran orixinarios. A maior\u00eda dos seus primeiros habitantes foron puritanos. O primeiro gobernador da Colonia da ba\u00eda de Massachusetts, chamado John Winthrop, proclamou un famoso discurso titulado \"A cidade sobre o outeiro\" (en ingl\u00e9s: \"City upon a Hill\") que, inspirado no libro b\u00edblico do \u00c9xodo expresaba a s\u00faa convicci\u00f3n de que Boston gozaba dunha especial relaci\u00f3n con Deus, e que influir\u00eda na posterior consciencia de que os Estados Unidos ten unha especial misi\u00f3n hist\u00f3rica encomendada polo mesmo Deus. Winthrop tam\u00e9n promoveu e asinou cos habitantes orixinais o Acordo de Cambridge que foi determinante para a creaci\u00f3n da cidade.\nA \u00e9tica puritana moldeou unha sociedade estable e estruturada en Boston. Por exemplo, pouco despois do seu poboamento, os puritanos fundaron en 1635 a primeira escola p\u00fablica dos Estados Unidos, a \"Boston Latin School\" e a primeira universidade en 1636, a famosa Harvard. O traballo, a correcta moralidade e a \u00e9nfase na educaci\u00f3n contin\u00faan facendo parte da cultura bostoniana. Boston foi at\u00e9 a d\u00e9cada dos 1760s a cidade m\u00e1is grande, rica e influente dos Estados Unidos.\nEsta paix\u00f3n pola cultura e a educaci\u00f3n convert\u00e9rona nunha das cidades co maior \u00edndice de emprego do pa\u00eds, as\u00ed como un dos niveis de vida m\u00e1is altos do mundo. Con todos estes precedentes \u00e9 un dos lugares m\u00e1is interesantes dos E.U.A. lonxe dos t\u00f3picos sobre este pa\u00eds. En Boston p\u00f3dense atopar todo tipo de lugares de interese, como o Fine Arts Museum ou o Boston Common. Este \u00faltimo \u00e9 o parque m\u00e1is antigo dos E.U.A.\nDurante os primeiros anos da d\u00e9cada dos 1770, a intenci\u00f3n de Gran Breta\u00f1a de manter o control sobre as Trece Colonias por medio de impostos deu inicio \u00e1 Guerra da Independencia dos Estados Unidos. Batallas como o masacre de Boston, o Mot\u00edn do t\u00e9 en Boston e moitas outras, ocorreron nos arredores da cidade ou na s\u00faa veci\u00f1anza, como a batalla de Lexington e Concord, a batalla de Bunker Hill e o Sitio de Boston. Foi durante este per\u00edodo cando Paul Revere fac\u00eda as s\u00faas famosas \"percorridas nocturnas\".\nPasada a revoluci\u00f3n, Boston converteuse rapidamente nun dos portos internacionais m\u00e1is ricos do mundo, debido a que era o porto estadounidense m\u00e1is grande e pr\u00f3ximo a Europa. Nas exportaci\u00f3ns predominaba o ron, o peixe, a sal e o tabaco. Durante este tempo, as familias tradicionais de Boston empezaron a ser catalogadas como a elite social e cultural dos Estados Unidos e chegar\u00edan a seren co\u00f1ecidas como os Brahm\u00e1ns de Boston. Para mediados dos anos 1800 a manufactura industrial da cidade excede ao comercio internacional en importancia econ\u00f3mica. At\u00e9 os primeiros anos da d\u00e9cada de 1900, Boston permaneceu como un dos m\u00e1is importantes centros manufactureiros da naci\u00f3n americana, en particular pola s\u00faa produci\u00f3n de teas, produtos en coiro e maquinaria industrial. A rede de pequenos r\u00edos arredor da cidade, que a conecta co resto da rexi\u00f3n, facilitou o transporte de mercador\u00edas e permitiu a proliferaci\u00f3n de f\u00e1bricas. Logo creouse unha vasta infraestrutura para ferrocarril, que impulsou a\u00ednda m\u00e1is a industria e o comercio. De mediados a finais do s\u00e9culo XIX, Boston floreceu culturalmente e chegou ser co\u00f1ecida pola s\u00faa cultura literaria e art\u00edstica. Tam\u00e9n foi pioneira no movemento abolicionista da escravitude.\nXeograf\u00eda.\nDebido \u00e1 s\u00faa temper\u00e1 fundaci\u00f3n, a cidade de Boston \u00e9 moi compacta. Segundo a Oficina do Censo dos Estados Unidos, a cidade ten unha superficie total de 232,1\u00a0km\u00b2, sendo 125,4\u00a0km\u00b2 de terra firme (54,0%) e 106,7\u00a0km\u00b2 (46,0%) de auga. Boston \u00e9 a cuarta cidade m\u00e1is densamente poboada do pa\u00eds entre aquelas que son cabeceiras dalgunha grande \u00e1rea metropolitana. Das cidades estadounidenses con m\u00e1is de 600.000 habitantes, s\u00f3 San Francisco \u00e9 menor en \u00e1rea terrestre. Boston est\u00e1 rodeada pola rexi\u00f3n do \"Greater Boston\" (Gran Boston) e polas cidades de Winthrop, Revere, Chelsea, Everett, Somerville, Cambridge, Watertown, Newton, Brookline, Needham, Dedham, Canton, Milton e Quincy. O r\u00edo Charles separa a cidade propiamente dita de Boston das cidades de Cambridge e Watertown, e do barrio de Charlestown, que si pertence a Boston. Ao leste at\u00f3pase o porto de Boston e a \u00e1rea de Lecer Nacional das Illas do porto de Boston. O r\u00edo Neponset forma os l\u00edmites entre os barrios do sur de Boston e as cidades de Quincy e Milton. O r\u00edo Mystic separa Charlestown de Chelsea e Everett; Chelsea Creek e o porto de Boston fan o propio entre o leste da cidade e o seu centro. A altura oficial de Boston, medida no Aeroporto Internacional Logan, \u00e9 de 5,8 metros sobre o nivel do mar. O punto m\u00e1is alto \u00e9 Bellevue Hill, a 101 metros sobre o nivel do mar.\nGran parte da Back Bay e os barrios do South End est\u00e1n constru\u00eddos sobre terreos ga\u00f1ados ao mar utilizando material de recheo para crear a nova terra. S\u00f3 o outeiro Beacon Hill, o m\u00e1is pequeno dos tres outeiros orixinais en Boston, conserva a\u00ednda boa parte do seu feit\u00edo orixinal. A \u00e1rea do centro e os seus arredores inmediatos consisten en edificios de baixa altura de ladrillo ou pedra e edificios antigos de estilo federal. Varios deses edificios mest\u00faranse con outros modernos, especialmente nas zonas do distrito financeiro, Government Center, South Boston e Back Bay, que incl\u00fae varios edificios notables como a Biblioteca P\u00fablica de Boston, o Centro de Ciencia Cristi\u00e1, Copley Square, Newbury Street e os dous edificios m\u00e1is altos de Nova Ingleterra: a torre John Hancock e o Prudential Center.\nPreto da torre John Hancock at\u00f3pase o antigo edificio John Hancock co seu destacado faro meteorol\u00f3xico que indica coas s\u00faas cores o tempo que se aproxima \u00e1 cidade. As pequenas \u00e1reas comerciais est\u00e1n intercaladas con vivendas para unha ou varias familias, de madeira ou pedra. Actualmente, o distrito Hist\u00f3rico do sur (\"South End Historic District\") segue sendo o barrio sobrevivente m\u00e1is grande da \u00e9poca vitoriana en todo Estados Unidos. Xunto co centro, na xeograf\u00eda do sur de Boston salienta especialmente un gran t\u00fanel proxectado co\u00f1ecido como \"Big Dig\". A inestable terra recuperada no sur de Boston exp\u00f3n problemas especiais para proxectos de t\u00faneles. No centro da cidade, o proxecto permitiu a eliminaci\u00f3n da antiest\u00e9tica arteria central elevada e a incorporaci\u00f3n de novos espazos verdes e zonas abertas.\nBoston Common, situado preto do distrito financeiro e Beacon Hill, \u00e9 o parque p\u00fablico m\u00e1is antigo dos Estados Unidos. Xunto cos Xard\u00edns P\u00fablicos de Boston adxacentes, forma parte da Emerald Necklace, que \u00e9 unha serie de parques dese\u00f1ados por Frederick Law Olmsted para rodear a cidade. Jamaica Pond, en Emerald Necklace, \u00e9 a maior concentraci\u00f3n de auga doce na cidade. Outro parque notable \u00e9 Esplanade, situado entre as beiras do r\u00edo Charles. O Hatch Shell, unha sala de concertos ao aire libre, at\u00f3pase xunto ao Esplanade. Outros parques local\u00edzanse dispersos por toda a cidade, cos principais parques e praias situados preto de Castle Island; en Charlestown; e ao longo das costas de Dorchester, South Boston e East Boston.\nBarrios.\nBoston \u00e9 tam\u00e9n co\u00f1ecida como a \"cidade dos barrios\" debido \u00e1 gran cantidade de barrios que a compo\u00f1en. En total hai vinte e un barrios oficiais na cidade: Allston/Brighton, Back Bay, Bay Village, Beacon Hill, Charlestown, Chinatown/Leather District, Dorchester, Downtown/Financial District, East Boston, Fenway/Kenmore, Hyde Park, Jamaica Plain, Mattapan, Mission Hill, North End, Roslindale, Roxbury, South Boston, South End, West End e West Roxbury.\nEstes son os m\u00e1is importantes:\nBack Bay:Cheo dunha grande arquitectura, con casas vitorianas, cl\u00e1sicas ou g\u00f3ticas. Pos\u00fae grandes avenidas arboradas con edificios elegantes e unha gran variedade de tendas de moda, de antig\u00fcidades e galer\u00edas de arte.\nBeacon Hill: \u00c9 o barrio residencial m\u00e1is elegante de Boston. Reflicte o encanto vitoriano dos s\u00e9culos XVIII e XIX, e coas s\u00faas \u00e1rbores, as s\u00faas beirarr\u00faas de ladrillo e as s\u00faas l\u00e1mpadas de gas. Aqu\u00ed at\u00f3panse as mellores tendas de antig\u00fcidades, ao longo de r\u00faas como Chestnut, Pinckney ou Beacon.\nCharlestown: \u00c9 un barrio principalmente irland\u00e9s. P\u00f3dese percorrer nun tranv\u00eda ou nun barco dende Long Wharf. Situado al\u00e9n do porto.\nDowntown Crossing: Zona peonil. \u00c9 o para\u00edso dos afeccionados \u00e1s compras, con grandes almac\u00e9ns como Filene\u00b4s y Macy\u00b4s. Preto at\u00f3panse zonas como Financial District ou Chinatown, terceira comunidade chinesa en importancia no pa\u00eds.\nNewbury Street: Zona residencial moi elegante. Aut\u00e9ntica arquitectura do s\u00e9culo XIX, con tellados de \u00e9poca, pequenos patios, miradoiros, xard\u00edns. Abundan as residencias de tres ou catro andares. Tam\u00e9n numerosos talleres de famosos dese\u00f1adores e xoieiros.\nFaneuil Hall: Co\u00f1ecido como o \u201cberce da liberdade\u201d. Pos\u00fae un conxunto arquitect\u00f3nico formado por tres edificios do s\u00e9culo XIX, restaurados e cheos de restaurantes e tendas. Ten moitos pubs, clubs nocturnos e artistas de r\u00faa.\nNorth End: Barrio residencial m\u00e1is antigo de Boston. Combina o Vello Mundo co Novo Mundo. Edificios emblem\u00e1ticos como a igrexa Old North Church ou a casa de Paul Revere. Cheo de pequenos restaurantes moi caseiros.\nWaterfront: Situado na beira do r\u00edo Charles. Ten infinidade de tendas, restaurantes e museos, como o Acuario de Nova Inglaterra ou o barco do Boston Tea Party. Zona principalmente irlandesa. Famoso tam\u00e9n polas s\u00faas praias de City Point e Carson.\nCambridge: En realidade, Cambridge \u00e9 unha cidade al\u00e9n do r\u00edo, a\u00ednda que moitos o consideran parte da cidade de Boston. Aqu\u00ed sit\u00faase a famosa Universidade de Harvard.\nClima.\nBoston ten un clima continental h\u00famido con temperaturas variables durante todo o ano e cambios de temperatura en cuesti\u00f3n de d\u00edas, as\u00ed como nevaradas f\u00f3ra de temporada, \u00e9 dicir, \u00e9 un clima situado entre o continental h\u00famido e o subtropical h\u00famido, moi com\u00fan na costa sur de Nova Inglaterra. Os ver\u00e1ns nesta cidade son xeralmente c\u00e1lidos e h\u00famidos con temperaturas que oscilan arredor dos 33\u00a0\u00b0C, mentres que os invernos son fr\u00edos, con vento e neve, nesta estaci\u00f3n do ano os term\u00f3metros oscilan sobre os 5\u00a0\u00b0C baixo cero ou m\u00e1is baixas, predominan os ventos que sopran no alto mar que afectan a Boston, minimizando a influencia do oc\u00e9ano Atl\u00e1ntico. A primavera en Boston pode ser c\u00e1lida, con temperaturas que exceden os 30\u00a0\u00b0C cos ventos da costa, a\u00ednda que \u00e9 posible que un d\u00eda de finais de maio non exceda os 5\u00a0\u00b0C debido aos fr\u00edos ventos do oc\u00e9ano. O mes m\u00e1is caloroso \u00e9 xullo, cunha temperatura media m\u00e1xima de 28\u00a0\u00b0C e m\u00ednima de 18\u00a0\u00b0C, con condici\u00f3ns h\u00famidas. O mes m\u00e1is fr\u00edo, pola s\u00faa banda, \u00e9 xaneiro, con temperaturas medias m\u00e1ximas de 2\u00a0\u00b0C e m\u00ednimas de -6\u00a0\u00b0C. Os per\u00edodos de temperaturas que en ver\u00e1n exceden os 32\u00a0\u00b0C e en inverno os -12\u00a0\u00b0C non son com\u00fans e de cando en vez ocorren temporadas prolongadas. A temperatura m\u00e1is alta rexistrada en Boston foi de 40\u00a0\u00b0C o 4 de xullo de 1911. A temperatura m\u00e1is baixa foi de -18\u00a0\u00b0C e foi rexistrada o 9 de febreiro de 1934. O mes de febreiro en Boston viu 21\u00a0\u00b0C s\u00f3 unha vez na historia desde que se rexistran as temperaturas e tivo lugar o 24 de febreiro de 1985. A temperatura m\u00e1is alta do mes de marzo ocorreu o 31 de marzo de 1998.\nInverno (decembro a marzo): nesta estaci\u00f3n do ano os d\u00edas en Boston xeralmente son fr\u00edos con vento e neve. O mes de decembro \u00e9 o m\u00e1is fr\u00edo cunha temperatura m\u00ednima de 3\u00a0\u00b0C e un m\u00e1ximo de 14\u00a0mm de neve. A temperatura media \u00e9 de 4\u00a0\u00b0C.\nPrimavera (abril a maio): nestes meses, a temperatura en Boston \u00e9 morna, cun m\u00e1ximo de 19\u00a0\u00b0C e un m\u00ednimo de 4\u00a0\u00b0C.\nVer\u00e1n (xu\u00f1o e setembro): o ver\u00e1n en Boston e xeralmente soleado, caloroso e h\u00famido. Os meses de m\u00e1is calor son xullo e agosto cunha temperatura m\u00e1xima de 28\u00a0\u00b0C.\nOutono (outubro e novembro): o outono en Boston tam\u00e9n \u00e9 temperado con d\u00edas de vento. A temperatura media \u00e9 de 12\u00a0\u00b0C cunha precipitaci\u00f3n m\u00e1xima de 84\u00a0mm.\nA localizaci\u00f3n de Boston na costa do Atl\u00e1ntico Norte, a\u00ednda que modera as temperaturas, tam\u00e9n fai que a cidade sexa moi propensa aos sistemas meteorol\u00f3xicos do nordeste e que poden producir moita neve e chuvia. A cidade recibe unha media de 108\u00a0cm de precipitaci\u00f3ns e 104\u00a0cm de neve por ano. A maior\u00eda da neve prod\u00facese desde decembro at\u00e9 marzo. Normalmente hai pouca ou ningunha nevarada en abril e novembro, e a neve \u00e9 moi pouco com\u00fan entre maio e outubro. A n\u00e9boa \u00e9 frecuente, especialmente na primavera e a comezos do ver\u00e1n, e as ocasionais tormentas tropicais ou furac\u00e1ns poden ameazar a rexi\u00f3n, especialmente a comezos do outono. Debido \u00e1 s\u00faa situaci\u00f3n ao longo do Atl\u00e1ntico Norte, a cidade \u00e9 a mi\u00fado sometida \u00e1 brisa do mar, especialmente na recta final da primavera, cando a temperatura da auga a\u00ednda \u00e9 bastante fr\u00eda e as temperaturas na costa poden ser de dez a vinte graos m\u00e1is fr\u00edas que a poucos quil\u00f3metros do interior preto do mediod\u00eda.\nDemograf\u00eda.\nSegundo o censo estadounidense de 2000, na cidade de Boston resid\u00edan 589.141 habitantes, hab\u00eda 239.528 fogares e 115.212 familias. A densidade de poboaci\u00f3n era de 4.697 por km\u00b2. Das grandes cidades estadounidenses, s\u00f3 Nova York, San Francisco e Chicago ti\u00f1an unha densidade de poboaci\u00f3n maior que Boston. Hab\u00eda 251.935 unidades de vivenda cunha densidade media de 2.009\u00a0km\u00b2. O censo elaborado en 2008 revelou que a poboaci\u00f3n da cidade era de 609.023 habitantes; \u00e9 dicir, un 3,4% m\u00e1is que no censo de 2000. Durante os d\u00edas da semana, a poboaci\u00f3n de Boston pode aumentar durante o d\u00eda a preto de 1,2 mill\u00f3ns. Esta flutuaci\u00f3n da poboaci\u00f3n \u00e9 provocada por centos de miles de residentes suburbanos que viaxan \u00e1 cidade en relaci\u00f3n co traballo, educaci\u00f3n, sa\u00fade e eventos especiais.\nNa cidade, a poboaci\u00f3n repartiuse por idades da seguinte maneira: cun 19,8% menores de 18 anos; o 16,2% de 18 a 24; o 35,8% de 25 a 44; o 17,8% de 45 a 64; e o 10,4% ti\u00f1a 65 anos de idade ou m\u00e1is. A media de idade foi de 31 anos. Por cada 100 mulleres, hab\u00eda 92,8 homes. Por cada 100 mulleres maiores de 18 anos, hab\u00eda 90,2 homes. O Censo revelou, tam\u00e9n, que hab\u00eda 239.528 fogares, dos cales o 22,7% ti\u00f1an fillos menores de 18 anos que viv\u00edan con eles; o 27,4% eran parellas casadas que viven xuntas; o 16,4% contaba cunha muller de familia sen marido presente; e o 51,9% eran non-familias. O 37,1% de todas as familias comp\u00fa\u00f1anse de individuos e no 9,1% hab\u00eda algu\u00e9n que viv\u00eda s\u00f3 e que ti\u00f1a 65 anos de idade ou m\u00e1is. O tama\u00f1o medio do fogar era de 2,31 persoas e o tama\u00f1o medio da familia era de 3,17 persoas.\nA media dos ingresos dun fogar en Boston era de 39.629 d\u00f3lares ($), e a renda media para unha familia era de 44.151$. Os homes ti\u00f1an un ingreso medio de 37.435$ fronte aos 32.421$ das mulleres. A renda per c\u00e1pita para a cidade foi de 23.353$. O 19,5% da poboaci\u00f3n e o 15,3% das familias atop\u00e1banse por baixo do limiar de pobreza. Da poboaci\u00f3n total, o 25,6% dos menores de 18 anos e o 18,2% das persoas maiores de 65 anos viv\u00edan por baixo do devandito limiar.\nSegundo o Estudo sobre a Comunidade Estadounidense de 2007, a cidade ti\u00f1a unha poboaci\u00f3n na que o 58,4% eran brancos (50,0% de brancos non hispanos); o 25,3% afroamericanos (22,2% negros non hispanos ou s\u00f3 afroamericanos); o 0,8% eran indios americanos e nativos de Alasca; o 8,7% eran asi\u00e1ticos; o 0,1% hawaianos e outros insulares do Pac\u00edfico; o 9,4% doutra raza, e o 2,6% de d\u00faas ou m\u00e1is razas. O 15,6% do total da poboaci\u00f3n eran hispanos ou latinos de calquera raza. Segundo unha estimaci\u00f3n en 2006, a poboaci\u00f3n branca comprende o 53,5% da poboaci\u00f3n e os hispanos representan o 15,5%.\nNa data do censo de 2000, hab\u00eda 589.141 persoas, 239.528 fogares e 115.212 familias que resid\u00edan na cidade. A densidade demogr\u00e1fica era 4.697 habitantes por km\u00b2. Hab\u00eda 3.122 unidades de cuberta nunha densidade media de 33,6/quil\u00f3metro de (87,1/milla\u00b2). A distribuci\u00f3n por razas da cidade era 98,91% brancos, 0,14% americanos africanos, 0,14% americanos nativos, 0,20% asi\u00e1ticos, 0,01% de illas do Pac\u00edfico, 0,10% doutras razas, e 0,49% a partir de d\u00faas ou m\u00e1is razas. Os hispanos ou latinos de calquera raza eran o 0,72% da poboaci\u00f3n.\nHab\u00eda 2.997 casas das cales 33,3% ti\u00f1an rapaces menores de 18 anos que viv\u00edan con eles, 64,6% era parellas casadas vivindo xuntas, 7,0% ti\u00f1an un cabeza de familia feminino sen presenza do marido e o 25,1% non eran familias. O 20,6% de todas as casas estaban compostos de individuos s\u00f3s e o 8,8% te\u00f1en a algunha persoa anci\u00e1 maior de 65 anos. O tama\u00f1o medio da casa era 2,63 persoas e o tama\u00f1o medio de la familia era 3.06 persoas.\nNa cidade a distribuci\u00f3n da poboaci\u00f3n por idades era: o 25,2% baixo a idade dos 18, 6,3% a partir 18 a 24, 28,7% a partir 25 a 44, 27,1% a partir 45 a 64, e 12,7% eran maiores de 65 anos. A idade mediana era 40 anos. Por cada 100 mulleres hab\u00eda 100,8 homes. Por cada 100 mulleres maiores de 18 anos hab\u00eda 98,2 homes.\nOs habitantes de ascendencia irlandesa forman o maior grupo \u00e9tnico na cidade, o que representa o 15,8% da poboaci\u00f3n, seguidos polos italianos, que representan o 8,3% da poboaci\u00f3n. As persoas de ascendencia india occidental son outro grupo importante, representando o 6,4% da poboaci\u00f3n, preto da metade dos cales son de ascendencia haitiana. Alg\u00fans barrios, como Dorchester, recibiron unha notable afluencia de persoas de ascendencia vietnamita nas \u00faltimas d\u00e9cadas. Barrios como Jamaica Plain e Roslindale experimentaron un crecente n\u00famero de dominicanos-estadounidenses. A cidade de Boston tam\u00e9n ten unha das maiores poboaci\u00f3ns LGBT per c\u00e1pita. Ocupa o 5\u00ba lugar de todas as principais cidades do pa\u00eds (detr\u00e1s de San Francisco, e lixeiramente por detr\u00e1s de Seattle, Atlanta, e Minneapolis, respectivamente). En Boston, o 12,3% da cidade reco\u00f1\u00e9cese a si mesma como gai, lesbiana ou bisexual\nDialecto.\nO \"acento de Boston\" \u00e9 un dos acentos m\u00e1is prestixiosos e co\u00f1ecidos do ingl\u00e9s americano e tam\u00e9n \u00e9 amplamente parodiado nos Estados Unidos como o discurso dos Kennedy e os graduados de Harvard. \u00c9 un acento do tipo \"non-rhotic\" (\u00e9 dicir, cae o son \"r\" ao final de s\u00edlabas a menos que a seguinte s\u00edlaba comece cunha vogal) e utiliza \"broad a\" para palabras como \"bath\" de son como \"baath\". O ingl\u00e9s de Boston ten moitas palabras dialectais como \"wicked\" (malvado), que significa \"very\" (moi); e \"frappe\", que significa \"milkshake made with ice cream\" (batido feito con xeado).\nEste dialecto bas\u00e9ase no ingl\u00e9s do sur de Inglaterra, levado a Am\u00e9rica coa colonizaci\u00f3n brit\u00e1nica de 1630. Os bostonianos rete\u00f1en un importante n\u00famero de arca\u00edsmos e as expresi\u00f3ns orixinais. Con todo, tam\u00e9n presenta algunhas innovaci\u00f3ns e ultracorrecci\u00f3ns curiosas que non permiten soster que o bostoniano sexa fiel reflexo do ingl\u00e9s dos colonos.\nDelincuencia.\nA cidade viu unha gran reduci\u00f3n dos delitos violentos desde comezos dos 90. A baixa taxa de delincuencia de Boston nos \u00faltimos anos do s\u00e9culo XX e comezos do s\u00e9culo XXI foi atribu\u00edda \u00e1 colaboraci\u00f3n do Departamento de Polic\u00eda de Boston con grupos de veci\u00f1os e aos esforzos das igrexas parroquiais por evitar que os mozos se unisen a cuadrillas, as\u00ed como \u00e1 intervenci\u00f3n do Fiscal Federal dos Estados Unidos e das oficinas do fiscal de distrito. Isto axudou a conducir, en parte, ao que se promoveu como o \"Milagre de Boston\". Os asasinatos na cidade reduc\u00edronse de 152 en 1990 (unha taxa de homicidios de 26,5 por cada 100.000 habitantes) a 31 en 1999 (unha taxa de 5,26 asasinatos por cada 100.000).\nEn 2000, con todo, o reconto anual de asasinatos flutuou nun 50% en comparaci\u00f3n co ano anterior, con 60 asasinatos en 2002, seguido por tan s\u00f3 39 en 2003, 64 en 2004 e 75 en 2005. A\u00ednda que as cifras est\u00e1n moi lonxe da marca de 1990, as aberraci\u00f3ns na taxa de homicidios foron inquietantes para moitos bostonianos e impulsaron o debate sobre se o Departamento de Polic\u00eda de Boston deber\u00eda revisar o seu enfoque da loita contra a delincuencia.\nO \"Milagre de Boston\" fai referencia \u00e1 baixa taxa da delincuencia. Isto non ser\u00eda posible sen o forte compromiso dos grupos de veci\u00f1os e igrexas parroquiais, xa que desenvolv\u00edan programas de actividades para que os mozos evitasen o mundo das cuadrillas.\nAdemais das cuadrillas das r\u00faas, en Boston destaca a venda de droga, e por iso a polic\u00eda quere reducir a delincuencia de calquera maneira posible.\nEconom\u00eda.\nOs institutos e universidades de Boston te\u00f1en un grande impacto na econom\u00eda da cidade e da rexi\u00f3n. Non s\u00f3 son unha das principais fontes de emprego, sen\u00f3n que tam\u00e9n atraen industrias de alta tecnolox\u00eda \u00e1 cidade e \u00e1 rexi\u00f3n circundante. A \u00e1rea de Boston \u00e9 a sede de empresas de tecnolox\u00eda como EMC Corporation e Analog Devices, e de empresas de comercio electr\u00f3nico como Vistaprint e CSN Stores. Boston \u00e9 tam\u00e9n un importante centro de empresas de biotecnolox\u00eda, entre as que se incl\u00faen Millennium Pharmaceuticals, Merck &amp; Co., Millipore, Genzyme e Biogen Idec. Segundo un informe de 2003 pola Autoridade de Reurbanizaci\u00f3n de Boston, os estudantes matriculados nos institutos e universidades de Boston contrib\u00faen con 4,8 mil mill\u00f3ns de d\u00f3lares anuais \u00e1 econom\u00eda da cidade. Boston tam\u00e9n recibe a maior cantidade absoluta do financiamento anual dos Institutos Nacionais da Sa\u00fade de todas as cidades nos Estados Unidos.\nO turismo comprende unha gran parte da econom\u00eda de Boston. En 2004, os turistas gastaron 7,9 mil mill\u00f3ns e fixeron \u00e1 cidade un dos dez lugares tur\u00edsticos m\u00e1is populares do pa\u00eds. Algunhas das outras industrias importantes son os servizos financeiros, especialmente os fondos com\u00fans de investimento e seguros. Fidelity Investments, unha empresa de investimento baseada en Boston, axudou a popularizar o fondo mutuo nos 80 e fixo de Boston unha das principais cidades financeiras nos Estados Unidos. A cidade tam\u00e9n \u00e9 a sede rexional de grandes bancos como o Banco de Am\u00e9rica e Sovereign Bank, e \u00e9 un centro de capital risco. State Street Corporation, empresa especializada na xesti\u00f3n de activos e servizos de custodia, ten a s\u00faa sede na cidade. Boston \u00e9 tam\u00e9n un centro de impresi\u00f3n e edici\u00f3n; Houghton Mifflin Harcourt ten a s\u00faa sede en Boston, xunto con Bedford-St. Martin's Press, Beacon Press e Little, Brown and Company. A cidade ten catro grandes centros de convenci\u00f3ns; o Hynes Convention Center no Back Bay, o Bayside Expo Center en Dorchester, e o World Trade Center, o Boston Convention e o Exhibition Center en South Boston. Debido \u00e1 situaci\u00f3n de Boston como capital do estado e casa rexional das axencias federais, a lei e o goberno son outro compo\u00f1ente importante da econom\u00eda da cidade.\nAlgunhas das principais empresas con sede na cidade son a compa\u00f1\u00eda de seguros Liberty Mutual, Gillette (agora propiedade de Procter &amp; Gamble), New Balance, The Boston Consulting Group, Bain Capital, Bain &amp; Company e Teradyne, un dos principais fabricantes mundiais de semicondutores e outros equipos electr\u00f3nicos de proba. Outras grandes empresas at\u00f3panse f\u00f3ra da cidade, especialmente ao longo da Ruta 128. Esta \u00e9 o centro da industria de alta tecnolox\u00eda da rexi\u00f3n. En 2006, Boston e a s\u00faa \u00e1rea metropolitana foi clasificada como a cuarta \u201ccibercidade\u201d m\u00e1is grande nos Estados Unidos con 191.700 empregos de alta tecnolox\u00eda. S\u00f3 as \u00e1reas metropolitanas de Nova York e Washington D. C., e Silicon Valley te\u00f1en maiores sectores de alta tecnolox\u00eda. O Porto de Boston \u00e9 un dos principais portos mar\u00edtimos ao longo da costa leste dos Estados Unidos. Boston \u00e9 clasificada como unha \"incipiente cidade global\" por un grupo de estudo de 2004 na Universidade de Loughborough en Inglaterra. Un estudo de 2008 clasificou a Boston entre as 10 principais cidades do mundo para unha carreira de finanzas."}
{"id": "21845", "revid": "23204", "url": "https://gl.wikipedia.org/wiki?curid=21845", "title": "Cant\u00f3n, China", "text": "Cant\u00f3n (chin\u00e9s simplificado: \u5e7f\u5dde, chin\u00e9s tradicional: \u5ee3\u5dde, pinyin: Gu\u01cengzh\u014dou, forma tradicional: Kwangchow) \u00e9 a capital da provincia de Guangdong no sur da Rep\u00fablica Popular China. Ten unha poboaci\u00f3n de 12,1 mill\u00f3ns de habitantes na \u00e1rea urbana (2019), e se se conta xunto \u00e1 \u00e1rea metropolitana aos suburbios do delta do r\u00edo das Perlas, acada unha poboaci\u00f3n de 46,9 mill\u00f3ns de habitantes, formando a maior conurbanaci\u00f3n do mundo.\nSituada no r\u00edo das Perlas, \u00e9 a cidade m\u00e1is importante do sur da China. A s\u00faa posici\u00f3n estrat\u00e9xica, moi preto de Hong Kong, permitiu que a cidade se desenvolvese con rapidez. Foi o principal punto de sa\u00edda dos emigrantes chineses durante os s\u00e9culos XIX e principios do XX.\nA cidade foi fundada pola dinast\u00eda Qin hai algo m\u00e1is de 2000 anos e recibiu o nome de \u201cYancheng\u201d ou \u201ccidade das cabras\u201d. Foi a capital do reino Yue do sur.\nConverteuse nun dos principais portos de Asia durante a dinast\u00eda Tang. Foi tam\u00e9n o porto de entrada dos primeiros misioneiros espa\u00f1ois e portugueses que chegaron \u00e1 China no s\u00e9culo XVI.\nA cidade disp\u00f3n dun aeroporto internacional. Est\u00e1 comunicada coa veci\u00f1a Hong Kong (a unha distancia de 182\u00a0km) mediante trens, autobuses e un servizo de transbordador.\nCidades irmandadas.\nGuangzhou est\u00e1 irmandada coas seguintes cidades:"}
{"id": "21846", "revid": "22570", "url": "https://gl.wikipedia.org/wiki?curid=21846", "title": "Voadores de Papantla", "text": "Os Voadores de Papantla, tradici\u00f3n mexicana, representaba para alg\u00fans antigos pobos ind\u00edxenas como os olmecas e tototnacas un ritual sagrado cun grande significado astron\u00f3mico e relixioso. Consiste en que catro perosas (simbolizando os catro puntos cardinais) se aten a un tronco alto e xiren arredor del 13 veces cada un, sumando, en total, 52 voltas, que eran os anos que duraba un s\u00e9culo astron\u00f3mico para os ind\u00edxenas."}
{"id": "21849", "revid": "1131", "url": "https://gl.wikipedia.org/wiki?curid=21849", "title": "Madr\u00e1s", "text": ""}
{"id": "21863", "revid": "56817", "url": "https://gl.wikipedia.org/wiki?curid=21863", "title": "Cimitarra", "text": "Co termo cimitarra podemos referirnos a:"}
{"id": "21865", "revid": "98629", "url": "https://gl.wikipedia.org/wiki?curid=21865", "title": "Chihuahua (can)", "text": "O chihuahua \u00e9 un can de compa\u00f1\u00eda orixinario de M\u00e9xico. \u00c9 quizabes un dos cans de compa\u00f1\u00eda m\u00e1is famosos do mundo, dado o seu pequeno tama\u00f1o e escasas necesidades. Tam\u00e9n \u00e9 considerado como un excelente can de garda e alerta, xa que est\u00e1 sempre vixiante e ladra ao menor ru\u00eddo.\nOrixe.\nNun inicio pensouse que fora introducido en Am\u00e9rica polos conquistadores europeos. Mesmo houbo quen expresou que provi\u00f1a da China. Foron os achados de relevos de pequenos cans, en templos toltecas e de esqueletos diminutos atopados nas escavaci\u00f3ns os que permitiron considerar que os actuais chihuahuas son descendentes dos pequenos cans sacros dos aztecas e toltecas.\nDescrici\u00f3n.\nAo Chihuahua co\u00f1\u00e9ceselle como o can m\u00e1is pequeno do mundo. \u00c9 un can inquedo e moi valente, de corpo compacto. A s\u00faa lonxitude \u00e9 lixeiramente maior c\u00e1 altura \u00e1 cruz. Ten a cabeza redondeada, en forma de maz\u00e1. A depresi\u00f3n fronto-nasal ben marcada afundida e ancha, a consecuencia da fronte empenada sobre a inserci\u00f3n do curto foci\u00f1o. As s\u00faas orellas son grandes, erectas e despregadas; anchas na s\u00faa base, red\u00facense gradualmente ata terminar lixeiramente redondeadas na punta. A cola \u00e9 bastante longa, de implantaci\u00f3n alta, ancha na s\u00faa base reduc\u00edndose gradualmente cara \u00e1 punta. O corpo longo, o seu peso non debe superar os tres quilos.\nVariedades.\nExisten d\u00faas variedades nesta raza."}
{"id": "21866", "revid": "23204", "url": "https://gl.wikipedia.org/wiki?curid=21866", "title": "Petr\u00f3polis", "text": "Petr\u00f3polis \u00e9 unha cidade brasileira situada no Estado do R\u00edo de Xaneiro, nas monta\u00f1as da \"Serra dos \u00d3rg\u00e3os\". Ten unha \u00e1rea de 774,606\u00a0km\u00b2 e unha poboaci\u00f3n estimada de 302.477 habitantes para o ano de 2004. Sit\u00faase a uns 68\u00a0km da capital do estado, R\u00edo de Xaneiro pola estrada BR-040 e a 463\u00a0km da cidade de S\u00e3o Paulo.\nHistoria.\nFoi a primeira cidade proxectada do Brasil. Antes de ser constru\u00edda, a rexi\u00f3n era co\u00f1ecida como Fazenda do C\u00f3rrego Seco, e serv\u00eda como pasaxe do R\u00edo de Xaneiro ao estado de Minas Gerais. Ch\u00e1mase Petr\u00f3polis (ou sexa, \"a cidade de Pedro\") en homenaxe ao seu fundador, o emperador Pedro II. O clima agradable da rexi\u00f3n atraiu a Familia Real brasileira, que al\u00ed constru\u00edu a s\u00faa estancia de ver\u00e1n. Para acoller a corte foron constru\u00eddos moitos palacios e construci\u00f3ns luxosas. Ademais, foron \"importadas\" 600 familias de inmigrantes alem\u00e1ns no s\u00e9culo XIX para colonizar a \u00e1rea.\nA\u00ednda hoxe os descendentes da familia real te\u00f1en terras na rexi\u00f3n.\nEconom\u00eda.\nO seu agradable clima, as s\u00faas construci\u00f3ns hist\u00f3ricas, e a abundante vexetaci\u00f3n da \"Serra dos \u00d3rg\u00e3os\" e as s\u00faas monta\u00f1as serven como grandes atractivos tur\u00edsticos. Ademais, a cidade pos\u00fae un activo comercio e servizos e tam\u00e9n produci\u00f3n agropecuaria (na que destacan as plantaci\u00f3ns de froitas de clima temperado) e industrias."}
{"id": "21867", "revid": "23204", "url": "https://gl.wikipedia.org/wiki?curid=21867", "title": "Chihuahua", "text": "Chihuahua \u00e9 unha cidade de M\u00e9xico, capital do Estado de Chihuahua, situada no norte do pa\u00eds. \u00c9 a segunda cidade m\u00e1is poboada do estado, tras Ciudad Ju\u00e1rez, e a d\u00e9cima cuarta zona metropolitana do pa\u00eds. No 2005 ti\u00f1a unha poboaci\u00f3n de 804.882 habitantes."}
{"id": "21870", "revid": "23204", "url": "https://gl.wikipedia.org/wiki?curid=21870", "title": "Oxford", "text": "Oxford \u00e9 unha vella cidade universitaria inglesa no condado de Oxfordshire, en Inglaterra. Segundo o censo de 2001 a s\u00faa poboaci\u00f3n \u00e9 de 134.248 habitantes.\nLocalizaci\u00f3n.\nOxford est\u00e1 situada a unhas 50 millas (80 quil\u00f3metros) ao noroeste de Londres; as cidades est\u00e1n unidas pola autoestrada M40, que tam\u00e9n enlaza ao norte con Birmingham. A Canle de Oxford conecta co r\u00edo T\u00e1mese en Oxford. A cidade conta cun aeroporto, situado en Kidlington, que ofrece servizos a\u00e9reos de negocios e xerais.\nHistoria.\nA cidade foi ocupada por vez primeira na \u00e9poca dos sax\u00f3ns e menci\u00f3nase por vez primeira nun escrito das cr\u00f3nicas anglosaxoas do ano 912. A Universidade de Oxford \u00e9 a m\u00e1is antiga de Inglaterra e menci\u00f3nase por vez primeira no s\u00e9culo XII."}
{"id": "21873", "revid": "89787", "url": "https://gl.wikipedia.org/wiki?curid=21873", "title": "Flamenco", "text": "O flamenco \u00e9 un estilo de m\u00fasica e danza propio de Andaluc\u00eda, Estremadura e Murcia. As s\u00faas principais facetas son o cante, o toque e o baile, contando tam\u00e9n coas s\u00faas propias tradici\u00f3ns e normas. Tal e como o co\u00f1ecemos hoxe en d\u00eda data do s\u00e9culo XVIII, e existe controversia sobre a s\u00faa orixe, xa que a\u00ednda que hai distintas opini\u00f3ns e vertentes ningunha delas pode ser comprobada de forma hist\u00f3rica. A\u00ednda que o dicionario da RAE o asocia \u00e1 etnia xitana, \u00e9 m\u00e1is que perceptible a fusi\u00f3n das distintas culturas que coincidiron na Andaluc\u00eda da \u00e9poca. De todas as hip\u00f3teses sobre a s\u00faa orixe a tese m\u00e1is estendida \u00e9 a que exp\u00f3n a orixe mourisca e a mestizaxe cultural que por ent\u00f3n se deu en Andaluc\u00eda: ori\u00fandos, musulm\u00e1ns, xitanos, castel\u00e1ns e xudeus.\nO 16 de novembro de 2010 a UNESCO declarouno como Patrimonio Cultural Inmaterial da Humanidade a iniciativa das Comunidades Aut\u00f3nomas de Andaluc\u00eda, Estremadura e Murcia. Ademais \u00e9 Patrimonio Cultural Inmaterial Etnol\u00f3xico Andaluz e est\u00e1 inscrito no Inventario Xeral de Bens Mobles da Rexi\u00f3n de Murcia establecido pola Direcci\u00f3n Xeral de Belas Artes e Bens Culturais.\nA s\u00faa popularidade en Hispanoam\u00e9rica foi tal que en Guatemala, Costa Rica, Panam\u00e1, O Salvador e Porto Rico xurdiron diversas agrupaci\u00f3ns e academias. En Xap\u00f3n \u00e9 tan popular que se di que hai al\u00ed m\u00e1is academias de flamenco que en Espa\u00f1a.\nEtimolox\u00eda.\nA palabra \"flamenco\", referida ao x\u00e9nero art\u00edstico que se co\u00f1ece baixo ese nome, rem\u00f3ntase a mediados do s\u00e9culo XIX. Non hai certeza da s\u00faa etimolox\u00eda, polo que se suscitaron varias hip\u00f3teses:\nNon se ten certeza do motivo polo que os xitanos eran chamados \"flamencos\", con todo hai numerosas noticias que apuntan cara a unha orixe xergal, situando o termo \"flamenco\" dentro do l\u00e9xico propio da xerman\u00eda. Esta teor\u00eda sost\u00e9n que \"flamenco\" deriva de \"flamancia\", palabra que prov\u00e9n de \"flama\" e que en xerman\u00eda se refire ao temperamento fogoso dos xitanos. No mesmo sentido o dicionario da Real Academia Espa\u00f1ola di que \"flamenco\" significa coloquialmente \"chulo ou insolente\", sendo un exemplo diso a locuci\u00f3n \"po\u00f1erse flamenco\". Nun significado similar, o termo \"flamenco\" \u00e9 usado como sin\u00f3nimo de \"coitelo\" e de \"algazara\" por Juan Ignacio Gonz\u00e1lez del Castillo, no seu sainete \"El soldado fanfarr\u00f3n\" (ca. 1785). No entanto, Seraf\u00edn Est\u00e9banez Calder\u00f3n que nas s\u00faas \"Escenas andaluzas\" (1847) aporta as primeiras descrici\u00f3ns de situaci\u00f3ns flamencas, non utilizou ese nome para cualificalas.\nDistinci\u00f3n entre flamenco e folclore andaluz.\nO estilo flamenco foise configurando durante o s\u00e9culo XIX, sobre o substrato da m\u00fasica e a danza tradicionais de Andaluc\u00eda, cuxas orixes son antigas e diversas. Con todo o flamenco non \u00e9 o folclore de Andaluc\u00eda (composto por seguidillas, sevillanas, fandangos, verdiais, trovos, o chacarr\u00e1, o vito...), sen\u00f3n un x\u00e9nero art\u00edstico fundamentalmente esc\u00e9nico.\nEn ning\u00fan momento da s\u00faa historia o flamenco pasou de ser unha m\u00fasica interpretada por minor\u00edas, con maior ou menor difusi\u00f3n. O xurdimento dos cantaores profesionais e a transformaci\u00f3n dos cantos populares por parte dos xitanos, fixeron que o seu estilo se afastase considerablemente das tonadas tradicionais. O flamenco somete o popular a unha estilizaci\u00f3n tan grande que o leva cara ao culto, pero sen perder o seu sabor popular.\nA\u00ednda as\u00ed o flamenco consid\u00e9rase un atractivo tur\u00edstico de primeira orde para Andaluc\u00eda, tanto como espect\u00e1culo como arte para o seu estudo ata como doutoramento.\nHistoria.\nCrese que o x\u00e9nero flamenco xurdiu a finais do s\u00e9culo XVIII en cidades e vilas agrarias da Baixa Andaluc\u00eda, a\u00ednda que practicamente non hai datos relativos a esas datas e as manifestaci\u00f3ns desta \u00e9poca son m\u00e1is propias da escola bolera que do flamenco.\nO casticismo.\nEn 1783 Carlos III promulgou unha pragm\u00e1tica que regulaba a situaci\u00f3n social dos xitanos. Isto foi un feito transcendental na historia dos xitanos espa\u00f1ois que, tras s\u00e9culos de marxinaci\u00f3n e persecuci\u00f3ns, viron como a s\u00faa situaci\u00f3n xur\u00eddica melloraba substancialmente.\nTrala guerra da independencia espa\u00f1ola (1808-1812) desenvolveuse na conciencia espa\u00f1ola un sentimento de orgullo racial, que contrap\u00f3n ao ilustrado afrancesado a forza tel\u00farica do \"majo\", arquetipo do individualismo, a graza e o casticismo. Nese ambiente triunfa a moda ca\u00f1\u00ed, pois o casticismo ve no xitano un modelo ideal dese individualismo. A eclosi\u00f3n das escolas taurinas de Ronda e Sevilla, o auxe do bandoleirismo e a fascinaci\u00f3n polo andaluz manifestada polos viaxeiros rom\u00e1nticos europeos, foron conformando o costumismo andaluz, que triunfou na corte madrile\u00f1a.\nOs caf\u00e9s cantantes.\nOs caf\u00e9s cantantes eran locais nocturnos onde os espectadores pod\u00edan beber copas \u00e1 vez que gozaban de espect\u00e1culos musicais. Neles frecuentemente produc\u00edanse incidentes de todo tipo, polo que a maior\u00eda da poboaci\u00f3n viv\u00eda de costas a eles.\nSegundo publicou nas s\u00faas memorias o cantaor Fernando de Triana, xa en 1842 exist\u00eda un caf\u00e9 cantante en Sevilla, que se volveu a inaugurar en 1847 baixo o nome dos \"Lombardos\", como a \u00f3pera de Verdi. Con todo, por aquel ent\u00f3n os distintos cantes e int\u00e9rpretes estaban bastante desconectados entre si. En 1881 Silverio Franconetti, cantaor de extenso repertorio e grandes dotes art\u00edsticos, abriu en Sevilla o primeiro caf\u00e9 cantante flamenco. No caf\u00e9 de Silverio os cantaores estaban nun ambiente moi competitivo, pois ao propio Silverio gust\u00e1balle retar en p\u00fablico os mellores cantaores que pasaban polo seu caf\u00e9.\nA moda dos caf\u00e9s cantantes permitiu o xurdimento do cantaor profesional e serviu de crisol onde se configurou a arte flamenca. Neles os non-xitanos aprend\u00edan os cantes dos xitanos, mentres que estes reinterpretaban ao seu estilo os cantes folcl\u00f3ricos andaluces, ampli\u00e1ndose o repertorio. As\u00ed mesmo, o gusto do p\u00fablico contribu\u00edu a configurar o x\u00e9nero flamenco, unific\u00e1ndose a s\u00faa t\u00e9cnica e a s\u00faa tem\u00e1tica.\nO antiflamenquismo da xeraci\u00f3n do 98.\nO , definido pola Real Academia Espa\u00f1ola como a \"afecci\u00f3n aos costumes flamencos\", \u00e9 unha manta de retallos conceptual onde se atopa o cante flamenco e a afecci\u00f3n aos touros, entre outros elementos castizos espa\u00f1ois. Estes costumes foron fortemente atacados pola xeraci\u00f3n do 98, sendo todos os seus membros \"antiflamenquistas\" f\u00f3ra dos irm\u00e1ns Machado, pois Manuel e Antonio, ao seren sevillanos e fillos do folclorista Dem\u00f3filo, ti\u00f1an unha visi\u00f3n m\u00e1is complexa do asunto.\nO palad\u00edn do antiflamenquismo foi o escritor madrile\u00f1o Eugenio Noel, quen na s\u00faa mocidade fora un casticista militante. Noel atribu\u00edu ao flamenco e a tauromaquia a orixe dos males de Espa\u00f1a. Ao seu entender, a ausencia destas manifestaci\u00f3ns culturais nos modernos estados europeos parec\u00eda traducirse nun maior desenvolvemento econ\u00f3mico e social. Estas consideraci\u00f3ns fixeron que se establecese durante d\u00e9cadas unha fenda insalvable entre o flamenco e a maior parte da intelectualidade.\nA \u00f3pera flamenca.\nEntre 1920 e 1955 os espect\u00e1culos flamencos pasaron a ser celebrados en prazas de touros e teatros, baixo o nome de \"\u00f3pera flamenca\". Esta denominaci\u00f3n era unha estratexia econ\u00f3mica dos promotores, pois a \u00f3pera s\u00f3 tributaba o 3% mentres que os espect\u00e1culos de variedades pagaban un 10%. Nesta \u00e9poca os espect\u00e1culos flamencos estend\u00e9ronse por toda Espa\u00f1a e polas principais cidades do mundo. O grande \u00e9xito social e comercial alcanzado polo flamenco nesta \u00e9poca eliminou dos escenarios alg\u00fans dos palos m\u00e1is antigos e sobrios, en favor de aires m\u00e1is lixeiros, como as canti\u00f1as, os cantes de ida e volta e, sobre todo, os fandangos, dos que se crearon moitas versi\u00f3ns persoais. A cr\u00edtica purista atacou esa livianizaci\u00f3n dos cantes, as\u00ed como o uso do falsete e o vulgar estilo gaiteiro\nNa li\u00f1a do purismo, Federico Garc\u00eda Lorca e Manuel de Falla tiveron a idea de convocar un concurso de cante jondo en Granada en 1922. Ambos os artistas concib\u00edan o flamenco como folclore, non como x\u00e9nero art\u00edstico esc\u00e9nico. Por iso sent\u00edan preocupaci\u00f3n pois cr\u00edan que o triunfo masivo do flamenco acabar\u00eda coas s\u00faas ra\u00edces m\u00e1is puras e fondas. Para remedialo organizaron un concurso de cante jondo no que s\u00f3 pod\u00edan participar afeccionados. Quedaron exclu\u00eddos os cantes festeiros, como as canti\u00f1as, que Falla e Lorca non consideraban jondos sen\u00f3n flamencos. O xurado foi presidido por Antonio Chac\u00f3n, que por ent\u00f3n era primeira figura do cante. Os ga\u00f1adores foron \"El Tenazas\", un cantaor profesional retirado de Mor\u00f3n de la Frontera, e Manuel Ortega, un neno sevillano de oito anos que pasar\u00eda \u00e1 historia do flamenco como Manolo Caracol. O concurso resultou un fracaso debido ao escaso eco que tivo e porque Lorca e Falla non souberon entender o car\u00e1cter profesional que por ent\u00f3n xa ti\u00f1a o flamenco, afan\u00e1ndose en balde en buscar unha pureza que nunca existiu, nunha arte que se caracterizaba pola mestura e a innovaci\u00f3n persoal dos seus creadores. \u00c1 marxe dese fracaso, coa Xeraci\u00f3n do 27, cuxos membros m\u00e1is eminentes eran andaluces e xa que logo co\u00f1ecedores de primeira man do x\u00e9nero, comezou o reco\u00f1ecemento do flamenco polos intelectuais.\nTrala guerra civil espa\u00f1ola, durante a posguerra e os primeiros anos do franquismo, mirouse con receo o mundo do flamenco, pois as autoridades non ti\u00f1an claro que devandito x\u00e9nero contribu\u00edse \u00e1 conciencia nacional. Con todo, o r\u00e9xime pronto acabou adoptando o flamenco como unha das manifestaci\u00f3ns culturais espa\u00f1olas por antonomasia.\nEn suma, o per\u00edodo da \u00d3pera Flamenca foi unha \u00e9poca aberta \u00e1 creatividade e que conformou definitivamente a maior parte do repertorio flamenco. Foi a idade de ouro deste x\u00e9nero, con figuras como Antonio Chac\u00f3n, Manuel Torre, La Ni\u00f1a de los Peines, Pepe Marchena e Manolo Caracol.\nO nacemento da flamencolox\u00eda.\nA partir dos anos 50 do s\u00e9culo XX empezaron a publicarse abundantes estudos antropol\u00f3xicos e musicol\u00f3xicos sobre o flamenco. En 1954 Hispavox publicou a primeira \"Antolox\u00eda do Cante Flamenco\", gravaci\u00f3n sonora que foi un gran revulsivo na s\u00faa \u00e9poca, dominada polo cante orquestrado e, en consecuencia, mistificado. En 1955 o intelectual arxentino Anselmo Gonz\u00e1lez Climent publicou un ensaio chamado \"Flamencolox\u00eda\", cuxo t\u00edtulo bautizou o \"conxunto de co\u00f1ecementos, t\u00e9cnicas, etc., sobre o cante e o baile flamencos\". Este libro dignificou o estudo do flamenco ao aplicarlle a metodolox\u00eda acad\u00e9mica propia da musicolox\u00eda e serviu de base aos posteriores estudos sobre devandito x\u00e9nero.\nComo consecuencia, en 1956 organizouse o I Concurso Nacional de Cante Jondo de C\u00f3rdoba e en 1958 fundouse en Xerez da Fronteira a primeira C\u00e1tedra de Flamencolox\u00eda, a m\u00e1is antiga instituci\u00f3n acad\u00e9mica dedicada ao estudo, a investigaci\u00f3n, conservaci\u00f3n, promoci\u00f3n e defensa da arte flamenca. As\u00ed mesmo en 1963 o poeta cordob\u00e9s Ricardo Molina e o cantaor sevillano Antonio Mairena publicaron ao mesmo tempo \"Mundo y Formas del Cante Flamenco\", convertida en obra de referencia obrigada. Cunha linguaxe sinxela o libro describe a variedade de palos e estilos, e narra a historia do cante, defendendo que o flamenco foi obra exclusiva dos xitanos, que o mantiveron na intimidade ata que fixeron del a s\u00faa profesi\u00f3n. As\u00ed mesmo o libro diferencia entre o cante grande (soamente xitano) e o cante chico (aflamencamento das tonadas folcl\u00f3ricas andaluzas e coloniais). Polo tanto, a obra de Molina e Mairena introduciu na flamencolox\u00eda a \"tese xitanista\" e o \"neojondismo\" como li\u00f1as de investigaci\u00f3n.\nDurante moito tempo os postulados mairenistas tiv\u00e9ronse practicamente por incuestionables, ata que atoparon resposta noutros autores que elaboraron a \"tese andalucista\", que defend\u00eda que o flamenco era un produto xenuinamente andaluz, pois desenvolveuse integramente nesta rexi\u00f3n e porque os seus palos b\u00e1sicos derivaban do folclore de Andaluc\u00eda. As\u00ed mesmo manti\u00f1an que os xitanos andaluces contribu\u00edran determinadamente na s\u00faa formaci\u00f3n, po\u00f1endo de manifesto a excepcionalidade do flamenco entre as m\u00fasicas e danzas xitanas doutras partes de Espa\u00f1a e Europa. A unificaci\u00f3n da tese xitanista e a andalucista acabou por ser a m\u00e1is aceptada hoxe en d\u00eda. En resumo, entre os anos 1950 e 1970, o flamenco pasou de ser un mero espect\u00e1culo para converterse ademais en obxecto de estudo.\nA fusi\u00f3n flamenca.\nNa d\u00e9cada de 1970 en Espa\u00f1a respir\u00e1banse aires de cambio social e pol\u00edtico e a sociedade espa\u00f1ola xa estaba bastante influ\u00edda por diversos estilos musicais tra\u00eddos do resto de Europa e dos Estados Unidos. As\u00ed mesmo exist\u00edan numerosos cantaores que creceron escoitando a Antonio Mairena, Pepe Marchena e Manolo Caracol. A combinaci\u00f3n de ambos os factores desembocou nun per\u00edodo revolucionario chamado Fusi\u00f3n Flamenca.\nA cantante Roc\u00edo Jurado internacionalizou o flamenco a principios da d\u00e9cada dos 70, substitu\u00edndo a bata de cola por vestidos de noite. A s\u00faa faceta nos \"Fandangos de Huelva\" e nas Alegr\u00edas foi reco\u00f1ecida a nivel internacional pola s\u00faa perfecta tesitura de voz nestes x\u00e9neros. Adoitaba ir acompa\u00f1ada nos seus concertos polos guitarristas Enrique de Melchor e Tomatito, non s\u00f3 a nivel nacional sen\u00f3n en pa\u00edses como Colombia, Venezuela e Porto Rico.\nO representante musical Jos\u00e9 Antonio Pulp\u00f3n foi un personaxe decisivo nesa fusi\u00f3n, pois instou ao cantaor Agujetas a colaborar co grupo sevillano de rock andaluz Smash, a parella m\u00e1is revolucionaria desde Antonio Chac\u00f3n e Ram\u00f3n Montoya, iniciando un novo cami\u00f1o para o flamenco. As\u00ed mesmo propiciou a uni\u00f3n art\u00edstica entre o virtuoso guitarrista alxecire\u00f1o Paco de Luc\u00eda e o gran cantaor isle\u00f1o Camar\u00f3n de la Isla, que deron un impulso creativo ao flamenco que supo\u00f1er\u00eda a s\u00faa definitiva ruptura co conservadorismo de Mairena. Cando ambos os artistas emprenderon as s\u00faas carreiras en solitario, Camar\u00f3n converteuse nun cantaor m\u00edtico pola s\u00faa arte e a s\u00faa personalidade, con lexi\u00f3n de seguidores, mentres que Paco de Luc\u00eda reconfigurou todo o mundo musical do flamenco, abr\u00edndose a novas influencias, como a m\u00fasica brasileira, \u00e1rabe e jazz e introducindo novos instrumentos musicais como o caix\u00f3n peruano, a frauta travesa, etc.\nOutros int\u00e9rpretes destacados neste proceso de renovaci\u00f3n formal do flamenco foron Juan Pe\u00f1a, El Lebrijano, quen enlazou o flamenco coa m\u00fasica andalus\u00ed, e Enrique Morente, quen ao longo da s\u00faa dilatada carreira art\u00edstica basculou entre o purismo das s\u00faas primeiras gravaci\u00f3ns e a mestizaxe co rock.\nEn 2011 d\u00e1se a co\u00f1ecer este estilo na India grazas a Mar\u00eda del Mar Fern\u00e1ndez, que act\u00faa no videoclip de presentaci\u00f3n da pel\u00edcula \"S\u00f3 se vive unha vez\", titulada \"Se\u00f1orita\". O filme foi visto por m\u00e1is de 73 mill\u00f3ns de espectadores.\nO novo flamenco.\nNos anos 1980 xurdiu unha nova xeraci\u00f3n de artistas flamencos que xa recibiron a influencia de Camar\u00f3n, Paco de Luc\u00eda, Morente, etc. Estes artistas ti\u00f1an un maior interese pola m\u00fasica popular urbana que naqueles anos estaba renovando o panorama musical espa\u00f1ol, era a \u00e9poca da movida madrile\u00f1a. Entre eles destacan Pata Negra, que fusionaron o flamenco co blues e o rock, Ketama, de inspiraci\u00f3n pop e cubana e Ray Heredia, creador dun universo musical propio onde o flamenco ocupa un lugar central.\nA finais desa d\u00e9cada e durante toda a seguinte a fonogr\u00e1fica Novos Medios lanzou a moitos m\u00fasicos baixo a etiqueta Novo Flamenco, abus\u00e1ndose da etiqueta \"flamenco\" con fins estritamente comerciais. As\u00ed, esta denominaci\u00f3n agrupou a m\u00fasicos moi distintos entre si, tanto int\u00e9rpretes de flamenco orquestrado, como m\u00fasicos de rock, pop ou m\u00fasica cubana cuxa \u00fanica vinculaci\u00f3n co flamenco \u00e9 o parecido da s\u00faa t\u00e9cnica vocal coa dos cantaores, as s\u00faas orixes familiares ou a s\u00faa procedencia xitana; exemplos destes casos poden ser Rosario Flores, filla de Lola Flores, ou a reco\u00f1ecida cantante Mal\u00fa, sobri\u00f1a de Paco de Luc\u00eda e filla de Pepe de Luc\u00eda, que pese a simpatizar co flamenco e mantelo na s\u00faa discograf\u00eda continuou co seu estilo persoal e mant\u00edvose na industria musical polos seus propios m\u00e9ritos. Polo demais, s\u00e1ense de calquera estrutura flamenca cl\u00e1sica, desaparecendo todo rastro do comp\u00e1s, modos tonais e das estruturas mel\u00f3dicas propias dos palos.\nCon todo, o feito de que moitos dos int\u00e9rpretes desa nova m\u00fasica sexan ademais reco\u00f1ecidos cantaores, caso de Jos\u00e9 Merc\u00e9, El Cigala e outros, propiciou etiquetar como flamenco todo o que eles interpretan, a\u00ednda que o x\u00e9nero das s\u00faas canci\u00f3ns difira bastante do flamenco cl\u00e1sico. En cambio, outros artistas contempor\u00e1neos, como os grupos O'funk'illo e Ojos de Brujo, seguindo a senda de Diego Carrasco, empregan estilos musicais non flamencos pero respectando o comp\u00e1s ou estrutura m\u00e9trica de certos palos tradicionais. As\u00ed mesmo existen cantaores enciclop\u00e9dicos como Arc\u00e1ngel, Miguel Poveda, Mayte Mart\u00edn, Marina Heredia, Estrella Morente ou Manuel Lombo que, sen renunciar aos beneficios art\u00edsticos e econ\u00f3micos da fusi\u00f3n e do novo flamenco, mante\u00f1en nas s\u00faas interpretaci\u00f3ns un maior peso do flamenco concibido no sentido m\u00e1is cl\u00e1sico do termo, o que sup\u00f3n un significativo regreso \u00e1s orixes.\nA implicaci\u00f3n dos poderes p\u00fablicos espa\u00f1ois na promoci\u00f3n do flamenco \u00e9 cada d\u00eda maior. Neste sentido existe a Axencia Andaluza para o Desenvolvemento do Flamenco, dependente da Conseller\u00eda de Cultura da Xunta de Andaluc\u00eda e actualmente constr\u00faese en Xerez da Fronteira a \"Cidade do Flamenco\", que albergar\u00e1 o \"Centro Nacional de Arte Flamenca\", dependente do Ministerio de Cultura e que pretender\u00e1 canalizar e ordenar as iniciativas sobre devandita arte.\nAs\u00ed mesmo, a comunidade aut\u00f3noma andaluza est\u00e1 estudando incorporalo nos seus plans formativos obrigatorios.\nCante e cante jondo.\nSegundo a Real Academia Espa\u00f1ola, denom\u00ednase \"cante\" \u00e1 \"acci\u00f3n ou efecto de cantar calquera canto andaluz\", definindo \"cante flamenco\" como \"o canto andaluz axitanado\" e o cante jondo como \"o canto m\u00e1is xenuino andaluz, de profundo sentimento\". Este dicionario recolle como equivalentes as locuci\u00f3ns \"cante jondo\" ou \"cante hondo\", o que avala que o termo \"jondo\" non \u00e9 m\u00e1is que a forma dialectal andaluza da palabra \"hondo\", coa s\u00faa caracter\u00edstica aspiraci\u00f3n da h proveniente de f inicial. Con todo M\u00e1ximo Jos\u00e9 Kahn chegou a soster que o termo \"jondo\" procede da locuci\u00f3n hebrea \"jom-tob\" ou \"yom-tob\", desinencia dalg\u00fans cantos sinagogais. Segundo Garc\u00eda Matos e Hip\u00f3lito Rossy, non todo cante flamenco \u00e9 cante jondo. Manuel de Falla consideraba que o cante jondo era o cante antigo, mentres que o cante flamenco era o moderno.\nAo int\u00e9rprete de cante flamenco ch\u00e1maselle \"cantaor\" no canto de cantante, coa perda da de intervoc\u00e1lica caracter\u00edstica do dialecto andaluz.\nToque.\nA postura e a t\u00e9cnica dos guitarristas flamencos, chamados \"tocaores\", difire da usada polos int\u00e9rpretes de guitarra cl\u00e1sica. Mentres o guitarrista cl\u00e1sico apoia a guitarra sobre a s\u00faa perna esquerda de forma inclinada, o guitarrista flamenco adoita cruzar as pernas e apoiala sobre a que se atopa m\u00e1is elevada, colocando o mastro nunha posici\u00f3n case horizontal con respecto ao chan. Os tocaores modernos adoitan utilizar guitarras cl\u00e1sicas, a\u00ednda que existe un instrumento espec\u00edfico para este x\u00e9nero chamado guitarra flamenca. Esta \u00e9 menos pesada, e a s\u00faa caixa \u00e9 m\u00e1is estreita que a da guitarra cl\u00e1sica, polo que a s\u00faa sonoridade \u00e9 menor e non eclipsa ao cantaor. Polo xeral adoita facerse de madeira de cipr\u00e9s, co mango de cedro e a tapa de abeto. O cipr\u00e9s d\u00e1lle unha sonoridade brillante moi adecuada para as caracter\u00edsticas do flamenco. Antigamente tam\u00e9n se usaba o pau santo de R\u00edo ou da India, sendo o primeiro de m\u00e1is calidade, pero actualmente est\u00e1 en desuso debido \u00e1 s\u00faa escaseza. O pau santo outorgaba \u00e1s guitarras unha amplitude de son especialmente adecuada para o toque solista. Na actualidade, o caravilleiro m\u00e1is utilizado \u00e9 o de metal, xa que o de madeira suscita problemas de afinaci\u00f3n.\nOs principais guitarristras foron Manuel Ram\u00edrez de Galarreta, o Gran Ram\u00edrez (Madrid, 1864-1920), e os seus disc\u00edpulos Santos Hern\u00e1ndez (Madrid, 1873-1943), que constru\u00edu varias guitarras para o mestre Sabicas, Domingo Esteso e Modesto Borreguero. As\u00ed mesmo destacan os irm\u00e1ns Conde, Faustino (1913-1988), Mariano (1916-1989) e Julio (1918-1996), sobri\u00f1os de Domingo Esteso, cuxos fillos e herdeiros contin\u00faan a saga.\nOs tocaores usan a t\u00e9cnica do alzap\u00faa, e o picado, o rasgueo e o tr\u00e9molo, entre outras. O rasgueo pode ser realizado con 5, 4 ou 3 dedos, este \u00faltimo inventado por Sabicas. O emprego do polgar \u00e9 tam\u00e9n caracter\u00edstico no toque flamenco. Os guitarristas apoian o polgar na tapa harm\u00f3nica da guitarra e os dedos \u00edndice e medio sobre a corda superior \u00e1 que est\u00e1n tocando, logrando as\u00ed unha maior potencia e sonoridade que o guitarrista cl\u00e1sico. Tam\u00e9n se apoia o dedo medio no golpeador da guitarra para conseguir m\u00e1is precisi\u00f3n e forza \u00e1 hora de pulsar a corda. As\u00ed mesmo o uso do golpeador como elemento de percusi\u00f3n dota de gran forza \u00e1 interpretaci\u00f3n guitarr\u00edstica flamenca. Denom\u00ednase \"falseta\" \u00e1 frase mel\u00f3dica ou floreo que se intercala entre as sucesi\u00f3ns de acordes destinadas a acompa\u00f1ar a copla. As\u00ed mesmo f\u00e1lase de tocar ou acompa\u00f1ar por arriba (usando a dixitaci\u00f3n do acorde mi maior) e por medio (la maior), con independencia de que se transformara ou non co capo.\nO acompa\u00f1amento e o toque solista dos guitarristas flamencos bas\u00e9ase tanto no sistema harm\u00f3nico modal como no tonal, a\u00ednda que o m\u00e1is frecuente \u00e9 unha combinaci\u00f3n de ambos. Alg\u00fans cantes flamencos interpr\u00e9tanse \"a pan seco\" (a cappella), sen acompa\u00f1amento de guitarra.\nSegundo o tipo de interpretaci\u00f3n f\u00e1lase de:\nBaile.\nO baile flamenco pode acompa\u00f1ar distintos paus. A s\u00faa realizaci\u00f3n \u00e9 similar a un exercicio f\u00edsico moderado, e ten probados efectos na sa\u00fade f\u00edsica e emocional (denominado \"flamencoterapia\").\nO ensino regulado do flamenco en centros educativos.\nEn Espa\u00f1a imp\u00e1rtense oficialmente os estudos regulados de flamenco en diversos conservatorios de m\u00fasica, conservatorios de danza e escolas de m\u00fasica de varias comunidades aut\u00f3nomas.\nConservatorios de m\u00fasica.\nOs estudos de guitarra flamenca en centros educativos oficiais inici\u00e1ronse en Espa\u00f1a en 1988 da man do gran concertista e mestre granadino Manuel Cano Tamayo, que obtivo unha praza de catedr\u00e1tico em\u00e9rito no Conservatorio Superior de M\u00fasica Rafael Orozco de C\u00f3rdoba.\nExisten conservatorios especializados en flamenco ao longo de todo o pa\u00eds, a\u00ednda que principalmente na rexi\u00f3n de Andaluc\u00eda, como o mencionado Conservatorio de C\u00f3rdoba, o Conservatorio Superior de M\u00fasica de Murcia ou a Escola Superior de M\u00fasica de Catalunya, entre outros. F\u00f3ra de Espa\u00f1a, un caso singular constit\u00faeo o Conservatorio de R\u00f3terdam, nos Pa\u00edses Baixos, que ofrece estudos regulados de guitarra flamenca baixo a direcci\u00f3n do mestre Paco Pe\u00f1a desde 1985, alg\u00fans anos antes de que existisen en Espa\u00f1a.\nPalos.\nCo\u00f1\u00e9cese como \"palo\" a \"cada unha das variedades tradicionais do cante flamenco\". Cada palo ten o seu propio nome, unhas caracter\u00edsticas musicais \u00fanicas que se chaman \"claves\" ou \"modos\", unha progresi\u00f3n harm\u00f3nica determinada e uns esquemas r\u00edtmicos chamados \"comp\u00e1s\". Os palos poden clasificarse seguindo varios criterios: segundo sexa o seu comp\u00e1s, a s\u00faa \"jondura\", o seu car\u00e1cter serio ou festeiro, a s\u00faa orixe xeogr\u00e1fica, etc.\nEvoluci\u00f3n dos Palos.\nO fandango, que no s\u00e9culo XVII era o cante e baile m\u00e1is estendido por toda Espa\u00f1a, co tempo acabou xerando variantes locais e comarcais, especialmente na provincia de Huelva. Na Alta Andaluc\u00eda e zonas lim\u00edtrofes os fandangos acompa\u00f1\u00e1banse coa bandola, instrumento co que se acompa\u00f1aba seguindo un comp\u00e1s regular que permit\u00eda o baile e de cuxo nome deriva o estilo \"abandolao\". Deste xeito xurdiron os fandangos de Lucena, os z\u00e1nganos de Puente Genil, as malague\u00f1as primitivas, as ronde\u00f1as, as jaberas, os jabegotes, os verdiales, o chacarr\u00e1, a grana\u00edna, o taranto e a taranta. Por mor da expansi\u00f3n das sevillanas na Baixa Andaluc\u00eda, o fandango foi perdendo o seu papel de soporte do baile, o que permitiu un maior lucimento e liberdade do cantaor, xer\u00e1ndose no s\u00e9culo XX multitude de fandangos de creaci\u00f3n persoal. As\u00ed mesmo, miles de campesi\u00f1os andaluces, especialmente das provincias de Andaluc\u00eda Oriental, emigraron aos xacementos mineiros murcianos, onde os tarantos e as tarantas evolucionaron. A Tarante de Linares, evolucionou cara \u00e1 minera da Uni\u00f3n, a cartagenera e a levantica. Na \u00e9poca dos caf\u00e9s cantantes, alg\u00fans destes cantes deslig\u00e1ronse do baile e adquiriron un comp\u00e1s libre, que permit\u00eda o lucimento dos int\u00e9rpretes. O grande impulsor deste proceso foi Antonio Chac\u00f3n, quen desenvolveu versi\u00f3ns preciosistas de malague\u00f1as, grana\u00ednas e cantes mineros.\nA estilizaci\u00f3n do romance e dos pregos de cordel deu lugar ao . A extracci\u00f3n dos romances de cuartetas ou de tres versos significativos deu lugar \u00e1s ton\u00e1s primitivas, \u00e1 ca\u00f1a e ao polo, que comparten m\u00e9trica e melod\u00eda pero que difieren na s\u00faa execuci\u00f3n. O acompa\u00f1amento da guitarra deulles un comp\u00e1s que as fixo bailables. Crese que a s\u00faa orixe estivo en Ronda, cidade da Alta Andaluc\u00eda pr\u00f3xima \u00e1 Baixa Andaluc\u00eda e moi relacionada con ela, e que desde al\u00ed chegaron ao arrabalde sevillano de Triana, con gran tradici\u00f3n de corridos, onde se transformaron na sole\u00e1. Da interpretaci\u00f3n festiva de corridos e soleares xurdiron en Triana os jaleos, que viaxaron a Estremadura e que en Xerez e Utrera derivaron na buler\u00eda, desde onde se difundiron por toda a Baixa Andaluc\u00eda, xerando variantes locais.\nNos grandes portos andaluces de C\u00e1diz, M\u00e1laga e Sevilla desenvolv\u00e9ronse os tangos e os tientos, que te\u00f1en unha grande influencia da m\u00fasica negra americana. As\u00ed mesmo en C\u00e1diz xerouse o grupo das canti\u00f1as cuxo plo central \u00e9 a alegr\u00eda.\nAlgunhas tonadas populares andaluzas, como os preg\u00f3ns, as nanas e os campesi\u00f1os cantos de trilla, te\u00f1en a mesma m\u00e9trica das seguidillas flamencas. A partir deles puido xurdir a livi\u00e1 e a serrana, que \u00e9 unha interpretaci\u00f3n virtuosa e melism\u00e1tica da livi\u00e1; de feito, tradicionalmente interpr\u00e9tanse xuntas. Este grupo de palos tam\u00e9n pertence a albore\u00e1 e a antiga playera, que se impregnou da melod\u00eda das ton\u00e1s dando lugar \u00e1 siguiriya, que incorporou acompa\u00f1amento de guitarra.\nClasificaci\u00f3n dos palos.\nPor orde alfab\u00e9tica.\nAlbore\u00e1 | Alegr\u00edas | Bambera | Bandol\u00e1 | Buler\u00edas | Cabales | Campanilleros | Canti\u00f1a | Ca\u00f1a | Caracoles | Carcelera | Cartagenera | Colombiana | Copla andaluza | Corr\u00edos | Debla | Fantas\u00eda | Fandango | Fandanguillo | Farruca | Galeras | Garrot\u00edn | Grana\u00edna | Guajira | Jabegote | Jabera | Jota flamenca | Liviana | Malague\u00f1a | Mariana | Martinete | Media | Media Grana\u00edna | Milonga | Mineras | Mirabr\u00e1s | Murciana | Nana | Petenera | Polo | Romance | Romeras | Ronde\u00f1a | Rumba | Saeta | Seguiriya o Siguiriya | Serranas | Sevillana | Sole\u00e1 | Tango | Tanguillo | Taranta o Taranto | Tientos | Ton\u00e1 | Trillera | Verdiales | Vidalita | Zambra | Zapateado | Zorongo\nSegundo a m\u00e9trica da m\u00fasica.\nOs palos poden dividirse en cinco grupos desde o punto de vista da m\u00e9trica, dependendo do seu comp\u00e1s:"}
{"id": "21884", "revid": "27155", "url": "https://gl.wikipedia.org/wiki?curid=21884", "title": "Bacallau", "text": "Bacallau \u00e9 o nome com\u00fan para os peixes do x\u00e9nero \"Gadus\", pertencente \u00e1 familia \"Gadidae\". O bacallau com\u00fan ou bacallau do Atl\u00e1ntico \u00e9 o \"Gadus morhua\" (Linnaeus, 1758). Posiblemente sexa o peixe branco de maior consumo en Europa, principalmente seco ou salgado .\nTodas estas especies contan cunha gran variedade de nomes vern\u00e1culos. A orixe da verba pode ser ben do \u00e9uscaro \"bakailao\", e este \u00e1 s\u00faa vez do neerland\u00e9s \"bakeljauw\", variante de \"kabeljauw\", que xustifica o \"cabillaud\" franc\u00e9s, que se refire ao bacallau fresco fronte \u00f3 seco, \"morue\".\nCaracter\u00edsticas.\nPresenta un corpo robusto e alongado, con tres aletas dorsais e d\u00faas anais. A cor adoita ser parda amarelada, verdosa ou grisalla, con numerosas pencas amarelas ou pardas, pequenas e distribu\u00eddas polo lombo e parte alta dos flancos, m\u00e1is marcadas nos individuos novos. O ventre, de cor branca prateada. O corpo est\u00e1 percorrido por unha li\u00f1a lateral clara, ben visible, que fai curva sobre a aleta pectoral. As aletas son da cor do lombo. Obs\u00e9rvanse cambios de cor segundo a zona que habita. Na queixada inferior, m\u00e1is curta que a superior, presenta unha barbela patente.\nAlcanza medidas de 40\u201380\u00a0cm, con cifras m\u00e1ximas de 150\u2013180\u00a0cm. O talle m\u00ednimo establecido para a pesca \u00e9 de 30\u00a0cm no mar do Norte e de 35\u00a0cm no mar Cant\u00e1brico. Os pesos medios son de 2\u20134\u00a0kg, con cifras m\u00e1ximas de 90\u00a0kg.\nH\u00e1bitat e distribuci\u00f3n.\nA desova real\u00edzase desde finais de inverno ata finais da primavera, con elecci\u00f3n na zona das illas Lofoten (Noruega). Os ovos eclosionan \u00f3 cabo dun mes dando lugar a unha larva pel\u00e1xica. A madurez sexual alc\u00e1nzase \u00f3s 6-10 anos.\nAlim\u00e9ntase principalmente de peixes pequenos, coma o arenque, se ben os exemplares novos comen tam\u00e9n plancto e pequenos invertebrados mari\u00f1os.\nHabita en augas de ata 250-600 metros de profundidade, pero adoita manterse entre os 150 e os 200 metros, distribu\u00edndose por todo o Atl\u00e1ntico norte, desde Carolina do Norte a Groenlandia e desde o golfo de Biscaia ata o B\u00e1ltico. Tam\u00e9n est\u00e1 presente na parte setentrional do Pac\u00edfico.\nCapt\u00farase mediante artes de arrastre, palangre e enmalle. A frota galega capturou 940.529 kg entre 2010 a 2022 (febreiro), o que sup\u00f3n unha media de 85.500 kg anuais . A pr\u00e1ctica totalidade -o 93% - na lonxa de Vigo, seguido moi de lonxe polo porto da Coru\u00f1a e cantidades residuais nos portos de Celeiro, Mar\u00edn, Cari\u00f1o e Malpica de Berganti\u00f1os .\nEspecies af\u00edns.\nAdm\u00edtense d\u00faas subespecies:\nE diferentes especies comprendidas baixo o termo com\u00fan de bacallau:\nUsos culinarios.\nO bacallau \u00e9 unha comida popular e do seu f\u00edgado extr\u00e1ese un aceite reconstitu\u00ednte. Pode consumirse fresco ou seco. O bacallau consumido en Galiza \u00e9 importado de Europa, principalmente de Noruega.\nEn fresco admite as m\u00e1is variadas preparaci\u00f3ns. Existen numerosas receitas para coci\u00f1ar o bacallau, agrup\u00e1ndose en cinco grandes familias culinarias: cru (\"esqueixadas\", \"suxis\"), asado (\"\u00e1 brasa\", \"\u00e1 bisca\u00ed\u00f1a\"), con aceite (\"pil-pil\", \"\u00e1 Braz\"), con crema de leite ou manteiga (\"con nata\", \"conventual\") e doce (\"ao mel\"). O sabor \u00e9 m\u00e1is marcado c\u00f3 doutros peixes brancos.\nIncl\u00faese entre os peixes brancos (cont\u00e9n un 2 % de graxas e achega 70-80 kcal/100 gramos). Achega tam\u00e9n prote\u00ednas de alto valor biol\u00f3xico e minerais (potasio, f\u00f3sforo, sodio, calcio e magnesio), as\u00ed como vitaminas A, E e do grupo B. Est\u00e1 especialmente indicado en r\u00e9ximes con pouca graxa e de adelgazamento.\nComercial\u00edzase en fresco ou salgado; neste caso enteiro, en anacos ou en migas . O bacallau salgado est\u00e1 desaconsellado en persoas con tensi\u00f3n alta, problemas cardiovasculares ou con tendencia a reter l\u00edquidos, xa que pode conter ata 8 g/100 gramos de sodio, cantidade que se reduce \u00e1 metade tralo desalgado en auga. Para un correcto desalgado recom\u00e9ndase facelo en auga fr\u00eda (6-8\u00a0\u00b0C) e durante 24 a 48 horas, segundo o tama\u00f1o das pezas: a maior tama\u00f1o, m\u00e1is tempo, con cambios de auga cada 6-8 horas.\nO aceite de f\u00edgado de bacallau \u00e9 unha importante fonte de vitaminas liposolubles (A, D e mais E), e durante moito tempo utilizouse abundantemente para tratar carencias vitam\u00ednicas e estados de atraso do crecemento.\nA facilidade de conservaci\u00f3n en seco e salgado permitiu o abastecemento de peixe en zonas do interior, coa vantaxe de ser barato.\nO bacallau na cultura popular galega.\nVariantes fon\u00e9ticas de bacallau rexistradas en Galicia son as seguintes: \"bacalau\", \"bacall\u00e1\", \"bacallada\", \"bacall\u00e1n\" ou \"macallao\". Pola s\u00faa banda, \"bacalloada\" designa un guiso de bacallau.\n\"Bacallau\" \u00e9 o adxectivo cualificativo para unha persoa alta, delgada e seca. Eladio Rodr\u00edguez apl\u00edcao especificamente \u00e1 muller fraca e estreita de cadeiras (\"esa muller \u00e9 un bacallau\").\nCando fracasaba un plan ou non se consegu\u00eda levalo adiante dic\u00edase que \u00eda \"como auga de bacallau\". Para indicar que ae disp\u00f3n nun determinado asunto dise que \"corta o bacallau\". \nEngade Eladio Rodr\u00edguez que na Coru\u00f1a chaman \"bacallau\" \u00e1s cometas que constr\u00faen os rapaces, pola semellanza coa forma do peixe salgado.\nEn Ponteareas cel\u00e9brase, desde o 2006, a Festa do Bacallau, \u00fanica en Galicia trala desaparici\u00f3n da que se vi\u00f1a celebrando en Vilagarc\u00eda ata 2007. Pola s\u00faa banda, no Entroido de Tui cel\u00e9brase o Enterro do Bacallau."}
{"id": "21891", "revid": "1131", "url": "https://gl.wikipedia.org/wiki?curid=21891", "title": "O Viso, Redondela", "text": "Santa Mar\u00eda do Viso \u00e9 unha parroquia situada \u00f3 norte do concello de Redondela. Linda coas parroquias de Cesantes, Ventosela e co Concello de Soutomaior. Est\u00e1 formada por catro n\u00facleos de poboaci\u00f3n: Tuimil, A Nogueira, Soutoxuste e Saramagoso. En 2014 ti\u00f1a 1504 habitantes (735 homes e 769 mulleres).\nXeograf\u00eda.\nEst\u00e1 atravesada polo r\u00edo Pexegueiro de onde se nutren de auga unha serie de mu\u00ed\u00f1os que no seu tempo foron decisivos para a econom\u00eda da zona. A aldea de Soutoxuste pos\u00fae unhas tranquilas calas na beira do mar. Na Nogueira p\u00f3dense visitar alg\u00fans petr\u00f3glifos. En Tuimil at\u00f3pase o parque do Loureiro.\nPatrimonio.\nO Viso est\u00e1 atravesada de sur a norte polo cami\u00f1o portugu\u00e9s a Santiago de Compostela. Con todo, a parroquia destaca pola atalaia do Monte da Peneda, que preside toda esa zona. No seu cumio est\u00e1 a capela da Virxe das Neves, nos terreos onde en 1477 Alonso II de Fonseca mandou constru\u00edr o Castelo de Castriz\u00e1n, conquistado e destru\u00eddo por Pedro Madruga dous anos despois. Nese lugar, de grandes vistas cara a r\u00eda de Vigo e cara o val do r\u00edo Verdugo, onde est\u00e1 o Castelo de Soutomaior, tam\u00e9n hai restos de poboados castrexos.\nO nome do Viso ten unha clara reminiscencia funcional na s\u00faa toponimia. Procede da forma \"visu\", dos verbos latinos \"video\" e \"viso\" (ver, contemplar), e fai referencia a lugares elevados desde onde se poden contemplar amplas panor\u00e1micas. O seu nome procede ent\u00f3n da presenza do antes mencionado miradoiro da Peneda. O Padre Sarmiento, na s\u00faa viaxe a Galicia en 1745, apunta: \nFestas.\nAs festas m\u00e1is importantes da parroquia son:"}
{"id": "21896", "revid": "15490", "url": "https://gl.wikipedia.org/wiki?curid=21896", "title": "Suso Vaamonde", "text": "Xes\u00fas Vaamonde Polo, nado en Rego do Vargo (A Insua, Ponte Caldelas) o 20 de decembro de 1950 e finado en Vigo o 16 de febreiro de 2000, foi un cantautor galego, m\u00e1is co\u00f1ecido como Suso Vaamonde.\nTraxectoria.\nEstudou no Colexio Ap\u00f3stol Santiago de Vigo. Compositor dende os dezaseis anos, comezou a darse a co\u00f1ecer na antiga Asociaci\u00f3n Cultural de Vigo. Seguindo por este cami\u00f1o, entrou dende mozo en contacto coa movida roqueira en Vigo, que o levou a formar parte dos grupos musicais Os Copens e Marco Balorento, este \u00faltimo en 1967, e co que ga\u00f1ou o seu primeiro premio nun festival organizado por unha emisora de radio da cidade. Os seus comezos son m\u00e1is ben beat e rock, con Os Copens xa se achegaba ao folk, a Bob Dylan, Joan Baez, Peter, Paul &amp; Mary\u2026 e xa comeza a compor en galego.\nDe a\u00ed pasou \u00f3 movemento Voces Ceibes a principios dos anos 70, deixando un pouco de lado o seu labor de letrista para, acompa\u00f1ado da s\u00faa guitarra, po\u00f1er voz e m\u00fasica a ducias de poemas. Tanto en grupo como na s\u00faa posterior carreira en solitario, o seu traballo de cantautor xirou sobre un triplo pensamento que o acompa\u00f1ou ata o leito de morte: defensa dun pobo, dunha terra e dunha fala.\nPreso.\nEn xu\u00f1o de 1979, na pontevedresa praza da Ferrer\u00eda nun recital antinuclear, decidiu engadir unha estrofa m\u00e1is \u00f3 popular \"Uah!\":\nEstas manifestaci\u00f3ns foron consideradas \"inxurias \u00e1 Patria con publicidade\" e foi condenado en novembro de 1980 a seis anos e un d\u00eda de prisi\u00f3n. Suso Vaamonde optou por exiliarse, viaxando por Londres e Alema\u00f1a e afinc\u00e1ndose finalmente na capital venezolana, Caracas. Nestes catro anos f\u00f3ra de Galicia recibiu apoios de moitos pa\u00edses, pero especialmente de Portugal, a trav\u00e9s de artistas que lle prestaron a s\u00faa solidariedade: Zeca Afonso, Jos\u00e9 M\u00e1rio Branco, Fausto, Adriano Correia de Oliveira...; personalidades da canci\u00f3n coas que Suso Vaamonde compartiu moitas veces escenario.\nNo 1984 decidiu volver e entregarse. Logo de 46 d\u00edas na Prisi\u00f3n Provincial de Ourense, un indulto liberouno definitivamente: pode que nisto influ\u00edse a propia petici\u00f3n de revisi\u00f3n de condena que Suso Vaamonde fixera \u00f3 naquel ent\u00f3n presidente Felipe Gonz\u00e1lez; por\u00e9n, foi o seu antigo compa\u00f1eiro de Voces Ceibes, Xaime Barreiro (Chuspe), quen m\u00e1is forte presi\u00f3n fixo dende o seu posto de senador socialista. Unha vez indultado, ofreceu un recital no c\u00e1rcere ourens\u00e1n onde estivera reclu\u00eddo, na honra dos que ata o momento foran os seus compa\u00f1eiros. As\u00ed conta o seu irm\u00e1n Sen\u00e9n a volta e o indulto:\nVolta \u00e1s xiras.\nPosteriormente aos duros anos volveu comezar unha xira por t\u00f3dolos escenarios de f\u00f3ra e dentro de Espa\u00f1a coa s\u00faa m\u00fasica reivindicativa: loitar por un mundo no que a\u00ednda hab\u00eda moito por facer; a trav\u00e9s de discos, colaboraci\u00f3ns, e demais actividades que tivesen que ver coa m\u00fasica e coa proclama a trav\u00e9s da palabra. Nos \u00faltimos anos o seu traballo centrouse na produci\u00f3n de diferentes artistas e grupos musicais, a trav\u00e9s do seu propio selo discogr\u00e1fico, Treb\u00f3n, para relanzar novos valores e axudar \u00e1 creaci\u00f3n musical galega en diferentes estilos (corais, bandas de m\u00fasica, rock...), empuxando \u00e1 formaci\u00f3n de grupos tan afamados como A Roda (no que coincidiu co seu irm\u00e1n Lu\u00eds).\nP\u00faxolle m\u00fasica a textos de Castelao, Curros Enr\u00edquez, Celso Emilio Ferreiro, Alfredo Bra\u00f1as, Xos\u00e9 Lu\u00eds M\u00e9ndez Ferr\u00edn, Ux\u00edo Novoneyra, Bernardino Gra\u00f1a, Xos\u00e9 Neira Vilas, Manuel Mar\u00eda, Ram\u00f3n Cabanillas, Ferm\u00edn Bouza Brey, Roberto Blanco Torres, Manuel Rodr\u00edguez L\u00f3pez, Aquilino Iglesia Alvari\u00f1o, Valent\u00edn Lamas Carvajal etc. Levou as s\u00faas voces por Espa\u00f1a, Portugal, Francia, Su\u00edza, Alema\u00f1a, Inglaterra, Arxentina ou Venezuela.\nHomenaxes e pasamento.\nO 12 de novembro de 1999 recibiu unha homenaxe en Salvaterra de Mi\u00f1o, nun acto celebrado pola Sociedade Cultural e Desportiva do Condado, en agradecemento e reco\u00f1ecemento do labor e traxectoria do cantautor, foi emitida en directo pola Radio Galega. Al\u00ed xa se sab\u00eda que no ver\u00e1n dese mesmo ano se lle detectara un cancro, pouco despois de realizar o seu \u00faltimo recital, en honra \u00f3 seu amigo e ent\u00f3n alcalde de Mora\u00f1a, Jos\u00e9 Eiras, que se xubilaba coma mestre. Logo xa non puido cantar m\u00e1is... ata o d\u00eda da s\u00faa homenaxe. No pavill\u00f3n, lugar onde se celebraba esta homenaxe, hab\u00eda arredor dos 3.000 asistentes e unha morea de artistas: A Quenlla, Muxicas, Bieito Romero (Luar na Lubre), Emilio Cao, Ux\u00eda Senlle, Tino Baz, Saraibas, As Cantareiras do Berb\u00e9s, Mar\u00eda Manuela, A Roda, Treixadura... O acto comezou \u00e1s 22 horas e rematou cara \u00e1s 6 da madrugada despois de subir ao escenario o propio autor..\nA \"Persoa m\u00e1is representativa na historia da m\u00fasica do noso pa\u00eds\", en palabras do poeta Manuel Mar\u00eda, morreu o 16 de febreiro de 2000, cando contaba con 49 anos de idade, sobre as 7 da ma\u00f1\u00e1, na Cl\u00ednica F\u00e1tima de Vigo. Este feito supuxo un golpe para a identidade e a m\u00fasica galegas, en opini\u00f3n de diferentes persoeiros da vida cultural. O seu pasamento tivo en medios de comunicaci\u00f3n a repercusi\u00f3n da que, por\u00e9n, prescindiran as s\u00faas canci\u00f3ns. O funeral pola s\u00faa morte levouse a cabo na Igrexa dos Xesu\u00edtas, onde estudara dende os once anos: nesta cerimonia soaron as s\u00faas canci\u00f3ns en voces de compa\u00f1eiros e do seu irm\u00e1n Lu\u00eds. Posteriormente, veu a s\u00faa homenaxe en morte. Foi o s\u00e1bado 19 de febreiro de 2000 \u00e1 beira do r\u00edo Oitav\u00e9n \u00f3 seu paso polo concello de Ponte Caldelas, onde se verteron definitivamente as s\u00faas cinzas, tal e como el pedira. Al\u00ed reun\u00edronse representantes da vida cultural e pol\u00edtica galegas, ademais de xente do pobo, co fin de unir m\u00fasica e poes\u00eda de que se convertera nun referente da m\u00fasica de compromiso de Galicia. Interpretaron canci\u00f3ns que Suso Vaamonde popularizara, grupos como A Quenlla, A Roda, Pilocha ou Tino Baz, e recitaron poemas diferentes escritores presentes, coma M\u00e9ndez Ferr\u00edn ou Bernardino Gra\u00f1a. Tam\u00e9n se leron escritos redactados especialmente para esta homenaxe, por poetas coma Xos\u00e9 Mar\u00eda \u00c1lvarez C\u00e1ccamo e Manuel Mar\u00eda. O himno galego soou cando as cinsas foron vertidas no r\u00edo, e, coma colof\u00f3n final, os presentes entoaron o \"Volv\u00edn \u00e1 terra pro perd\u00edn o amor\", de Bernardino Gra\u00f1a, que cantara en vida Suso Vaamonde. M\u00e9ndez Ferr\u00edn despediuse cun \"Suso ter\u00e1 sempre coa s\u00faa palabra de esperanza o sentimento de home ceibe\".\nNo lugar onde as s\u00faas cinsas foron esparexidas \u00e9rguese unha placa conmemorativa, \u00f3 igual que nalgunha que outra r\u00faa de lugares como Chapela ou Vigo.\nEn 2020 p\u00faxoselle o seu nome \u00e1 Casa do Pobo de Rego do Vargo e celebrouse unha homenaxe na s\u00faa honra."}
{"id": "21897", "revid": "1131", "url": "https://gl.wikipedia.org/wiki?curid=21897", "title": "Mi Tierra (Ourense)", "text": "Mi Tierra foi unha revista gr\u00e1fica de car\u00e1cter rexionalista que se editou en Ourense en 1911.\nHistoria e caracter\u00edsticas.\nSubtitulada \"Revista gallega\", apareceu en xullo de 1911. Foi fundada por Xerardo \u00c1lvarez Limeses, que exerc\u00eda de xerente, e dirixida por Eugenio L\u00f3pez Aydillo. Logo de fracasar o proxecto de \"Galicia Ilustrada\" (da que s\u00f3 apareceu o n\u00famero 0), que tam\u00e9n pretend\u00eda recoller a tradici\u00f3n de \"La Ilustraci\u00f3n Gallega y Asturiana\", Xerardo \u00c1lvarez Limeses fundou \"Mi Tierra\", pero tampouco tivo \u00e9xito pois desapareceu aos poucos n\u00fameros, non conseguiu pasar dun mes de vida. A s\u00faa transcendencia estivo no feito de po\u00f1er en contacto a Castelao co grupo de intelectuais ourens\u00e1ns que anos m\u00e1is tarde dar\u00eda orixe ao grupo N\u00f3s.\nEntre os seus colaboradores estaban Luis Ant\u00f3n del Olmet, Vicente Risco, Castelao, Manuel Murgu\u00eda, Antonio Rey Soto, Fern\u00e1ndez Mato, Noriega Varela, Vicente Risco, Avelino Rodr\u00edguez El\u00edas e Ant\u00f3n Vilar Ponte que asinaba co pseud\u00f3nimo de Ant\u00f3n de Rabodegalo. Como responsable da informaci\u00f3n gr\u00e1fica figuraba Jos\u00e9 Pacheco."}
{"id": "21899", "revid": "15490", "url": "https://gl.wikipedia.org/wiki?curid=21899", "title": "El Liberal", "text": "El Liberal foi un xornal espa\u00f1ol, que se publicou en Madrid entre 1879 e 1936.\nHistoria e caracter\u00edsticas.\nApareceu o 31 de maio de 1879 a partir dunha escisi\u00f3n de xornalistas republicanos de \"El Imparcial\" entre os que figuraba Miguel Moya Ojanguren que foi director do xornal de 1890 e 1906. Foi un dos xornais con maior tiraxe da s\u00faa \u00e9poca. Entre os seus directores estivo o galego Alfredo Vicenti, amigo de Castelao, quen colaborou no xornal durante o ano 1912 con diversas caricaturas. Entre os seus redactores estaba Emilio Rodal Gonz\u00e1lez."}
{"id": "21900", "revid": "33192", "url": "https://gl.wikipedia.org/wiki?curid=21900", "title": "El Gran Buf\u00f3n", "text": "El Gran Buf\u00f3n foi un semanario ilustrado humor\u00edstico espa\u00f1ol editado en Madrid que se fundou en decembro de 1912, en total apareceron 18 n\u00fameros. Con importante participaci\u00f3n de Exoristo Salmer\u00f3n, Tito, entre os colaboradores estiveron Jos\u00e9 Franc\u00e9s, Ricardo Mar\u00edn, Eugenio L\u00f3pez Aydillo, Ram\u00f3n Fern\u00e1ndez Mato. Castelao colaborou nos n\u00fameros 17 e 18 do ano 1913."}
{"id": "21902", "revid": "785", "url": "https://gl.wikipedia.org/wiki?curid=21902", "title": "Suevia", "text": "Suevia p\u00f3dese referir a:"}
{"id": "21903", "revid": "1131", "url": "https://gl.wikipedia.org/wiki?curid=21903", "title": "Suevia (Buenos Aires)", "text": "Suevia, subtitulada \"Revista Gallega Regionalista\", foi unha revista de periodicidade quincenal que se publicou en Buenos Aires, dirixida polo pontevedr\u00e9s Joaqu\u00edn Pesqueira, m\u00e1is co\u00f1ecido polo seu pseud\u00f3nimo \"Conde de Cela\".\nPrimeira \u00e9poca (1913).\nNa primeira \u00e9poca publicou 9 n\u00fameros, entre xaneiro de 1913 e o 28 de xu\u00f1o do mesmo ano. Entre os colaboradores da revista estiveron Castelao, Valle Incl\u00e1n, Murgu\u00eda, Pondal, Bra\u00f1as, Labarta Pose e outros, xunto \u00f3 propio \"Conde de Cela\". Tam\u00e9n c\u00f3mpre destaca-lo traballo de ilustrador realizado por Lourido, ademais doutros debuxantes (as fotograf\u00edas son contad\u00edsimas).\nA lingua da revista foi maioritariamente o castel\u00e1n, reserv\u00e1ndose o galego para os textos po\u00e9ticos e s\u00f3, excepcionalmente, algunha prosa. Os contidos consistiron en noticias sobre Galicia e sobre persoeiros galegos, as\u00ed como alegaci\u00f3ns en prol do movemento rexionalista de Bra\u00f1as e Murgu\u00eda, con abundantes cr\u00edticas \u00e1 situaci\u00f3n social do pa\u00eds -causante dunha crecente emigraci\u00f3n-, \u00f3 caciquismo e \u00f3s foros.\nSegunda \u00e9poca (1916).\nA revista, coa mesma cabeceira, director -que xa non utiliza o seu pseud\u00f3nimo- e a maior\u00eda dos colaboradores, reapareceu o 1 de xaneiro de 1916. Realmente, en ning\u00fan momento fai menci\u00f3n da etapa anterior e a numeraci\u00f3n comeza de novo como \"\"Primer a\u00f1o. N\u00famero 1\"; cambia tam\u00e9n o subt\u00edtulo da revista, do que cae o adxectivo \"regionalista\"\" e agora pasa a ser s\u00f3 \"Revista Gallega\". En calquera caso, todo parece indicar unha continuidade editorial, se ben agora pesan m\u00e1is os aspectos art\u00edstico e est\u00e9tico.\nNesta segunda \u00e9poca, tam\u00e9n con periodicidade quincenal, s\u00f3 se publican 6 n\u00fameros, o \u00faltimo o 18 de marzo de 1916. Obs\u00e9rvase un aumento espectacular do n\u00famero e tama\u00f1o das ilustraci\u00f3ns, o que fai que se poida definir como revista ilustrada, destacando maioritariamente as fotograf\u00edas de cidades, monumentos e paisaxes de Galicia. Cont\u00e9n numerosas caricaturas e dibuxos varios de Castelao e Lourido.\nO uso do galego mantense moi reducido e s\u00f3 como lingua po\u00e9tica ou dos p\u00e9s dalg\u00fans dos debuxos.\nReedici\u00f3n.\nEn 2007, o Centro Ram\u00f3n Pi\u00f1eiro publicou unha edici\u00f3n facsimilar dos 15 n\u00fameros publicados."}
{"id": "21904", "revid": "1576", "url": "https://gl.wikipedia.org/wiki?curid=21904", "title": "La Voz de Galicia (hom\u00f3nimos)", "text": "La Voz de Galicia p\u00f3dese referir a :"}
{"id": "21905", "revid": "5863", "url": "https://gl.wikipedia.org/wiki?curid=21905", "title": "La Voz de Galicia (Buenos Aires)", "text": "La Voz de Galicia foi unha publicaci\u00f3n que se editou en Buenos Aires entre 1913 e 1915.\nHistoria e caracter\u00edsticas.\nApareceu o 9 de novembro de 1913. Fundada por Francisco \u00c1lvarez de N\u00f3voa e Fortunato Cruces e dirixida por \u00c1lvarez de N\u00f3voa. O administrador era Jos\u00e9 Salgado, e entre os colaboradores figuraron Ignacio Ares de Parga, Manuel Revestido, Conde de Cela (Joaqu\u00edn Pesqueira), Constantino Horta, Germ\u00e1n Verdiales, Alberto Camino, Ram\u00f3n Fern\u00e1ndez Soto, Antonio Rey Soto e Castelao, que dende o n\u00famero 24 mantivo a secci\u00f3n \"Cosas de Galicia\". O \u00faltimo n\u00famero co\u00f1ecido \u00e9 o 69, que apareceu en 1915."}
{"id": "21908", "revid": "1505", "url": "https://gl.wikipedia.org/wiki?curid=21908", "title": "Sinonimia", "text": "A sinonimia \u00e9 unha relaci\u00f3n sem\u00e1ntica de semellanza no significado entre dous ou m\u00e1is significantes. Por tanto, d\u00faas palabras son sin\u00f3nimas se te\u00f1en un significado parecido ou id\u00e9ntico.\nTipos de Sinonimia.\nDist\u00ednguense tradicionalmente dous tipos de sinonimia:\n\u00c1 sinonimia parcial ch\u00e1maselle tam\u00e9n imperfecta. Neste caso poden darse grupos de d\u00faas palabras ou de moitas m\u00e1is, dependendo do nivel de caracterizadores aducidos. A ling\u00fc\u00edstica tradicional asum\u00eda a existencia de que a definici\u00f3n das categor\u00edas (as de significado entre elas) se establece base\u00e1ndose en condici\u00f3ns necesarias e suficientes. O estudo desta particularidade adiantou moito co concepto de categor\u00eda dentro da teor\u00eda da ling\u00fc\u00edstica cognitiva, debido \u00e1 utilizaci\u00f3n da noci\u00f3n de prototipicalidade"}
{"id": "21909", "revid": "249", "url": "https://gl.wikipedia.org/wiki?curid=21909", "title": "Tratado das Tordesillas", "text": ""}
{"id": "21910", "revid": "89787", "url": "https://gl.wikipedia.org/wiki?curid=21910", "title": "Brandomil, Zas", "text": "San Pedro de Brandomil \u00e9 unha parroquia do concello de Zas, na comarca da Terra de Soneira, provincia da Coru\u00f1a. Segundo o IGE en 2018 ti\u00f1a 225 habitantes (129 mulleres e 96 homes), o que representa unha diminuci\u00f3n con respecto o ano 1999. Ten sete entidades de poboaci\u00f3n.\nHistoria.\nA aldea de Brandomil serviu \u00f3 poeta galego Eduardo Pondal para p\u00f3rlle nome \u00f3 heroe celta que protagonizaba varios dos seus textos.\nXeograf\u00eda.\nLinda coas parroquias de San Tirso de Mu\u00ed\u00f1o e Santa Mar\u00eda de Brando\u00f1as no propio concello de Zas, e con San Cosme de Antes, San Mamede de Albor\u00e9s, e Santo Tom\u00e9 dos Vaos no concello de Mazaricos.\nEtimolox\u00eda.\nO termo \"Brandomil\" pola s\u00faa terminaci\u00f3n aparenta formar parte do conxunto de top\u00f3nimos de orixe xerm\u00e1nica (sueva), a\u00ednda que Moralejo Lasso, Mart\u00ednez Lema, Cabeza Quiles, Lema Su\u00e1rez e Evaristo Dom\u00ednguez apuntan a un hidr\u00f3nimo Grandimirum/Glandomiron c\u00e9ltico indoeuropeo prelatino.\nFestas.\nNesta parroquia cel\u00e9branse 4 festas, o primeiro domingo do mes de xu\u00f1o, o Santo Antonio, o 29 de xu\u00f1o o seu patr\u00f3n San Pedro, o 30 de xu\u00f1o, o Sant\u00edsimo Sacramento e o 29 de setembro, o San Miguel.\nPatrimonio.\nA ponte de Brandomil \u00e9 do s\u00e9culo XVI. As \u00faltimas teor\u00edas arqueol\u00f3xicas sit\u00faan aqu\u00ed o n\u00facleo romano de Claudionerium ."}
{"id": "21911", "revid": "23204", "url": "https://gl.wikipedia.org/wiki?curid=21911", "title": "Darkover", "text": "\"Atenci\u00f3n: a pesar do tema deste artigo ser do \u00e1mbito da ficci\u00f3n, as ligaz\u00f3ns externas poden remitir para artigos que se refiren \u00e1 realidade non ficcional.\"\nDarkover \u00e9 o planeta ficcional que d\u00e1 nome \u00e1 serie de libros de fantas\u00eda e ficci\u00f3n cient\u00edfica escritos pola norteamericana Marion Zimmer Bradley desde 1962.\nLugar.\nDarkover \u00e9 o \u00fanico planeta habitado por seres humanos dos sete que orbitan en torno da estrela vermella xigante Cottman.\nO sistema estelar.\nDarkover \u00e9 o cuarto planeta a contar da s\u00faa estrela, raz\u00f3n por que tam\u00e9n se denomina de Cotmann IV. Os dous planetas m\u00e1is preto do sol (Cottman II e III) son planetas xigantes de gas e o terceiro (Cottman I) \u00e9 un rocha \u00e1rida e c\u00e1ustica, demasiado preto da estrela para sustentar vida. Dos tres planetas exteriores, os dous m\u00e1is distantes de Darkover (Cottman VI e VII) son planetas xigantes de gas semellantes a X\u00fapiter e Saturno do noso sistema solar. Cottman V \u00e9 un planeta xeado que, a\u00ednda que non sexa t\u00f3xico para os seres humanos, non pode soportar naturalmente unha poboaci\u00f3n humana auto-sustentada.\nDarkover ten catro l\u00faas: Liriel, Kyrridis, Irdriel e Mormallor. Estas var\u00edan canto \u00e1 cor e tama\u00f1o. Liriel \u00e9 a l\u00faa maior e ten unha tonalidade violeta. Kyrridis \u00e9 a segunda maior e \u00e9 descrita como azul brillante, semellante ao das plumas do pescozo dun pav\u00f3n. Irdriel ten un tama\u00f1o intemedio e pres\u00e9ntase cun verde mar\u00edtimo. Mormallor \u00e9 unha l\u00faa moi pequena e branca, e crese que se trata dun asteroide que se capturou pola gravidade de Darkover.\nO planeta.\nO tama\u00f1o de Darkover \u00e9 semellante ao da Terra, a\u00ednda que aquel te\u00f1a unha menor forza de gravidade debido \u00e1 relativa falta de metais e a unha maior porcentaxe de os\u00edxeno na atmosfera. A s\u00faa \u00f3rbita \u00e9 m\u00e1is lenta que a da Terra, equivalendo un ano darkovano a quince meses terrestres.\nTal como Cottman V, Darkover tam\u00e9n \u00e9 un planeta que vive permanentemente na Idade do xeo, con apenas unha pequena faixa ecuatorial continental quente, o suficiente para permitir unha limitada agricultura, pesca e cr\u00eda de gado. O clima do planeta \u00e9 rigoroso coas rexi\u00f3ns m\u00e1is quentes do planeta sen neve s\u00f3 durante algunhas semanas.\nO clima de Darkover influenc\u00edase por d\u00faas grandes forzas:\nVisto do espazo, o planeta dom\u00ednase polos casquetes polares, os cales cobren a maior\u00eda da s\u00faa superficie. O \u00fanico continente, soamente uns poucos graos a norte do ecuador, est\u00e1 ligado aos glaciares do casquete polar do norte pol'O Grande Muro \u00e1 Volta do Mundo ao norte e ao leste do continente. Ao sur e ao oeste daquela cordilleira enc\u00f3ntrase as\u00ed a denominada zona continental temperada cuxos l\u00edmites son a auga libre do oc\u00e9ano do planeta, m\u00e1is propiamente o Mar de Dalereuth.\nEsta parte do continente dom\u00ednase por espazos forestais de \u00e1rbores verdes xigantes de follas persistentes que crecen nos sop\u00e9s das monta\u00f1as. Ao suroeste das fragas, enc\u00f3ntranse as terras altas de Darkover, ben como as planicies, pantanos salobres e vales de r\u00edo ar\u00e1beis. Na porci\u00f3n oeste do continente enc\u00f3ntrase outra cordilleira, cuxas monta\u00f1as se chaman \"As Hellers\" e ao oeste das cales se sit\u00faa unha elevada chaira deserta e fr\u00eda, denominada \"As Cidades Secas\".\nEspecies.\nCando os seres humanos aterraron por primeira vez en Darkover, encontraran un mundo anci\u00e1n xa habitado por outras formas de vida intelixentes.\nHumanos Darkovanos: Os \"Comyn\".\nOs \"Comyn\" son as sete familias de Darkover dotadas con \"laran\", sendo os descendentes h\u00edbridos dos seres humanos cos \"cheri\". Os \"comyn\" aprenderon a utilizar as pedras matrices nativas para axudar a se concentraren e fortaleceren os seus poderes \"laran\" para duplicar e, por veces, superar a tecnolox\u00eda baseada na ciencia. Cada familia \"comyn\" controla un Dominio, mais o casamento estrat\u00e9xico entre as familias e cuesti\u00f3ns territoriais feudais resultan na flutuaci\u00f3n desas fronteiras. As sete familias incl\u00faen:\nAl\u00e9n desta sete familias principais, existen outras menores:\nCronolox\u00eda de Darkover.\nA\u00ednda que a seguinte cronolox\u00eda de Darkover incl\u00faa unha lista de libros pasados en per\u00edodos espec\u00edficos, cada romance foi escrito como unha historia individual, sendo cada libro independente dos demais. Inclusivamente, a autora recomendou que a orde de lectura fose feita a trav\u00e9s das datas de publicaci\u00f3n, en vez da orde cronol\u00f3xica dos acontecementos, dado que o seu estilo literario evolucionou considerabelmente ao longo da s\u00faa carreira.\nA Descuberta.\nDurante os primeiros anos da exploraci\u00f3n e colonizaci\u00f3n espacial, os terrestres accidentalmente instalaron unha colonia en Darkover, perd\u00e9ndose o contacto entre os colonizadores e a Terra. Os antecedentes \u00e9tnicos destes colonizadores son celtas e espa\u00f1ois, inclu\u00edndo cient\u00edficos pro-tecnol\u00f3xicos e fan\u00e1ticos naturalistas tecnof\u00f3bicos. \u00c1 medida que os anos pasaron sen contacto co seu planeta natal, as etnias e ideolox\u00edas dos colonizadores f\u00f3ronse mesturando, desenvolvendo unha cultura darkovana independente e distinta. O xenoma humano tam\u00e9n se expandiu, \u00e1 medida que os colonizadores e os seus descendentes procriaban cos nativos Chieri.\nLibro desta era:\nAs Eras do Caos.\n\u00c1 medida que os s\u00e9culos pasan, os descendentes dos colonizadores orixinais desenvolven fortes poderes ps\u00edquicos, denominados \"laran\", os cales se incorporaron na s\u00faa estrutura cultural de castas. A historia de Darkover m\u00e1rcase por programas de reproduci\u00f3n humana, mao uso de \"laran\" e control eventual dos poderes ps\u00edquicos. Aqueles que presentan capacidades ps\u00edquicas e outros \"laran\" m\u00e1is desenvolvidos t\u00f3rnanse a clase dominante e a elite tecnol\u00f3xica, co\u00f1ecidos pola designaci\u00f3n \"comyn\", estando marcados xeneticamente polo cabelo rubio. Neste per\u00edodo, a tecnolox\u00eda baseada en \"laran\" \u00e9 a base dos clans feudais b\u00e9licos, o que leva a resultados desastrosos, nunha loita polo poder entre os varios Dominios en Ascendencia, at\u00e9 a un determinado Rei promover a uni\u00f3n de todos os habitantes de Darkover.\nLibros desta era:\nOs Cen Reinos.\nTr\u00e1tase da \u00e9poca do final das Eras do Caos, na cal o planeta se encontra dividido nunha centena de reinos rivais e a civilizaci\u00f3n oscila \u00e1 beira da separaci\u00f3n. As guerras e as devastaci\u00f3ns resultantes dos conflitos internos dividiran os antigos grandes reinos en pequenos reinos independentes, en cidades-estado, en baronatos, condados e rep\u00fablicas independentes; nalg\u00fans deles, dic\u00edase que o seu rei poder\u00eda ficar en p\u00e9 sobre un outeiro e avistar todo o seu reino e tam\u00e9n a terra dos seus reis veci\u00f1os. Moitos homes desta \u00e9poca so\u00f1aban en unificar os Cen Reinos e constitu\u00edr un \u00fanico reino onde imperase a xustiza, de modo a terminar coa anarqu\u00eda daquela \u00e9poca.\nLibros desta era:\nRecontacto (Contra os Terrestres: A Primeira Era).\nEventualmente, o planeta \u00e9 redescuberto polos terrestres e un aeroporto espacial \u00e9 constru\u00eddo preto de Thendara, a maior cidade de Darkover.\nLibros desta \u00e9poca:\nDespois dos Comyn (Contra os Terrestres: A Segunda Era).\nLibros desta era: \nLista de libros.\nAl\u00e9n das novelas, public\u00e1ronse nos Estados Unidos de Am\u00e9rica varias antolox\u00eda de pequenas historias pasadas en Darkover, escritas por diversos autores.\nEn Portugal, os libros da serie Darkover foron publicados pola editora Difel. No Brasil foron publicados pola Imago Editora.\nA seguinte lista de libros da serie Darkover est\u00e1 disposta por orde de publicaci\u00f3n e non por orde cronol\u00f3xica de acontecementos:"}
{"id": "21913", "revid": "98629", "url": "https://gl.wikipedia.org/wiki?curid=21913", "title": "Sar, Santiago de Compostela", "text": "Santa Mar\u00eda de Sar \u00e9 unha parroquia sita na parte sur do concello coru\u00f1\u00e9s de Santiago de Compostela, \u00e1 beira do r\u00edo Sar.\nPatrimonio.\nEntre o seu patrimonio destaca a colexiata de Santa Mar\u00eda a Real do Sar, igrexa de estilo rom\u00e1nico. Tam\u00e9n est\u00e1 aqu\u00ed situado o Pavill\u00f3n Multi\u00fasos Fontes do Sar.\nHistoria.\nEn 1957 os lugares de Paxonal, Corgo, O Casti\u00f1eiri\u00f1o, Fieital e Lamas de Abade pasaron a formar parte da nova parroquia do Casti\u00f1eiri\u00f1o.\nAccidente ferroviario.\nO 24 de xullo de 2013 no lugar de Angrois, tivo lugar o accidente de tren m\u00e1is grave da historia de Galicia e por v\u00edtimas oficiais, tam\u00e9n o m\u00e1is grave da historia de Espa\u00f1a por descarrilamento ferroviario. Polo menos 80 persoas faleceron no incidente. Os medios de comunicaci\u00f3n loaron a r\u00e1pida resposta dos veci\u00f1os de Angrois (Sar), consider\u00e1ndoos heroes."}
{"id": "21914", "revid": "47401", "url": "https://gl.wikipedia.org/wiki?curid=21914", "title": "Cleopatra (hom\u00f3nimos)", "text": ""}
{"id": "21916", "revid": "51526", "url": "https://gl.wikipedia.org/wiki?curid=21916", "title": "Cleopatra VII", "text": "Cleopatra Filopator Nea Thea, Cleopatra VII, nada contra o ano 69 a.C. e finada o 12 de agosto do 30 a.C., foi a \u00faltima ra\u00ed\u00f1a de Exipto, da dinast\u00eda hel\u00e9nica dos Tolomeo, aquela que creou Tolomeo I S\u00f3ter, xeneral de Alexandre Magno.\nTraxectoria.\nEra filla de Cleopatra V Trifea I e de Tolomeo XII Auletes, a quen herdou no trono \u00e1 idade de 17 anos, xunto co seu irm\u00e1n Tolomeo XIII (que contaba tan s\u00f3 con 12 anos), que ser\u00eda o seu esposo, segundo requirimento das leis de reinado e sucesi\u00f3n do momento. Cleopatra \u00e9 un nome grego que significa \u00abo orgullo do seu pai\u00bb.\nComezos do reinado.\nCleopatra ti\u00f1a varios irm\u00e1ns: Berenice IV e Cleopatra VI como irm\u00e1s m\u00e1is vellas (ambas reinaron en vida do seu pai, ao cal expulsaran do reino), unha irm\u00e1 m\u00e1is nova chamada Ars\u00ednoe IV e dous irm\u00e1ns m\u00e1is novos chamados Tolomeo XIII e Tolomeo XIV. A educaci\u00f3n de todos eles foi puramente grega, segundo costume tolemaico. Cleopatra foi o primeiro membro desta dinast\u00eda que aprendeu a falar o idioma exipcio; mais non s\u00f3 co\u00f1ec\u00eda este idioma sen\u00f3n tam\u00e9n o grego, o hebreo, o sirio e o arameo e talvez tam\u00e9n o lat\u00edn. Aprendeu as\u00ed mesmo literatura, m\u00fasica, ciencias pol\u00edticas, matem\u00e1ticas, astronom\u00eda e medicina. Ademais ti\u00f1a fama de ser unha muller moi bela e de modos doces e educados.\nNos tres anos do seu reinado, o seu irm\u00e1n Tolomeo, aconsellado polos seus asesores Pothinus e Achelas, expulsou a s\u00faa irm\u00e1 do trono e obrigouna a marchar para o exilio en Siria. Desde esta rexi\u00f3n Cleopatra pretendeu recuperar o trono, reunindo un bo ex\u00e9rcito para este fin, mais realmente non conseguiu nada at\u00e9 a chegada a Alexandr\u00eda de Xulio C\u00e9sar no ano 48 a.C.. Un ano despois, no 47, Tolomeo XIII morreu en combate e Xulio C\u00e9sar proclamou a Cleopatra ra\u00ed\u00f1a absoluta de Exipto e ademais obrigouna a casar de novo co seu outro irm\u00e1n m\u00e1is novo, que ti\u00f1a 12 anos e que ser\u00eda Tolomeo XIV.\nComo consecuencia da loita no mar entre a armada romana e a grega declarouse un grande incendio que chegou \u00e1 cidade de Alexandr\u00eda e o resultado final foi a perda de moitos e importantes edificios, entre outros o famoso Museo coa s\u00faa biblioteca.\nXulio C\u00e9sar e Marco Antonio.\nXa vimos como a familia real de Cleopatra desencadeara unha guerra civil entre os seus membros. Xulio C\u00e9sar chegou a Exipto como xeneral romano para resolver esa cuesti\u00f3n e foi ent\u00f3n cando se deu a batalla no mar e o incendio de Alexandr\u00eda. Despois de asegurar a Cleopatra no trono exipcio e casala co que foi Tolomeo XIV (o seu irm\u00e1n m\u00e1is novo), Xulio C\u00e9sar regresou para Roma. Mais Cleopatra decidiu seguilo, para o cal se preocupou de deixar no reino un goberno seguro. En Roma viviu como concubina de C\u00e9sar e al\u00ed naceu o seu fillo (que se sup\u00f3n o era tam\u00e9n de Xulio C\u00e9sar) ao que chamaron Cesari\u00f3n. No ano 44 a.C. sucedeu o asasinato de C\u00e9sar, proxectado e executado por un grupo de familias senatoriais republicanas que v\u00edan nel a ambici\u00f3n dun futuro rei, cousa que odiaban. Despois da s\u00faa morte, Cleopatra regresou co seu fillo a Exipto; dise que mandou envelenar o seu irm\u00e1n, o rei Tolomeo XIV, e que converteu a Cesari\u00f3n en co-rexente.\nMarco Antonio era un xeneral e pol\u00edtico romano, amigo de Xulio C\u00e9sar, que fora comandante xefe no seu ex\u00e9rcito. Ap\u00f3s o asasinato deste, perseguiu os culp\u00e1beis, Marco Bruto e Caio Casio e ademais soubo enfrontar o pobo romano contra eles e soubo ga\u00f1ar o apoio e a inclinaci\u00f3n das xentes a favor del. Ao xurdir outros dous rivais, formaron un triunvirato. Desencadeouse desta maneira unha guerra civil entre os partidarios do triunvirato e os seguidores republicanos. Marco Antonio chamou na s\u00faa axuda \u00e1 ra\u00ed\u00f1a Cleopatra, para que acudira coas s\u00faas naves a Tarso na actual Turqu\u00eda, mais a ra\u00ed\u00f1a negouse a que Exipto entrase nunha guerra civil dos romanos. Marco Antonio decidiu ent\u00f3n viaxar a Exipto para falar directamente coa soberana e pedirlle explicaci\u00f3ns. O resultado desta viaxe foi que ambos os personaxes se namoraron e que Marco Antonio decidiu quedar en Exipto ao lado de Cleopatra. Mais os asuntos de Roma reclam\u00e1bano e no ano 40 a.C. tivo que regresar \u00e1 capital do imperio. Al\u00ed cumpriu coa promesa de casar con Octavia, irm\u00e1 de Caio C\u00e9sar Octavio Augusto, o futuro primeiro emperador de Roma e sobri\u00f1o neto de Xulio C\u00e9sar. Octavio (que as\u00ed se chamaba naquel tempo) era grande amigo de Marco Antonio, a\u00ednda que co tempo e os acontecementos, esta amizade viuse truncada.\nTras a marcha de Marco Antonio para Roma, Cleopatra deu a luz dous nenos xemelgos. No ano 36 a.C., Marco Antonio viaxou cunha expedici\u00f3n para Oriente para loitar contra os partos. Cleopatra reuniuse al\u00ed con el e al\u00ed tiveron o seu terceiro fillo. A campa\u00f1a tivo tal \u00e9xito que decidiron celebralo en Alexandr\u00eda onde quedaron a vivir, at\u00e9 que no ano 32 a.C., Octavio declarou a guerra a ambos, sublevou o pobo romano contra a m\u00e1 conduta de Marco Antonio e este divorciouse oficialmente de Octavia. Deuse ent\u00f3n a batalla de Accio, no 31, que foi un desastre para Marco Antonio e a frota de Cleopatra. Despois desta derrota e enganado por un falso informe sobre a morte de Cleopatra, Marco Antonio suicidouse, deix\u00e1ndose caer sobre a s\u00faa propia espada.\nMorte de Cleopatra.\nOctavio (o futuro emperador Augusto) acusara no ano 32 publicamente a Cleopatra de varios cargos moi graves: maxia, incesto, luxuria, adoraci\u00f3n de \u00eddolos animais\u2026 po\u00f1endo desta maneira na s\u00faa contra tanto o senado romano como toda a poboaci\u00f3n. Dic\u00edase que a mala conduta de Marco Antonio se deb\u00eda aos embruxos desta ra\u00ed\u00f1a.\nOs planos de Octavio eran tomar a ra\u00ed\u00f1a como prisioneira e levala a Roma para as\u00ed demostrar a s\u00faa superioridade e a s\u00faa vitoria, mais non foi pos\u00edbel, xa que vendo o seu futuro como escrava talvez no seu propio pa\u00eds onde fora soberana, Cleopatra elixiu morrer e tomou a decisi\u00f3n de suicidarse. Pediu \u00e1s s\u00faas criadas Iras e Charmion que lle trouxesen unha cesta con froitas e que metesen dentro unha naia exipcia, a famosa \u00e1spide, respons\u00e1bel da s\u00faa morte. Antes de morrer escribiu unha misiva a Octavio en que lle comunicaba o seu desexo de ser enterrada xunto a Marco Antonio.\nOs fillos de Cleopatra.\nDespois da batalla de Accio e temendo o peor, Cleopatra quixo mandar o seu fillo Cesari\u00f3n lonxe de Exipto cara ao sur, mais foi traizoado polo seu profesor particular, Rhodon, e foi asasinado por orde de Octavio.\nDespois da morte de Cleopatra, os seus outros fillos foron levados para Roma e criados pola esposa de Octavio. Cleopatra Selene casou co rei Xuba II de Mauritania e tiveron un fillo, ao que chamaron Tolomeo e que herdou o reino do seu pai no ano 23 a.C., at\u00e9 que o emperador Cal\u00edgula o mandou matar corenta anos despois. De Alexandre Helios e Tolomeo Filadelfo non se sabe ben o seu paradoiro, a\u00ednda que se cre que se foron vivir a Mauritania xunto coa s\u00faa irm\u00e1.\nO tema de Cleopatra.\nA s\u00faa vida e a s\u00faa morte, as\u00ed como os seus amores cos dous personaxes romanos, Xulio C\u00e9sar e Marco Antonio, serviron de inspiraci\u00f3n a trav\u00e9s dos tempos a literatos e cineastas. As obras m\u00e1is famosas son \"Cleopatra e Marco Antonio\" (1606), de William Shakespeare, \"Todo por amor\" (1678), do autor teatral ingl\u00e9s John Dryden e \"C\u00e9sar e Cleopatra\" (1901) de George Bernard Shaw. O cine deu a famosa pel\u00edcula \"Cleopatra\", protagonizada pola actriz Elizabeth Taylor.\nEn total, entre os anos 1540 e 1905, escrib\u00edronse: 200 obras de teatro, 5 \u00f3peras, 5 ballets, incluso un dos c\u00f3mics do popular Ast\u00e9rix o galo estaba dedicado a ela e a s\u00faa historia \"Asterix e Cleopatra\". Realiz\u00e1ronse pinturas e esculturas (T\u00e9polo, Regnault etc.). Os cineastas M\u00e9li\u00e8s Mankiewicz e Cecil B. De Mille dedic\u00e1ronlle boas produci\u00f3ns. No 2001 o Museo Brit\u00e1nico dedicoulle unha exposici\u00f3n e con ese marco houbo un interesante debate sobre a s\u00faa beleza. E ademais de todo isto, existe unha marca de cigarros que leva o seu nome.\nNa Universidade de Beiging produciuse o sorprendente descubrimento dunha lousa coa figura de Cleopatra en relevo vestida de home. \u00c9 a terceira imaxe da ra\u00ed\u00f1a exipcia que aparece baixo esta roupaxe, o que fai pensar aos investigadores na s\u00faa raz\u00f3n de ser. Alg\u00fans afirman que as ra\u00ed\u00f1as exipcias vest\u00edan de home para aumentar o efecto do seu poder a trav\u00e9s da masculinidade. Segundo outros, Cleopatra aparece vestida de home pola simple preguiza dos artistas que realizaron os gravados.\nNo ano 2007 f\u00edxose p\u00fablica a descuberta da posible tumba de Cleopatra e Marco Antonio en Tabusiris Magna, un templo afundido baixo o mar a 30 quil\u00f3metros de Alexandr\u00eda."}
{"id": "21917", "revid": "56817", "url": "https://gl.wikipedia.org/wiki?curid=21917", "title": "Bot\u00f3n", "text": "Co termo bot\u00f3n podemos referirnos \u00e1:"}
{"id": "21918", "revid": "56817", "url": "https://gl.wikipedia.org/wiki?curid=21918", "title": "Bot\u00f3n (vestimenta)", "text": "Un bot\u00f3n \u00e9 un elemento pequeno utilizado para abrochar ou axustar vestimentas, especialmente camisas e sacos.\nHistoria e caracter\u00edsticas.\nOs bot\u00f3ns acostuman ser redondos e planos, a\u00ednda que os hai de diversas formas e tama\u00f1os. Acostuman estar feitos de metal, madeira ou, m\u00e1is recentemente, pl\u00e1stico. O bot\u00f3n abr\u00f3chase fac\u00e9ndoo pasar por un ollal de tama\u00f1o xusto situado nun extremo da vestimenta.\nNun primeiro momento, os bot\u00f3ns non eran sen\u00f3n discos decorativos que se cos\u00edan \u00e1 roupa e non ti\u00f1an a funci\u00f3n de abrochalas. Os primeiros bot\u00f3ns foron cunchas de diversos moluscos, talladas e perforadas. Datan do 2000 a.C. e foron encontrados no val do Indo.\nOs gregos e romanos tam\u00e9n utilizaron bot\u00f3ns decorativos fabricados a partir de conchas ou madeira. En xacementos europeos, encontr\u00e1ronse bot\u00f3ns de marfil e \u00f3so labrados cubertos de ouro ou con xemas incrustadas. En ning\u00fan destes casos eran utilizados para abrochar as pezas de roupa."}
{"id": "21920", "revid": "56817", "url": "https://gl.wikipedia.org/wiki?curid=21920", "title": "Bot\u00f3n (dispositivo)", "text": "Un bot\u00f3n \u00e9 un dispositivo utilizado para activar algunha funci\u00f3n. Os bot\u00f3ns son de diversas formas e tama\u00f1os e enc\u00f3ntranse en todo tipo de dispositivos, a\u00ednda que principalmente en aparatos el\u00e9ctricos ou electr\u00f3nicos. Os bot\u00f3ns son polo xeral activados ao ser pulsados, normalmente cun dedo."}
{"id": "21921", "revid": "1131", "url": "https://gl.wikipedia.org/wiki?curid=21921", "title": "Bot\u00e3o, Co\u00edmbra", "text": "Bot\u00e3o \u00e9 unha fregues\u00eda portuguesa do concello de Co\u00edmbra, con 16,52\u00a0km\u00b2; de \u00e1rea e 1.683 habitantes (2001).\nFoi vila e sede de concello entre 1514 e o inicio do s\u00e9culo XIX. Estaba constitu\u00eddo s\u00f3 pola fregues\u00eda da vila, e en 1810 ti\u00f1a 935 habitantes."}
{"id": "21926", "revid": "785", "url": "https://gl.wikipedia.org/wiki?curid=21926", "title": "O Obre, Noia", "text": "Santa Mari\u00f1a do Obre \u00e9 unha parroquia situada no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 678 habitantes (328 homes e 350 mulleres), distribu\u00eddos en 20 entidades de poboaci\u00f3n.\nPatrimonio.\nA s\u00faa igrexa parroquial \u00e9 un templo rom\u00e1nico do s\u00e9culo XII. Outro templo da parroquia \u00e9 a capela de Santa Mari\u00f1a.\nA praia de Testal ten 1.300 m de lonxitude, con forma de enseada. Est\u00e1 situada na boca da r\u00eda de Muros, e ten area branca."}
{"id": "21932", "revid": "23204", "url": "https://gl.wikipedia.org/wiki?curid=21932", "title": "Lingua algonquina", "text": "O algonquino \u00e9 unha lingua do grupo algonquino falada polo pobo algonquino que habita no Canad\u00e1. Pr\u00f3xima ao ojibwa, alg\u00fans ling\u00fcistas consid\u00e9ranno un dialecto diverxente desta lingua. O algonquino ten unha morfolox\u00eda polisint\u00e9tica complexa, organiza o verbo nunha serie de catro clases en torno a unha polaridade \u00abanimada/inanimada\u00bb. (Os verbos son transitivos ou intransitivos dependendo se as clases son inanimadas ou animadas). Outra orixinalidade desta lingua \u00e9 o marcador \u00abdirecto-inverso\u00bb que segue a terminaci\u00f3n do verbo e que depende se a persoa que o utiliza \u00e9 o suxeito ou o obxecto da acci\u00f3n.\nDistribuci\u00f3n xeogr\u00e1fica.\nF\u00e1lase en 10 reservas e territorios indios do suroeste do Quebec e na zona de Maniwaki e Golden Lake en Ontario.\nFalantes.\nSegundo o censo de 2006 hab\u00eda 2020 persoas que ti\u00f1an o algonquino como lingua materna, chegando a 2560 as persoas que pod\u00edan manter unha conversaci\u00f3n. Non todos os falantes viven en reservas e hai que ter en conta que alg\u00fans definen a lingua que falan como amerindia ou lingua do grupo algonquino, polo que o n\u00famero de falantes \u00e9 superior ao censado.\nNo Quebec hai 2500 falantes (1880 como lingua materna):\nEn Ontario hai 65 falantes:\nEnsino.\nO algonquino est\u00fadase como materia en preescolar e en primaria. Hai tam\u00e9n cursos para adultos nalgunha das reservas."}
{"id": "21933", "revid": "181", "url": "https://gl.wikipedia.org/wiki?curid=21933", "title": "Algonquino", "text": ""}
{"id": "21938", "revid": "17467", "url": "https://gl.wikipedia.org/wiki?curid=21938", "title": "Emilie de Breteuil", "text": ""}
{"id": "22025", "revid": "22570", "url": "https://gl.wikipedia.org/wiki?curid=22025", "title": "Altos do Gol\u00e1n", "text": "Os Altos do Gol\u00e1n ( \"Ha\u1e0dbatu 'l-Jawl\u0101n\", ou \"Murtafa\u02bb\u0101tu l-Jawl\u0101n\", \"Ramat HaGolan\", ), ou simplemente o Gol\u00e1n, \u00e9 unha rexi\u00f3n do Oriente Pr\u00f3ximo cunha extensi\u00f3n aproximada de 1\u00a0800\u00a0km2. A rexi\u00f3n definida como os Altos do Gol\u00e1n difire segundo a disciplinas: segundo as xeol\u00f3xicas e bioxeogr\u00e1ficas, os Altos do Gol\u00e1n son unha superficie bas\u00e1ltica rodeada polo r\u00edo Yarmouk ao sur, o mar de Galilea e o val de Hula ao oeste, a cordilleira do Antil\u00edbano co monte Hermon ao norte e o uadi Raqqad ao leste. Como rexi\u00f3n xeopol\u00edtica, os Altos do Gol\u00e1n son unha \u00e1rea de Siria capturada e ocupada por Israel, trala guerra dos seis d\u00edas, e anexada en 1981. A rexi\u00f3n incl\u00fae dous terzos da superficie xeol\u00f3xica total, as\u00ed como a parte ocupada por Israel do monte Hermon."}
{"id": "22026", "revid": "1131", "url": "https://gl.wikipedia.org/wiki?curid=22026", "title": "Galer\u00eda de imaxes de Sarria", "text": "Galer\u00eda de imaxes do concello de Sarria na provincia de Lugo."}
{"id": "22028", "revid": "111586", "url": "https://gl.wikipedia.org/wiki?curid=22028", "title": "Rockstar Games", "text": "Rockstar Games (anteriormente co\u00f1ecido como Rockstar Games NYC) \u00e9 unha empresa promotora e editora de videoxogos adquirida pola editora de videoxogos Take-Two Interactive e creadora do motor de videoxogos RAGE. A compa\u00f1\u00eda \u00e9 co\u00f1ecida internacionalmente por t\u00edtulos como a serie Grand Theft Auto, Max Payne, Midnight Club ou Red Dead.\nIncl\u00fae estudos adquiridos e renomeados, as\u00ed como outros creados internamente. A\u00ednda que a maior\u00eda dos estudos que Take-Two Interactive adquiriu fusion\u00e1ronse coa marca Rockstar, os m\u00e1is recentes mantiveron a s\u00faa propia identidade e forman parte da divisi\u00f3n 2K Games da compa\u00f1\u00eda. \nO selo Rockstar foi fundado en Nova York en 1998 por Sam Houser, Terry Donovan, Dan Houser, Jamie King e Gary Foreman. As oficinas de Rockstar Games est\u00e1n situadas en Broadway, Nova York, xunto \u00e1s de Take-Two Interactive. Nelas at\u00f3panse as oficinas centrais internacionais de publicidade, mercadotecnia, relaci\u00f3ns p\u00fablicas e departamentos de desenvolvemento de produtos.\nHistoria.\nO selo Rockstar Games foi fundado en decembro de 1998 por Sam Houser, Dan Houser, Terry Donovan e Jamie King. Donovan deixou a compa\u00f1\u00eda en xaneiro de 2007, despois de catro meses de ausencia. Foi substitu\u00eddo por ex. Capcom, Gary Dale.\nA sede central de Rockstar Games est\u00e1 situada en Broadway, no barrio NoHo da cidade de Nova York, parte das oficinas de Take-Two Interactive. \u00c9 o fogar dos departamentos de mercadotecnia, relaci\u00f3ns p\u00fablicas e desenvolvemento de produtos .\nEn febreiro de 2014, os t\u00edtulos de Rockstar Games venderon m\u00e1is de 250 mill\u00f3ns de copias, sendo a franqu\u00eda m\u00e1is grande a da serie Grand Theft Auto, seguida pola de Red Dead\nEn marzo de 2014, Rockstar Games recibiu o premio BAFTA da academia nos BAFTA Video Game Awards.\nFilosof\u00eda da Empresa.\nMalia a s\u00faa condici\u00f3n de creadores de Grand Theft Auto e unha das empresas de videoxogos m\u00e1is exitosas de todos os tempos, Sam Houser e o seu irm\u00e1n Dan afast\u00e1ronse dos focos, centr\u00e1ronse na marca Rockstar Games.\nEn outubro de 2011, o vicepresidente Dan Houser dixo a Famitsu que Rockstar estaba deliberadamente evitando o desenvolvemento do x\u00e9nero de tirador en primeira persoa. segundo unha traduci\u00f3n de 1UP.com. Isto, para intentar afastarse da sobreexplotaci\u00f3n do x\u00e9nero e do que estaban a facer outras compa\u00f1\u00edas.\nTecnolox\u00eda.\nRockstar Games desenvolveu o seu propio motor de xogos chamado Rockstar Advanced Game Engine (RAGE) para facilitar o desenvolvemento de xogos para os sistemas PlayStation 3, PlayStation 4, Xbox 360, Xbox One, Windows, Mac e Wii.\n\u00c9 un motor de xogos creado por un pequeno equipo chamado \"RAGE Technology Group\" no desenvolvedor de videoxogos Rockstar San Diego con contribuci\u00f3ns da filial de Rockstar North. Este motor \u00e9 de c\u00f3digo pechado e require autorizaci\u00f3n de Rockstar para obter unha licenza. A compa\u00f1\u00eda desenvolveu o motor para facilitar o desenvolvemento de xogos en PC e para as consolas PlayStation 3, Wii e Xbox 360. O motor base \u00e9 o Angel Game Engine desenvolvido por Rockstar San Diego para o seu uso na sexta xeraci\u00f3n da consola da serie Midnight Club e outros xogos de Rockstar San Diego. \nAntes da creaci\u00f3n de RAGE, Rockstar baseaba os seus xogos no motor RenderWare, inclu\u00eddo todo o Grand Theft Auto anterior \u00e1 serie Stories. O desenvolvemento de RAGE comezou debido \u00e1 adquisici\u00f3n de Criterion (a empresa que est\u00e1 detr\u00e1s de RenderWare) polo conglomerado Electronic Arts. Ademais, Rockstar decidiu non usar o motor RenderWare de novo debido a unha cl\u00e1usula do contrato EA. Este motor ten un potente sistema automatizado anti-trampas; se se detecta un tramposo, a conta suspenderase durante 30 d\u00edas como aviso, pero se mostra signos de actuar como trampeiro de novo, suspenderase permanentemente. Os \u00fanicos casos nos que o usuario evita o sistema anti-trampas son os programas creados por un usuario. No caso das consolas (Xbox One, PlayStation 4, PlayStation 3, Xbox 360) \u00e9 m\u00e1is vulnerable que no PC, chegando a un punto que \u00e9 necesario conectar o ordenador directamente \u00e1 consola para executar estas trampas a partir do c\u00f3digo fonte do xogo.\nInformaci\u00f3n Adicional e Ligaz\u00f3ns externas dos T\u00edtulos.\n1 As versi\u00f3ns de PC e PlayStation foron publicadas por BMG Interactive en Europa e por ASC Games en Norteam\u00e9rica \u2013 1997\n2 A versi\u00f3n de PC foi publicada por Gathering of Developers \u2013 2001; a versi\u00f3n para Mac, por MacSoft \u2013 2002\n3 As versi\u00f3ns de PC e Mac foron publicadas por Gathering of Developers \u2013 2001\n4 A versi\u00f3n de PC foi publicada por Gremlin Interactive \u2013 1999"}
{"id": "22029", "revid": "23204", "url": "https://gl.wikipedia.org/wiki?curid=22029", "title": "NovaLogic", "text": "NovaLogic, Inc. \u00e9 unha empresa de desenvolvedora de software estabelecida en 1985 en Calabasas, California. Foi fundada polo CEO John A. Garcia. A bagaxe de Garcia na industria do software comezara a comezos dos 80, cando traballou para DataSoft. En outrubro de 2016, NovaLogic foi mercada por THQ Nordic."}
{"id": "22030", "revid": "1131", "url": "https://gl.wikipedia.org/wiki?curid=22030", "title": "Delta Force Black Hack Down", "text": "Delta Force: Black Hawk Down \u00e9 o 5\u00ba xogo da saga Delta Force. A aventura ocorre en Somalia durante 1993. O xogo usa un motor gr\u00e1fico diferente o dos seus predecesores, aumentando o realismo comparado cas versi\u00f3ns anteriores da saga. O xogador comeza sendo un solado da D\u00e9cima divisi\u00f3n de monta\u00f1a(10th Mountain Division) dos Rangers estadounidenses. As primeiras misi\u00f3ns est\u00e1n dese\u00f1adas para familiarizar o xogador co modo de xogo. Pero en misi\u00f3ns posteriores, sobre todo nas \u00faltimas haber\u00e1 que usar t\u00e1cticas especiais para poder pasalas."}
{"id": "22031", "revid": "56817", "url": "https://gl.wikipedia.org/wiki?curid=22031", "title": "Tom Clancy's Splinter Cell", "text": "Tom Clancy's Splinter Cell \u00e9 unha serie de videoxogos de acci\u00f3n/infiltraci\u00f3n sa\u00edda da imaxinaci\u00f3n do escritor estadounidense Tom Clancy e desenvolta pola compa\u00f1\u00eda francesa Ubisoft.\nNeste serie controlamos a un esp\u00eda chamado Samuel Fisher (Sam Fisher) que traballa para a axencia de nacional de seguridade (NSA) nun proxecto chamado Third Echelon, formado por Sam Fisher, Irving Laambert (o xefe), Anna Gr\u00edmsd\u00f3ttir (a experta inform\u00e1tica), e un encargado de transporte e armamento que cambia de personaxe cada en cada xogo.\nO que coincide nos tres xogos \u00e9 a forma de xogalos, o sixilo \u00e9 fundamental en todos os episodios da saga. Hai que sorprender os inimigos, usar a t\u00faa arma o menos posible e que ningu\u00e9n te vexa ou soen as alarmas. Un simple erro p\u00f3deche arruinar a misi\u00f3n. Todos son bastante \"lineais\", para pasar unha misi\u00f3n s\u00f3 tes unha forma de facelo. En Pandora Tomorrow e Chaos Theory inclu\u00eduse o modo multixogador.\nEst\u00e1 en desenvolvemento a cuarta entrega de Splinter Cell que ten previsto sa\u00edr no 2006. O novo nome que levar\u00e1 a nova entrega ser\u00e1 \"Splinter Cell Double Agent\". Pero parece que na nova entrega o argumento cambiar\u00e1 moito, xa que Sam Fisher vai ser un fuxido da lei buscando vinganza polo atropelo da s\u00faa filla Sara."}
{"id": "22032", "revid": "98629", "url": "https://gl.wikipedia.org/wiki?curid=22032", "title": "Sam Fisher", "text": "Sam Fisher \u00e9 un personaxe de ficci\u00f3n, esp\u00eda protagonista da saga de videoxogos Tom Clancy's Splinter Cell. O seu verdadeiro nome \u00e9 Samuel Fisher, ten unha filla chamada Sara que morre na 4\u00aa entrega de Splinter Cell.\nSam evitou varios conflitos internacionais (nos videoxogos) e \u00e9 un dos xogos con m\u00e1is \u00e9xito de Ubisoft.\nMovementos (avanzados).\nRodar\nO ir correndo pulsase o bot\u00f3n de agacharse.\nSalto de pernas abertas\nSe Sam est\u00e1 nun corredor non demasiado ancho e relativamente alto, pode facer un salto de pernas abertas \u00e9 quedar de p\u00e9 na rede cun p\u00e9 en cada lado.\nDobre salto\nEstando o lado dunha parede Sam pode saltar e darse impulso coa parede.\nAtaque superior\nSe se Sam se coloca enriba dun inimigo, pode tirarse sobre el e deixalo inconsciente.\n\"Rappel\"\nSam pode subir e baixar por unha corda ou cable libremente.\nDisparar en rappel\nSam pode empu\u00f1ar e disparar a s\u00faa arma cando est\u00e1 facendo rappel (s\u00f3 a pistola e o fusil SC20K).\nDisparar colgado\nSam pode empu\u00f1ar e disparar a s\u00faa arma cando est\u00e1 colgado dunha canalizaci\u00f3n ou viga (s\u00f3 a pistola SC 5-7).\nDisparar en salto aberto\nSam pode empu\u00f1ar e disparar a s\u00faa arma cando est\u00e1 na posici\u00f3n de salto de pernas abertas.\nArmamento.\nFusil SC20K.\nFusil SC20K con accesorio francotirador.\nO SC20K \u00e9 a arma principal de Sam e pode levar un dos seus catro accesorios adicionais. Cada cargador deste fusil cont\u00e9n 30 proxect\u00eds.\nFusil SC20K con empu\u00f1adura frontal.\nEste \u00e9 un accesorio moi \u00fatil que permite usar o SC20K con maior precisi\u00f3n.\nFusil SC20K con accesorio de escopeta.\nO prop\u00f3sito principal da escopeta semiautom\u00e1tica \u00e9 axudar \u00f3 axente en situaci\u00f3ns de combate de rango corto.\nFusil SC20K con accesorio lanzador.\nEste accesorio permite a Sam lanzar diferentes dispositivos, cada un cas s\u00faas propias caracter\u00edsticas.\nDardo tazer\nEstes dardos adhesivos lanzan unha descarga el\u00e9ctrica o entrar en contacto co seu obxectivo. Poden combinarse coa auga para obter mellores resultados.\nC\u00e1mara de seguimento\nPermiten realizar operaci\u00f3ns de vixilancia remotas e ten funci\u00f3ns de zoom, as\u00ed como visores t\u00e9rmico e nocturno. Disp\u00f3n dunha funci\u00f3n especial de son que atrae a atenci\u00f3n dos personaxes NPC (os que controla a m\u00e1quina). Ademais, pode lanzar un gas t\u00f3xico que afectar\u00e1 aos NPCs m\u00e1is pr\u00f3ximos e deixaraos inconscientes. Cando o gas \u00e9 liberado, a c\u00e1mara se destr\u00faese.\nGranada de gas\nA granada de gas produce vapores de hipocloruro non letais que deixan sen sentido a calquera persoa pr\u00f3xima en cuesti\u00f3n de segundos, salvo que leven m\u00e1scara anti-gas.\nVisor electr\u00f3nico.\nDispositivo novo e experimental que permite a Sam escanear unha \u00e1rea e revelar diferentes propiedades nos seus obxectos. Os obxectos cos que podes actuar aparecen destacados sobre os demais obxectos cando est\u00e1s nesta vista.\nPistola SC 5-7.\nA pistola SC 5-7, \u00e1 que se lle pode incorporar un potenciador \u00f3ptico, leva un gatillo de simple acci\u00f3n e un cargador de 20 cartuchos, ademais de silenciador e supresor de canonazo."}
{"id": "22034", "revid": "38330", "url": "https://gl.wikipedia.org/wiki?curid=22034", "title": "Kathmand\u00fa", "text": ""}
{"id": "22035", "revid": "1131", "url": "https://gl.wikipedia.org/wiki?curid=22035", "title": "Xogos florais da Coru\u00f1a", "text": "Os xogos florais da Coru\u00f1a tiveron lugar o 2 de xullo de 1861 no Teatro Principal (hoxe Teatro Rosal\u00eda de Castro) da Coru\u00f1a, organizados por Juana de Vega (condesa de Espoz e Mina) e Benito Vicetto seguindo o exemplo dos Jocs Florals que se celebraran en Catalu\u00f1a en 1859 a imitaci\u00f3n dos occitanos. Foron os primeiros xogos florais celebrados na Galiza contempor\u00e1nea.\nDescrici\u00f3n.\nS\u00f3 unha das composici\u00f3ns premiadas estaba en galego, \"A Galicia\" de Francisco A\u00f1\u00f3n. Francisco Mar\u00eda de la Iglesia foi o encargado de ler a memoria, que a\u00ednda que en castel\u00e1n, defende afervoadamente o uso do galego.\nOs traballos que se presentaron (xunto con outras obras de poetas galegos) public\u00e1ronse en 1862 grazas \u00e1s achegas econ\u00f3micas de Jos\u00e9 Pascual L\u00f3pez Cort\u00f3n no libro \"\u00c1lbum de la Caridad\", que supuxo o comezo do verdadeiro renacemento da literatura galega. Entre as obras presentadas estaba o poema \"A campana d'Anll\u00f3ns\" de Eduardo Pondal.\nPremios"}
{"id": "22054", "revid": "1131", "url": "https://gl.wikipedia.org/wiki?curid=22054", "title": "Galer\u00eda de imaxes de Ribeira", "text": "Galer\u00eda de imaxes do concello de Ribeira na provincia da Coru\u00f1a."}
{"id": "22055", "revid": "89787", "url": "https://gl.wikipedia.org/wiki?curid=22055", "title": "Argentum Online 2", "text": "Argentum Online II \u00e9 un videoxogo de rol MMORPG. \u00c9 o pr\u00f3logo de Argentum Online. Argentum Online II soportar\u00e1 varias idiomas, inclu\u00edndo espa\u00f1ol, ingl\u00e9s, franc\u00e9s, catal\u00e1n e esperanto.\nHistoria.\nO xogo desenv\u00f3lvese en dous mundos medievais de fantas\u00edas. Un dos mundos foi subxugado polo \"Lord do Caos\". Moitos foron escravizados, pero a pesar diso alg\u00fans quedan agochados, esperando a oportunidade de conseguir un portal m\u00e1xico e chegar ao novo mundo. Os portais m\u00e1xicos aparecen e desaparecen aleatoriamente ao redor do mundo, ligando os mundos.\nDesenvolvemento.\nO xogo est\u00e1 sendo desenvolvido na lingua de programaci\u00f3n C/C++ usando DirectX8 e MySQL."}
{"id": "22057", "revid": "85894", "url": "https://gl.wikipedia.org/wiki?curid=22057", "title": "Antonio Mourelos", "text": "Antonio Mourelos V\u00e1zquez, nado en Lugo o 12 de xullo de 1959, \u00e9 un actor galego de cine, dobraxe e televisi\u00f3n. En 2011 foi elixido presidente da Academia Galega do Audiovisual.\nAcadou o Premio Mestre Mateo \u00e1 mellor interpretaci\u00f3n masculina secundaria en 2003 e 2012."}
{"id": "22059", "revid": "1131", "url": "https://gl.wikipedia.org/wiki?curid=22059", "title": "Pacios da Serra, Quiroga", "text": "San Salvador de Pacios da Serra \u00e9 unha parroquia do concello de Quiroga, na Provincia de Lugo. No ano 2009 ti\u00f1a 39 habitantes. En 1991 ti\u00f1a 67 habitantes agrupados nas entidades de Leixaz\u00f3s, Pacios da Serra e Penas Rubias, cunha densidade media para o mesmo ano de 2,9 hab./km\u00b2.\nXeograf\u00eda.\nEst\u00e1 situada entre os concellos de Quiroga e Folgoso do Courel. Limita con Folgoso e Seara polo norte, Hospital, Fisteus e Bustelo de Fisteus polo sur, Outeiro e Seara polo leste e Vilamor e A Ermita polo oeste.\nNa zona hai varias canteiras de lousa.\nHistoria.\nSegun escrituras de propiedade de veci\u00f1os da zona, al\u00e1 a finais do s\u00e9culo XIX, cham\u00e1base \"Pacios de Detr\u00e1s da Serra\", porque visto desde Folgoso do Courel, queda detr\u00e1s da serra que os separa. Naqueles tempos pertenec\u00eda a ese municipio e m\u00e1is tarde pasar\u00eda a pertencer a Quiroga.\nPatrimonio.\nO templo parroquial, reformado recentemente, conserva vestixios da \u00e9poca medieval."}
{"id": "22060", "revid": "570", "url": "https://gl.wikipedia.org/wiki?curid=22060", "title": "Freud", "text": ""}
{"id": "22061", "revid": "5863", "url": "https://gl.wikipedia.org/wiki?curid=22061", "title": "La Tierra Gallega (1894)", "text": "La Tierra Gallega, subtitulado semanario de intereses regionales e tam\u00e9n peri\u00f3dico bisemanal de intereses regionales, foi unha publicaci\u00f3n da Habana editado entre 1894 e 1896.\nHistoria e caracter\u00edsticas.\nFundado por un grupo de galeguistas de Cuba (Manuel Lugr\u00eds Freire, Constantino Horta, Vicente Fraiz And\u00f3n entre outros) coa finalidade de cederllo a Manuel Curros Enr\u00edquez para que o dirixira. O primeiro n\u00famero sa\u00edu o 8 de abril de 1894, mantivo un car\u00e1cter rexionalista galego, reivindicando a autonom\u00eda para Galicia e mantendo unha posici\u00f3n de espa\u00f1olismo autonomista na pol\u00edtica cubana. O \u00faltimo n\u00famero, o 197, sa\u00edu o 9 de novembro de 1896, logo que o gobernador da Habana e capit\u00e1n xeneral, Valeriano Weyler, o suspendera tras atacar ao ministro espa\u00f1ol da Mari\u00f1a."}
{"id": "22062", "revid": "1888", "url": "https://gl.wikipedia.org/wiki?curid=22062", "title": "Manuel Catoira", "text": "Manuel L\u00f3pez Gonz\u00e1lez, m\u00e1is co\u00f1ecido co nome art\u00edstico de Manuel Catoira nado en Cudeiro en xullo de 1947, \u00e9 un escritor, pintor e cr\u00edtico literario galego.\nTraxectoria.\nFuncionario de prisi\u00f3ns, traballou en Donostia. Publicou cr\u00edtica literaria en \"La Regi\u00f3n\", \"Faro de Ourense\" ou \"Follas secas\". Dirixiu a revista ourens\u00e1 \"Galicia 80\", de tendencia nacionalista."}
{"id": "22063", "revid": "1505", "url": "https://gl.wikipedia.org/wiki?curid=22063", "title": "Lois Fern\u00e1ndez Marcos", "text": "Lois Fern\u00e1ndez Marcos, nado en 1949, \u00e9 un escritor galego.\nTraxectoria.\nTraballa como perito mercantil. \n\u00c9 autor do libro de relatos \"Homes do espacio\" (Castrelos, 1976) que foi un dos primeiros libros de ficci\u00f3n cient\u00edfica que se escribiron en galego. En 1995 aparecer\u00eda unha versi\u00f3n ampliada do mesmo, baixo o t\u00edtulo \"Galaxia lonxana\" (Xerais). En 1996 publicou \"A meiga de Naia e outros relatos\", dirixido ao p\u00fablico xuvenil."}
{"id": "22065", "revid": "23204", "url": "https://gl.wikipedia.org/wiki?curid=22065", "title": "Psican\u00e1lise", "text": "A psican\u00e1lise \u00e9 unha disciplina fundada por Sigmund Freud que agrupa tres tipos de reflexi\u00f3ns e de estudos:\nA psican\u00e1lise, como disciplina creada para tratar enfermidades mentais, bas\u00e9ase na revelaci\u00f3n do inconsciente. O seu campo de acci\u00f3n \u00e9 o da psicoterapia que procura elucidar a trav\u00e9s dun proceso de asociaci\u00f3ns as conexi\u00f3ns entre os compo\u00f1entes inconscientes dos procesos mentais dos pacientes.\nNa psican\u00e1lise cl\u00e1sica, a materia fundamental da psican\u00e1lise son os patr\u00f3ns inconscientes da vida conforme son revelados a trav\u00e9s das asociaci\u00f3ns libres do analizando. A meta \u00faltima \u00e9 axudar a liberalo das barreiras de resistencia ou transferencia, inconscientes ou non examinadas. Para isto o analista rastrexa os patr\u00f3ns de relaci\u00f3ns que deixaron de funcionar ou inhiben a liberdade do paciente. \nO m\u00e9todo b\u00e1sico \u00e9 a asociaci\u00f3n libre. O paciente ou analizando, nun ambiente relaxado, nun sof\u00e1 ou nun div\u00e1n, \u00e9 invitado a falar sobre o que queira. Os desexos, os so\u00f1os, as lembranzas da infancia, as fantas\u00edas son especialmente interesantes para o analista que mant\u00e9n unha actitude de neutralidade emp\u00e1tica, escoitando e intervindo cando o coida conveniente, para reconsiderar unha parte do discurso do paciente, para comentar ou volver sobre algo do xa dito.\nM\u00e1is recentemente, algunhas formas de psican\u00e1lise procuran, entre outras cousas, axudar os pacientes a ga\u00f1ar autoestima ou a ter unha maior confianza en si mesmos, sobrelevar o medo da morte e os seus efectos no comportamento e manter relaci\u00f3ns que poden parecer incompatibles.\nHistoria.\nA historia da psican\u00e1lise comeza cos traballos de Sigmund Freud, un neur\u00f3logo interesado en atopar un tratamento efectivo para pacientes con s\u00edntomas neur\u00f3ticos ou hist\u00e9ricos en Viena (Austria) na d\u00e9cada de 1890. Da consulta cos seus pacientes, Freud chegou a postular que os seus problemas nac\u00edan de desexos e fantas\u00edas sexuais socialmente inaceptables e polo tanto reprimidos e inconscientes. A medida que foi desenvolvendo a s\u00faa teor\u00eda incluir\u00eda as\u00ed mesmo desexos e fantas\u00edas de natureza agresiva. Freud consideraba estes aspectos da vida pulsi\u00f3ns instintivas, enerx\u00eda libidinal, os instintos de Eros e T\u00e1natos. O concepto freudiano de Eros/Libido abrangu\u00eda todos os instintos creativos e sostedores da vida. O instinto da morte representaba o impulso de regreso \u00f3 estado de calma, de non-existencia. Desde os tempos de Freud, a psican\u00e1lise desenvolveuse de moitas formas, en especial, como estudo do sentido persoal, interpersoal e intersubxectivo do eu.\nAs escolas de psican\u00e1lise m\u00e1is destacadas incl\u00faen: a psicolox\u00eda do ego (\"ego psychology\"), que pon de relevo os mecanismos e as fantas\u00edas inconscientes; a psicolox\u00eda do self (\"self psychology\"), que enfatiza o desenvolvemento dun sentido estable do eu a trav\u00e9s do contacto mutuamente emp\u00e1tico con outros humanos; a psican\u00e1lise lacaniana, que integra a psican\u00e1lise coa semi\u00f3tica e coa filosof\u00eda hegeliana; a psicolox\u00eda anal\u00edtica, que ten unha aproximaci\u00f3n m\u00e1is espiritual; a teor\u00eda de relaci\u00f3ns obxectuais (\"object relations theory\"), que acent\u00faa a din\u00e1mica das relaci\u00f3ns dun cos outros tal e como son internalizados e adoptados nas s\u00faas fantas\u00edas; a psican\u00e1lise interpersoal, que destaca os matices e calidades das interacci\u00f3ns interpersoais; e a psican\u00e1lise relacional, que combina a psican\u00e1lise interpersoal coa teor\u00eda de relaci\u00f3ns obxectuais. A\u00ednda que todas estas escolas te\u00f1en diferentes teor\u00edas, en xeral todas contin\u00faan subli\u00f1ando a influencia do autoengano e do pasado persoal sobre a s\u00faa vida mental actual.\nTeor\u00edas.\nA psican\u00e1lise \u00e9 teoricamente moi diversa. A meirande parte dos analistas usa alg\u00fan dos seguintes modelos psicanal\u00edticos da mente.\nO modelo topogr\u00e1fico.\nO modelo topogr\u00e1fico da mente elaborouse para axudar os analistas a entender como os pacientes reprim\u00edan desexos, fantas\u00edas e pensamentos. No modelo topogr\u00e1fico, a mente est\u00e1 dividida en tres sistemas: o consciente, o preconsciente e o inconsciente. O sistema consciente incl\u00fae todo aquilo do que somos conscientes nas nosas mentes. O preconsciente incl\u00fae material do que podemos ter consciencia pero do que normalmente non somos conscientes. O inconsciente incl\u00fae material que trasladamos defensivamente da nosa consciencia por medio da represi\u00f3n ou outros mecanismos de defensa.\nNo traballo cl\u00ednico, os analistas tentan mover o material inconsciente \u00f3 preconsciente e logo \u00e1 mente consciente para aumentar a autoconsciencia do paciente.\nA pesar de que o modelo topogr\u00e1fico permanece en uso en varias discusi\u00f3ns e formulaci\u00f3ns cl\u00ednicas, o mesmo Freud se decatou das s\u00faas limitaci\u00f3ns e paradoxos. En concreto, observou que o conflito ocorre non s\u00f3 entre a consciencia e a inconsciencia sen\u00f3n entre diferentes procesos mentais dentro do inconsciente. Freud sent\u00eda que era necesaria unha nova teor\u00eda para dar conta desta observaci\u00f3n e propuxo o modelo estrutural de 1923.\nO modelo estrutural.\n\u00c9 o modelo psicanal\u00edtico da mente m\u00e1is famoso. O modelo estrutural divide a mente entre o Ego, o Superego e o Id. O id \u00e9 a fonte dos nosos desexos, entre os que se incl\u00faen os impulsos sexuais e agresivos. O superego incl\u00fae os nosos ideais e o c\u00f3digo moral. O ego est\u00e1 constru\u00eddo por un grupo de mecanismos (verificaci\u00f3n da realidade, xu\u00edzo, control dos impulsos etc.) que nos axudan a lidar co mundo real. Os analistas que usan o modelo estrutural f\u00f3canse comunmente en axudar os pacientes a sobrelevar e manexar os conflitos que ocorren entres estas tres axencias mentais. Moitos usan o modelo estrutural para a diagnose cl\u00ednica. Esta diagnose sup\u00f3n unha avaliaci\u00f3n do nivel de funcionamento do id, do ego e do superego do paciente, e as \u00e1reas de febleza e fortaleza de cada un deles. Por exemplo, os psicanalistas diagnostican un paciente como psic\u00f3tico se o seu ego sofre dun dano na comprobaci\u00f3n da realidade, na verificaci\u00f3n do que \u00e9 real ou non.\nO modelo econ\u00f3mico.\nO modelo econ\u00f3mico da mente case non \u00e9 usado hoxe pero tivo moita importancia historicamente. No modelo econ\u00f3mico, a mente \u00e9 representada como un sistema de enerx\u00eda. A enerx\u00eda mental ou libido pode ser distribu\u00edda de xeitos moi diversos a trav\u00e9s do sistema, surtindo de enerx\u00eda varios procesos ou actividades. A maior\u00eda dos analistas abandonaron o modelo econ\u00f3mico pola s\u00faa complexidade e depender de ideas decimon\u00f3nicas acerca da hidr\u00e1ulica. A\u00ednda as\u00ed, un pequeno n\u00famero de analistas ret\u00e9n o modelo porque coidan que a s\u00faa vaguidade \u00e9 de moita xuda \u00f3 aludir a trazos da vida mental que xacen m\u00e1is al\u00e1 do entendemento cient\u00edfico.\nO modelo de conflito.\nO modelo de conflito da mente est\u00e1 dese\u00f1ado para axudar a entender conflitos mentais espec\u00edficos. Este modelo da mente div\u00eddea en unidades b\u00e1sicas denominadas formaci\u00f3ns de compromiso. Unha formaci\u00f3n de compromiso consiste nun desexo, un sentimento de desagrado acerca do desexo e unha defensa usada para eliminar aquel sentimento de desagrado. Por exemplo, un paciente poder\u00eda ter un desexo agresivo de atacar figuras con autoridade que poder\u00eda desembocar nun sentimento de medo ou temor a ser castigado antes que nun asalto f\u00edsico \u00f3s seus superiores. O produto do desexo, desagrado e defensa toma a forma dun compromiso entre os tres. Alg\u00fans analistas argumentaron que este modelo \u00e9 o modelo psicanal\u00edtico m\u00e1is importante en tanto que distingue a psican\u00e1lise doutras teor\u00edas psicol\u00f3xicas como a psicolox\u00eda human\u00edstica que minimiza o conflito mental."}
{"id": "22066", "revid": "23204", "url": "https://gl.wikipedia.org/wiki?curid=22066", "title": "The Adventurer", "text": "The Adventurer \u00e9 unha curtametraxe de 1917, protagonizada e dirixida por Charles Chaplin. Esta foi a s\u00faa \u00faltima pel\u00edcula para os estudos Mutual, e a \u00faltima aparici\u00f3n de Eric Campbell.\nSinopse.\nUn grupo de polic\u00edas busca na praia infrutuosamente un fuxitivo. O m\u00e1is gordo deles ponse a descansar, e cabo del emerxe da terra Chaplin, con traxe de presidiario. O preso escapa ao ver os polic\u00edas, sobe o outeiro, despois b\u00e1ixao e acaba escond\u00e9ndose detr\u00e1s das pedras e d\u00e1lles patadas aos seus perseguidores cando pode. Escapa finalmente nadando polo mar, mentres os gardas lle disparan e o perseguen nun bote. No porto est\u00e1 Edna co seu pretendente, o xigante de grandes barbas e cellas (Eric Campbell). Subitamente aparece a mai de Edna afog\u00e1ndose, o xigante en vez de axudala ponse a pedir auxilio e a filla salta rescatar a mai. Chaplin aparece ent\u00f3n, salv\u00e1ndoos a todos, incluso ao xigante que acababa de caer por accidente, mais este traiz\u00f3ao e faille caer \u00e1 auga, debendo ser rescatado na beira polo chofer das donas.\nL\u00e9vano \u00e1 s\u00faa casa, e cando desperta enc\u00f3ntrase nun traxe de raias, toca ao seu arredor e encontra barras de ferro, cre estar de novo no c\u00e1rcere, mais aparece o mordomo que lle serve o almorzo, entende agora que est\u00e1 en boas mans.\nV\u00edstese para baixar e enc\u00f3ntrase nunha cea da alta sociedade, trata de conquistar a Edna. O seu rival, celoso, descobre no diario que \u00e9 o fuxitivo buscado pola xustiza. Chaplin logra salvarse polo momento debux\u00e1ndolle barba \u00e1 foto do diario, mais o xigante, as\u00ed e todo, chama \u00e1 polic\u00eda. Comeza unha persecuci\u00f3n na casa, \u00e9 un caos total: sobe polas escaleiras, baixa saltando do segundo piso, esc\u00f3ndese no piano, disfr\u00e1zase de l\u00e1mpada, e cando finalmente se cre a salvo un garda capt\u00farao, mais Chaplin conv\u00e9nceo de que sa\u00fade coa man a Edna, e nese momento s\u00f3ltao e realiza unha fuxida vertixinosa, perseguido sempre pola polic\u00eda."}
{"id": "22067", "revid": "570", "url": "https://gl.wikipedia.org/wiki?curid=22067", "title": "Psicoan\u00e1lise", "text": ""}
{"id": "22068", "revid": "75439", "url": "https://gl.wikipedia.org/wiki?curid=22068", "title": "Paula Carballeira", "text": "Paula Carballeira Cabana, nada en Mani\u00f1os (Fene) o 7 de setembro de 1972, \u00e9 unha escritora, int\u00e9rprete e realizadora de contacontos e actriz galega.\nEn 2023, foi Premio Nacional de Literatura Dram\u00e1tica do Ministerio de Cultura e Deporte, pola obra \"As alumnas\"\nTraxectoria.\nReside en Santiago de Compostela desde 1989, onde estudou Filolox\u00eda hisp\u00e1nica. Escribe relatos infant\u00eds e xuven\u00eds, e pertence \u00e1 compa\u00f1\u00eda de teatro Berrobamb\u00e1n."}
{"id": "22069", "revid": "89787", "url": "https://gl.wikipedia.org/wiki?curid=22069", "title": "Ux\u00eda Casal", "text": "Ux\u00eda Casal Silva, nada en Santiago de Compostela o 13 de maio de 1957, \u00e9 unha escritora galega de literatura xuvenil de ficci\u00f3n cient\u00edfica.\nTraxectoria.\nLicenciada en Historia da Arte Moderna e Contempor\u00e1nea en 1979 e en Filolox\u00eda Espa\u00f1ola en 1984 na Universidade de Santiago de Compostela. Nese \u00faltimo ano marchou para Ourense, onde deu clase de Lingua e Literatura Galegas durante dezaoito anos. Xubilada en 2003 por problemas de sa\u00fade. Viviu en Nigr\u00e1n e Ribeira.\nO colectivo A Sega escolleuna como A Nosa Se\u00f1ora das Letras do 2021, no VIII D\u00eda das Galegas nas Letras."}
{"id": "22070", "revid": "785", "url": "https://gl.wikipedia.org/wiki?curid=22070", "title": "Boa, Noia", "text": "Boa \u00e9 a parroquia m\u00e1is occidental do concello coru\u00f1\u00e9s de Noia e constit\u00fae o linde co concello de Porto do Son. Segundo o padr\u00f3n municipal (INE 2020) ten 391 habitantes (185 homes e 206 mulleres)."}
{"id": "22071", "revid": "22570", "url": "https://gl.wikipedia.org/wiki?curid=22071", "title": "\u00c1nxela Graci\u00e1n", "text": "\u00c1nxela Rodr\u00edguez Rodr\u00edguez, nada en San Paio de Arcos (Castroverde) o 1 de marzo de 1968, \u00e9 unha escritora galega, m\u00e1is co\u00f1ecida polo pseud\u00f3nimo de \u00c1nxela Graci\u00e1n.\nTraxectoria.\n\u00c9 unha licenciada en filolox\u00eda galego-portuguesa pola Universidade de Santiago de Compostela, escritora, tradutora, editora, cr\u00edtica literaria e dinamizadora cultural. Autora de literatura infantil e xuvenil, traduciu \"Memorias de Hadri\u00e1n\" de Marguerite Yourcenar e a diversos autores de literatura infantil ao galego. Desde 1996 traballou no Servizo de Traduci\u00f3n da Xunta de Galicia.\nDe 2004 a 2013 desenvolveu o seu traballo en Sotelo Blanco Edici\u00f3ns dirixindo as colecci\u00f3ns \"Docexvintedous\", \"Medusa Narrativa, Medusa Ensaio, Arlequ\u00edn Teatro\" e \"Biblioteca Roberto Vidal Bola\u00f1o\".\nTam\u00e9n foi vicepresidenta da Asociaci\u00f3n Galega de Literatura Infantil e Juvenil (G\u00e1lix), coordinando actividades como o Club de Lectura \u201cG\u00e1lix tendendo redes\u201d, que trazou unha pan\u00f3ramica sobre a literatura xuvenil.\nAdemais foi a encargada de representar a Revista Fadamorgana na selecci\u00f3n anual que levaba a cabo a \"Red de Selecci\u00f3n de la Fundaci\u00f3n Germ\u00e1n S\u00e1nchez Ruip\u00e9rez\" para elaborar un Cat\u00e1logo Anual dos 100 Mellores Libros de literatura infantil e xuvenil.\nEn 2018 ga\u00f1ou o XV premio Pura e Dora V\u00e1zquez de narraci\u00f3n da Deputaci\u00f3n de Ourense."}
{"id": "22072", "revid": "1888", "url": "https://gl.wikipedia.org/wiki?curid=22072", "title": "Rom\u00e1n Ra\u00f1a", "text": "Rom\u00e1n Ra\u00f1a Lama, nado en Vigo o 8 de febreiro de 1960, \u00e9 un escritor e cr\u00edtico literario galego.\nTraxectoria.\nDoutor en Filolox\u00eda galego-portuguesa pola Universidade de Santiago de Compostela, exercendo como catedr\u00e1tico de Lingua Galega e Literatura no IES do Castro en Vigo. Colaborou en \"Faro de Vigo\", \"A Nosa Terra\", \"Grial\" ou \"Luzes de Galiza\". Deuse a co\u00f1ecer ao ser premiado na V edici\u00f3n do Premio Modesto R. Figueiredo o seu relato \"Botella N\u00e1ufraga\".\nForma parte da vaga de escritores galegos agrupados na Xeraci\u00f3n dos 80."}
{"id": "22073", "revid": "89787", "url": "https://gl.wikipedia.org/wiki?curid=22073", "title": "Xos\u00e9 V\u00e1zquez Pintor", "text": "Xos\u00e9 V\u00e1zquez Pintor, nado en Melide o 30 de novembro de 1946, \u00e9 un escritor galego.\nTraxectoria.\nCriado en Agolada, \u00e9 licenciado en ciencias da educaci\u00f3n pola Universidade de Santiago de Compostela. Foi fundador dos grupos de Teatro Amador Ancoradouro-Mimo e Casa da Bola. No 2008 foi nomeado socio de honra da Asociaci\u00f3n de Escritores en Lingua Galega. No 1972 comezou en Cangas de mestre de primaria en Cangas e rematou de profesor de secundaria en Pontevedra.\nTen colaborado en diversos medios, como \"El Ideal Gallego\", \"A Nosa Terra\" (socio fundador e colaborador en \"Deportes e Sociedade\"), \"Faro de Vigo\", \"La Voz de Galicia\", \"SER-Galicia\" ou \"Televisi\u00f3n do Morrazo\".\nTen usado os pseud\u00f3nimos \u00c1lvaro Carmoega e Pepe de Vila.\n\"75 apertas de buxo irmandadas para Pintor\" \u00e9 un libro homenaxe publicado en 2022 por Fervenza (ISBN 978-84-18136-61-0)."}
{"id": "22092", "revid": "1131", "url": "https://gl.wikipedia.org/wiki?curid=22092", "title": "Galer\u00eda de imaxes de Boiro", "text": "Galer\u00eda de imaxes do concello de Boiro na provincia da Coru\u00f1a."}
{"id": "22093", "revid": "1131", "url": "https://gl.wikipedia.org/wiki?curid=22093", "title": "Galer\u00eda de imaxes de Vilagarc\u00eda de Arousa", "text": "Galer\u00eda de imaxes do concello de Vilagarc\u00eda de Arousa na provincia de Pontevedra."}
{"id": "22098", "revid": "89787", "url": "https://gl.wikipedia.org/wiki?curid=22098", "title": "Guindastre", "text": "Un guindastre \u00e9 un aparello de elevaci\u00f3n de cargas. A ampla gama de modelos de guindastres te\u00f1en poucas cousas en com\u00fan: a pluma e elevaci\u00f3n mediante polispastos accionados por cables.\nDenom\u00ednase tam\u00e9n coa forma gr\u00faa, que o Dicionario da Real Academia Galega admite como forma menos recomendable.\nHistoria.\nO guindastre \u00e9 a \"evoluci\u00f3n\" do puntal de carga que se ten usado dende a antig\u00fcidade. Os seus fundamentos foron expostos por Blaise Pascal, mais foi patentado por Luz Nadina con posterioridade. Existen documentos antigos\u200b nos que se pon de manifesto o uso de m\u00e1quinas semellantes a guindastres en Sumeria e Caldea, de onde pasaron a Exipto.\nAplicaci\u00f3ns e tipos.\n\u00dasanse en obras de construci\u00f3n, portos, instalaci\u00f3ns industriais e outros lugares onde se levan cargas de xeito a\u00e9reo. Hai moitos tipos, conforme \u00f3 traballo a desenvolver. Un criterio moi empregado para a clasificaci\u00f3n \u00e9 en canto \u00e1 s\u00faa mobilidade:\nFixos.\nCoa capacidade para soportar cargas maiores e conseguir m\u00e1is altura con estabilidade. A s\u00faa caracter\u00edstica \u00e9 que a s\u00faa estrutura principal queda ancorada \u00f3 chan. Alg\u00fans poden ser montados e desmontados no lugar de traballo."}
{"id": "22099", "revid": "5863", "url": "https://gl.wikipedia.org/wiki?curid=22099", "title": "Miro Villar", "text": "Arximiro Bautista Villar Gonz\u00e1lez, nado en Cee o 21 de marzo de 1965, \u00e9 un escritor galego.\nTraxectoria.\nDoutor en Teor\u00eda da Literatura e Literatura Comparada, \u00e9 profesor de lingua e literatura galegas, ademais de poeta, narrador, tradutor e cr\u00edtico literario en diversas revistas e publicaci\u00f3ns peri\u00f3dicas. Foi membro do Batall\u00f3n Literario da Costa da Morte, do Consello Editorial da Colecci\u00f3n Ablativo Absoluto de Edici\u00f3ns Xerais de Galicia e do Comit\u00e9 de Redacci\u00f3n da revista \"Dorna\". Entre 1990 e 1998 tam\u00e9n foi un dos impulsores da editora Edici\u00f3ns do Drag\u00f3n.\nTen colaborado en \"A Nosa Terra\", \"Luzes de Galiza\", \"Estudos Migratorios\" e nos suplementos Revista das Letras de \"El Correo Gallego\" e Galicia Literaria de \"Diario 16 de Galicia\"."}
{"id": "22101", "revid": "6", "url": "https://gl.wikipedia.org/wiki?curid=22101", "title": "Gr\u00faa (elevadora)", "text": ""}
{"id": "22103", "revid": "785", "url": "https://gl.wikipedia.org/wiki?curid=22103", "title": "Galer\u00eda de imaxes de Galicia", "text": "Galer\u00eda de imaxes de Galicia."}
{"id": "22106", "revid": "785", "url": "https://gl.wikipedia.org/wiki?curid=22106", "title": "Galer\u00eda de imaxes de Santiago de Compostela", "text": "Imaxes do concello de Santiago de Compostela na provincia da Coru\u00f1a:"}
{"id": "22107", "revid": "101", "url": "https://gl.wikipedia.org/wiki?curid=22107", "title": "Megal\u00f3pole da chaira de Kant\u00f3", "text": ""}
{"id": "22115", "revid": "181", "url": "https://gl.wikipedia.org/wiki?curid=22115", "title": "Luisa Villalta", "text": ""}
{"id": "22116", "revid": "59564", "url": "https://gl.wikipedia.org/wiki?curid=22116", "title": "Lu\u00edsa Villalta", "text": "Lu\u00edsa Villalta G\u00f3mez, nada na Coru\u00f1a, na r\u00faa Vila de Laxe, o 15 de xullo de 1957 e finada na mesma cidade o 6 de marzo de 2004, foi unha escritora, fil\u00f3loga e violinista galega. Escribiu poes\u00eda, teatro, narrativa de ficci\u00f3n, ensaio, articulismo e traduci\u00f3n. \nO colectivo A Sega acordou dedicarlle o D\u00eda das Galegas nas Letras do ano 2022, esta plataforma ter\u00e1 dito: \"\"celebr\u00e1moste desde a complexidade da \u00e9pica ao publicismo, deste ti, desde o teu pensar, l\u00facida e comprometida, sempre na construci\u00f3n dun pobo\".\"\nE a Real Academia Galega o D\u00eda das Letras Galegas do ano 2024. A RAG destaca dela que foi a \"\"creadora dunha obra singular e s\u00f3lida que a converteu nunha das grandes figuras da literatura galega que emerxeron na segunda metade dos anos 80 e primeiros 90\",\" esta proposta estivo encabezada pola tam\u00e9n escritora Ana Roman\u00ed e respaldada por Chus Pato, Marilar Aleixandre, Fina Casalderrey, Margarita Ledo Andi\u00f3n, Manuel Rivas, Mar\u00eda L\u00f3pez S\u00e1ndez, Euloxio R. Ruibal, Dolores S\u00e1nchez Palomino, Manuel Gonz\u00e1lez Gonz\u00e1lez e a xa mencionada Ana Roman\u00ed.\nTraxectoria.\nEstudou no colexio das Xosefinas da r\u00faa Juan Fl\u00f3rez e mais no IES Eusebio da Guarda. Licenciada en Filolox\u00eda Hisp\u00e1nica e Filolox\u00eda Galego-Portuguesa pola Universidade de Santiago de Compostela, foi tam\u00e9n titulada superior en viol\u00edn. Formou parte da Orquestra de Santiago de Compostela desde 1985 e, m\u00e1is tarde, da Xove Orquestra de Galicia, as\u00ed como de diversos grupos de c\u00e1mara galegos. En 1988 aprobou as oposici\u00f3ns de docente de Lingua e Literatura Galegas, e deu clase no IES Xos\u00e9 Neira Vilas (Perillo, Oleiros), IES Canido (Ferrol) e no IES Isaac D\u00edaz Pardo de Sada.\nDesenvolveu unha intensa actividade cultural: deu seminarios, recitais de poes\u00eda e palestras, entre outros. Colaborou en varias publicaci\u00f3ns, entre elas, \"Man Com\u00fan\", \"A Nosa Terra\", \"Festa da Palabra Silenciada\", \"Tempos Novos\", \"Grial\", \"Luzes de Galiza\", \"Ag\u00e1lia\", \"Bolet\u00edn Galego de Literatura\", \"A Trabe de Ouro\", \"Enclave\" ou \"P\u00e1gina abierta\". \nO seus artigos publicados entre o 4 de xaneiro do 2002 e o 4 de marzo de 2004 en \"A Nosa Terra\", foron compilados no \"Libro das colunas\" (2005)\nParticipou en entidades como a Asociaci\u00f3n de Escritores en Lingua Galega, o Foro da Cultura Galega ou A Mesa pola Normalizaci\u00f3n Ling\u00fc\u00edstica.\nFalecemento.\nFinou prematuramente, o 6 de marzo de 2004, por unha meninxite, aos 46 anos de idade., os seus restos mortais descansan no cemiterio de San Amaro da cidade herculina. Ao rematar a cerimonia relixiosa un nutrido grupo de escritores e poetas de toda Galicia como Manuel Mar\u00eda ou Manuel Rivas desped\u00edrona nun acto laico con poemas e m\u00fasica de viol\u00edn, \u00f3 acto tam\u00e9n acudiron pol\u00edticos como Xos\u00e9 Manuel Beiras e Anxo Quintana.\nEn 2018 a s\u00faa familia cedeu os seus fondos documentais ao Centro Ram\u00f3n Pi\u00f1eiro para a Investigaci\u00f3n en Humanidades."}
{"id": "22117", "revid": "5863", "url": "https://gl.wikipedia.org/wiki?curid=22117", "title": "Eduardo Moreiras", "text": "Eduardo Moreiras Collazo, nado en Quiroga o 3 de xaneiro de 1914 e finado en Vigo o 28 de abril de 1991, foi un escritor galego.\nTraxectoria.\nEstudou Filosof\u00eda e Letras na Universidade de Santiago de Compostela, e viviu en Vigo. Foi fundador e director da revista \"Mensajes de poes\u00eda\" entre 1948 e 1950. Traduciu ao castel\u00e1n os poemas de Paul \u00c9luard e de Elena Bono. A partir de 1955 escribiu s\u00f3 en galego.\nIngresou na Real Academia Galega o 28 de xaneiro de 1978, a proposta de Francisco Fern\u00e1ndez del Riego, \u00c1lvaro Cunqueiro e Marino D\u00f3nega, co discurso \"Poes\u00eda: Co\u00f1ecimento da realidade\", respondido por Fern\u00e1ndez del Riego.\nVida persoal.\nEstivo casado trinta e dous anos con Olga Barreiro, con quen tivo tres fillos: Eduardo, Olga e Margarita Moreiras Barreiro. En 1982 casou en segundas nupcias coa poetisa Luz Pozo Garza."}
{"id": "22118", "revid": "85894", "url": "https://gl.wikipedia.org/wiki?curid=22118", "title": "Bernasconi", "text": "Bernasconi \u00e9 un municipio da provincia da Pampa na Arxentina. A s\u00faa poboaci\u00f3n \u00e9 de 1781 habitantes.\nHistoria.\nA zona habit\u00e1bana orixinalmente indios pampas, arredor de 1880 comeza o asentamento de poboaci\u00f3n de orixe europea procedente doutras zonas da Arxentina, a\u00ednda que 1888 \u00e9 a data oficial da s\u00faa fundaci\u00f3n. En 1891 chegou o ferrocarril \u00e1 localidade, que viu amentar a s\u00faa poboaci\u00f3n. En 1909 emigrou unha colonia xud\u00eda de 1400 persoas ao municipio. O municipio conta cunha emisora de radio de FM e en 1925 fundouse o primeiro semanario, \"La Voz del Sur\". O instituto de educaci\u00f3n secundaria data de 1960.\nNeste municipio est\u00e1 a poboaci\u00f3n de Cruz Colorada, onde residiu Alfonso Daniel Rodr\u00edguez Castelao entre 1896 e 1900, pois seu pai rexentaba al\u00ed unha \"pulper\u00eda\"."}
{"id": "22120", "revid": "5863", "url": "https://gl.wikipedia.org/wiki?curid=22120", "title": "Caras y Caretas", "text": "Caras y Caretas foi un semanario arxentino publicado entre 1898 e 1941.\nHistoria e caracter\u00edsticas.\nFundado por Eustaquio Pellicer, foi moi popular, sobre todo na primeira \u00e9poca. Dirixiuno Jos\u00e9 \u00c1lvarez (Fray Mocho) e Juan Carlos Alonso, entre outros. No seu dese\u00f1o sobresa\u00edan as imaxes de gran calidade e nos seus textos combinaba o humor co xornalismo m\u00e1is serio. Entre os caricaturistas da revista destacou Xos\u00e9 Mar\u00eda Cao Luaces (1862-1918), natural de Cervo, considerado o pai da caricatura arxentina."}
{"id": "22123", "revid": "197", "url": "https://gl.wikipedia.org/wiki?curid=22123", "title": "Eugenio Montero R\u00edos", "text": "Eugenio Montero R\u00edos, nado en Santiago de Compostela o 13 de novembro de 1832 e finado en Madrid o 12 de maio de 1914, foi un destacado xurista e pol\u00edtico galego, alcumado o \"cuco de Louriz\u00e1n\" onde residiu at\u00e9 pouco antes de morrer.\nFoi partidario da separaci\u00f3n entre Igrexa e Estado, e \u00e1 s\u00faa iniciativa d\u00e9bense a Lei do Rexistro Civil, a Lei do Matrimonio Civil e a Lei Org\u00e1nica do Poder Xudicial.\nTraxectoria.\nEra fillo de \u00c1ngel Montero Pati\u00f1o, escrib\u00e1n de profesi\u00f3n, e de Mar\u00eda Francisca R\u00edos.\nCon dez anos, ingresou no Seminario de Santiago. Estudou na Universidade de Santiago de Compostela e doutorouse en 1859. En 1860 foi catedr\u00e1tico de dereito can\u00f3nico nas universidades de Oviedo e Santiago (1860), e posteriormente na de Madrid (1864). Fundou o peri\u00f3dico de ideas avanzadas, \"La Opini\u00f3n P\u00fablica\", voceiro de Antonio Romero Ortiz, un dos participantes no levantamento de Sol\u00eds de 1846.\nDeputado nas Cortes constitu\u00edntes de 1869 polos progresistas. Foi ministro de Graza e Xustiza con Juan Prim entre 1870 e 1871 e un dos maiores valedores de Amadeu I de Savoia, con quen volveu a desempe\u00f1ar a mesma carteira e a quen acompa\u00f1ou ata Lisboa tras a s\u00faa renuncia en 1873. En 1873 participou na fundaci\u00f3n do Partido Republicano Democr\u00e1tico de Cristino Martos e en 1877 na creaci\u00f3n da Instituci\u00f3n Libre de Ense\u00f1anza, da que foi reitor ata 1878.\nEn 1880 a\u00ednda asinou un manifesto republicano e ingresou no Partido Democr\u00e1tico Progresista, que abandonou un ano m\u00e1is tarde. En 1881 gana a c\u00e1tedra de Estudos Superiores de Dereito P\u00fablico Eclesi\u00e1stico, en Madrid. Partidario de Ruiz Zorilla, en 1884 acabou incorpor\u00e1ndose \u00f3 Partido Liberal de Pr\u00e1xedes Mateo Sagasta. Con Sagasta foi ministro varias veces, de Fomento en 1885 e de Graza e Xustiza en 1892. Foi presidente do Tribunal Supremo en 1888. Foi presidente da delegaci\u00f3n espa\u00f1ola que negociou o Tratado de Par\u00eds, tras a guerra Hispano-Estadounidense (1898) e que supuxo a perda das \u00faltimas colonias.\nMorto Sagasta en 1903, sucedeuno de forma provisoria, encabezando, con Jos\u00e9 Canalejas e Vega de Armijo, a fracci\u00f3n m\u00e1is esquerdista, oposta \u00f3 centrismo, m\u00e1is moderado, de Segismundo Moret.\nFoi presidente do Goberno entre o 23 de xu\u00f1o e o 1 de decembro de 1905.\nA oposici\u00f3n do monarca Afonso XIII a castigar os militares no incidente do semanario sat\u00edrico \"\u00a1Cu-cut!\" motivou a s\u00faa dimisi\u00f3n o 1 de decembro de 1905.\nMorreu en Madrid o 12 de maio de 1914. No seu testamento renunciaba \u00e1s condecoraci\u00f3ns obtidas da coroa.\nIdeolox\u00eda.\nMontero R\u00edos representa dalgunha maneira o entramado liberal do caciquismo pol\u00edtico dominante na Galicia da restauraci\u00f3n. Xurisconsulto e avogado de \u00e9xito asentou en Galicia a base do seu poder. Foi cabeza dunha ampla familia sangu\u00ednea e pol\u00edtica formada por xenros (Benito Calder\u00f3n Ozores, Eduardo Mart\u00ednez del Campo, Eduardo Vincenti, Manuel Garc\u00eda Prieto) e fillos (Eugenio e Andr\u00e9s Avelino Montero Villegas) con ramificaci\u00f3ns nas catro provincias que alongaron a s\u00faa influencia al\u00e9n da s\u00faa morte f\u00edsica. Os intereses sociais, pol\u00edticos e econ\u00f3micos montados en torno a este pol\u00edtico acadaban a comezos do s\u00e9culo XX a maior parte de Galicia. \u00c1 s\u00faa residencia do Pazo de Louriz\u00e1n en Pontevedra acud\u00edan pol\u00edticos, xornalistas e homes destacados da \u00e9poca en peregrinaci\u00f3n como se dunha meca pol\u00edtica se tratase.\nO monterismo e os monteristas foron en Galicia algo m\u00e1is do que unha corrente de opini\u00f3n. Montero R\u00edos, conseguiu, a trav\u00e9s da persoa, configurar e unificar as tendencias progresistas liberais que conflu\u00edan na necesidade de modernizar o estado, de reformar o ensino e de secularizar a sociedade e a pol\u00edtica espa\u00f1ola, recortando a influencia eclesi\u00e1stica. Xornais como \"La Voz de Galicia\" da Coru\u00f1a, a \"Gaceta de Galicia\" de Santiago, \"El Progreso\" de Lugo ou \"La Voz de Mondo\u00f1edo\" eran ideol\u00f3xica e politicamente \"monteristas\" no seu liberalismo progresista, na s\u00faa separaci\u00f3n entre o civil e o relixioso, no seu laicismo progresivo, no seu fincap\u00e9 agrarista de car\u00e1cter antiforal e, en xeral, na s\u00faa defensa das clases medias urbanas e non urbanas.\nObra.\nEscribiu importantes obras. En Santiago publicou, en 1855, a \"Memoria sobre el origen y relaciones de la Econom\u00eda Pol\u00edtica\" con influencias de Ram\u00f3n de la Sagra. De volta de Oviedo \u00e1 s\u00faa cidade natal escandalizou \u00f3s sectores moderados locais con \"Ultramontanismo y cismontanismo en la historia y en la ciencia\". Practicou desde a prensa a alta cultura acad\u00e9mica pasando polo folclore de ra\u00edz m\u00e1is popular.\nA s\u00faa dilatada obra xur\u00eddica e parlamentaria foron dunha riqueza extraordinaria. Vocal da Secci\u00f3n primeira da Comisi\u00f3n xeral de codificaci\u00f3n, foi acad\u00e9mico da Real Academia da Historia e da de Ciencias Morais e Pol\u00edticas. \u00c1 s\u00faa iniciativa d\u00e9bese a Lei Org\u00e1nica do Poder Xudicial. Colaborou na \"Revista General de Legislaci\u00f3n y Jurisprudencia\", con contribuci\u00f3ns sobre administraci\u00f3n de xustiza e tribunais de partido.\nReco\u00f1ecementos p\u00fablicos.\nTralo falecemento rexorde a idea de constru\u00edrlle un monumento (idea que xa propuxera en 1905 o ent\u00f3n alcalde de Santiago, Cleto Troncoso Peque\u00f1o). O monumento foi encargado \u00f3 escultor valenciano Mariano Benlliure e costeado por subscrici\u00f3n popular. A escultura foi colocada na praza do Obradoiro (daquela, praza de Alfonso XII), en medio dunha forte pol\u00e9mica, e inaugurada en 1916. En 1928 trasladouse \u00e1 s\u00faa localizaci\u00f3n actual, na praza de Mazarelos. En Pontevedra dedic\u00f3uselle unha das avenidas m\u00e1is emblem\u00e1ticas da cidade, a Gran V\u00eda de Montero R\u00edos.\nMontero R\u00edos aparece vestido coa toga (que alude \u00e1 s\u00faa actividade profesional), condecorado co V\u00e9laro de ouro e porta na s\u00faa man un libro sobre a organizaci\u00f3n do poder xudicial . A figura el\u00e9vase sobre un alto pedestal, no que uns relevos representan a Sapiencia e a Fe , na parte dianteira, e a Caridade e a Xustiza na placa posterior. Nas placas laterais repres\u00e9ntanse a Agricultura (mediante unha muller que sementa a terra) e a Gander\u00eda (outra muller, alindando o gando).\nNa s\u00faa casa natal, na r\u00faa dos Xasm\u00edns n\u00ba 3, colocouse unha placa esculpida polo madrile\u00f1o Miguel Cruz. Unha figura feminina, vestida co traxe tradicional galego, leva nas mans un medall\u00f3n co rostro de Monteiro R\u00edos.\nBiograf\u00edas.\nO primeiro bi\u00f3grafo importante foi o seu xenro Manuel Garc\u00eda Prieto nun discurso pronunciado na Real Academia de Jurisprudencia y Legislaci\u00f3n en 1930. Juan del Arco tam\u00e9n glosou a s\u00faa vida e obra no tomo X de \"Los presidentes del Consejo de la Monarqu\u00eda Espa\u00f1ola, 1874-1931)\" publicado en 1947. A moi completa entrada da Gran Enciclopedia Gallega (1974) realizouna Jos\u00e9 Antonio Dur\u00e1n, que tam\u00e9n se ocupou do estadista e xurisconsulto no seu libro \"Cr\u00f3nicas-4\"."}
{"id": "22124", "revid": "43327", "url": "https://gl.wikipedia.org/wiki?curid=22124", "title": "Hestia", "text": ""}
{"id": "22126", "revid": "1131", "url": "https://gl.wikipedia.org/wiki?curid=22126", "title": "Jos\u00e9 Varela de Montes", "text": "Jos\u00e9 Varela de Montes, nado en Santiago de Compostela en 1796 e finado no mesmo lugar o 30 de marzo de 1868, foi un m\u00e9dico galego, catedr\u00e1tico de fisiolox\u00eda e patolox\u00eda.\nTraxectoria.\nEstudou medicina en Madrid e foi catedr\u00e1tico de fisiolox\u00eda na Universidade de Santiago de Compostela e traballou no Hospital Cl\u00ednico da cidade, un dos modernizadores do estudo da medicina na universidade galega.\nFoi membro da Real Sociedade Econ\u00f3mica de Amigos do Pa\u00eds de Santiago e da Academia de las Ciencias de Madrid.\nObras.\nEntre os seus ensaios destaca \"Ensayo de Antropolog\u00eda \u00f3sea, Historia Fisiol\u00f3gica del hombre en su relaci\u00f3n con las ciencias sociales y especialmente con la patolog\u00eda y la higiene\" (1844-1845)."}
{"id": "22130", "revid": "85894", "url": "https://gl.wikipedia.org/wiki?curid=22130", "title": "Limideiro, Brandomil, Zas", "text": "Limideiro \u00e9 un lugar da parroquia de Brandomil no concello coru\u00f1\u00e9s de Zas da comarca da Terra de Soneira. Ti\u00f1a 38 habitantes no ano 2018 segundo datos do Instituto Nacional de Estad\u00edstica dos cales eran 15 homes e 23 mulleres.\nAs casas do lugar.\nA este lugar pertencen as casas de:"}
{"id": "22156", "revid": "181", "url": "https://gl.wikipedia.org/wiki?curid=22156", "title": "Limideiro", "text": ""}
{"id": "22157", "revid": "1131", "url": "https://gl.wikipedia.org/wiki?curid=22157", "title": "Galer\u00eda de imaxes da Estrada", "text": "Galer\u00eda de imaxes do concello da Estrada na provincia de Pontevedra."}
{"id": "22158", "revid": "181", "url": "https://gl.wikipedia.org/wiki?curid=22158", "title": "Brandomil", "text": ""}
{"id": "22163", "revid": "109216", "url": "https://gl.wikipedia.org/wiki?curid=22163", "title": "Paradoxo de Teseo", "text": "O Paradoxo de Teseo, tam\u00e9n co\u00f1ecido como O barco de Teseo, \u00e9 un paradoxo de substituci\u00f3n.\nSegundo unha lenda grega:\nExiste ademais unha pregunta adicional: se as partes substitu\u00eddas se almacenasen, e logo foran usadas para reconstru\u00edr o barco \u00bfcal deles - se o \u00e9 alg\u00fan - ser\u00eda o barco orixinal de Teseo?"}
{"id": "22165", "revid": "5863", "url": "https://gl.wikipedia.org/wiki?curid=22165", "title": "Inflatoplano", "text": "O inflatoplano foi un avi\u00f3n experimental infl\u00e1bel dese\u00f1ado pola empresa estadounidense Goodyear. A\u00ednda se pode contemplar no museo da aviaci\u00f3n militar de Alabama.\nRecentemente retomouse esta idea, combin\u00e1ndoa con novos materiais intelixentes, permitindo a concepci\u00f3n de \u00e1s infl\u00e1beis que poden variar a s\u00faa forma e tama\u00f1o para axeitar as s\u00faas propiedades aerodin\u00e1micas \u00e1s necesidades de cada momento.\nOutra li\u00f1a de investigaci\u00f3n incl\u00fae o uso de materiais que mediante certas reacci\u00f3ns f\u00edsico qu\u00edmicas poden pasar de ser flex\u00edbeis a r\u00edxidos, permitindo as\u00ed que o avi\u00f3n, unha vez inflado, poida converterse en r\u00edxido."}
{"id": "22166", "revid": "98629", "url": "https://gl.wikipedia.org/wiki?curid=22166", "title": "Paradoxo do exame sorpresa", "text": "O paradoxo do exame sorpresa \u00e9 un paradoxo relacionado coa l\u00f3xica.\nO seu enunciado \u00e9 o seguinte:\nUn profesor entra na clase un d\u00eda e afirma:\nOs alumnos, tras escoitar isto, razoan do seguinte xeito:\nChega a semana seguinte, e tanto o luns como o martes a clase contin\u00faa normalmente, e os alumnos est\u00e1n aliviados. Mais o m\u00e9rcores, o profesor entra pola porta e p\u00eddelles que garden os seus libros para realizaren o exame.\nOnde est\u00e1 o erro no razoamento dos alumnos?\nUnha forma m\u00e1is simple deste paradoxo.\nPara estudar este paradoxo, \u00e9 \u00fatil observar unha forma m\u00e1is simple del:\nO profesor di aos alumnos:\nPor suposto, os alumnos razoan que se dixo o d\u00eda do exame, xa non pode ser unha sorpresa, polo que o profesor estase contradicindo. Non \u00e9 pos\u00edbel un exame as\u00ed.\nEse venres, cando o profesor anuncia o exame, os alumnos sorpr\u00e9ndense, polo que dalgunha forma, o que dixo o profesor \u00e9 certo.\nA forma m\u00e1is simple do paradoxo.\nO profesor afirma:\nOs alumnos pensan:\nPor\u00e9n, dado que os alumnos non saben que o que dixo o profesor \u00e9 certo, a s\u00faa afirmaci\u00f3n \u00e9 certa.\nComentario.\nEste paradoxo \u00e9 inquietante porque, a pesar de que os alumnos parecen demostrar que a afirmaci\u00f3n se autocontrad\u00ed, ao final \u00e9 certa. Suxer\u00edronse varias resoluci\u00f3ns para ela.\nP\u00f3dese afirmar que non est\u00e1 claro aquilo que os alumnos te\u00f1en permitido agardar e cando se sup\u00f3n que est\u00e1n sorprendidos. Se os alumnos son paranoicos e todos os d\u00edas pensan que ao d\u00eda seguinte ter\u00e1n o exame, ent\u00f3n, obviamente, non \u00e9 unha sorpresa, e o paradoxo desaparece. Cando estudamos o paradoxo, non tendemos a ofrecer a posibilidade de repetir a s\u00faa decisi\u00f3n, isto \u00e9, cremos que os estudantes s\u00f3 te\u00f1en permitido escoller unha vez o d\u00eda do exame. Por\u00e9n, no seu razoamento, os estudantes ofr\u00e9cense esta liberdade: \"Se non o temos o xoves, ent\u00f3n decidiremos que debe ser o venres, de xeito que o m\u00e9rcores decidiremos que debe ser o xoves...\".\nOutra pos\u00edbel soluci\u00f3n \u00e9 comparar o punto de vista dos alumnos co do resto do mundo. Podemos dicir que estar\u00e1n \"sorprendidos\" se non poden probar razoadamente e consistentemente, que iso vaise producir dese xeito, usando as afirmaci\u00f3ns do profesor como axiomas. Neste caso, os alumnos est\u00e1n verdadeiramente sorprendidos \u00e1 hora do exame. A pesar de que eles non puideron probar cando vai ser o exame, todos os demais observadores poder\u00edan. A contradici\u00f3n s\u00f3 apareceu cando os alumnos tratan de probalo.\nEste paradoxo \u00e9 an\u00e1logo ao paradoxo do mentireiro no senso en que \u00e9 os seus axiomas son autoreferentes, isto \u00e9, que falan sobre a s\u00faa propia veracidade. Difer\u00e9nciase dela en que engade un novo elemento, que \u00e9 que indican qu\u00e9 persoa debe probalos. A palabra \"sorpresa\" \u00e9 en esencia un axioma que afirma que os alumnos non poder\u00e1n probar certas cousas mentres todos os demais si. Isto fai que realmente non haxa un paradoxo, xa que \u00e9 perfectamente pos\u00edbel que n\u00f3s poidamos probar algo que os alumnos non poidan, debido ao xeito en que os axiomas se refiren a quen fai a proba.\n\u00c9 interesante observar que o Teorema da incompletitude de G\u00f6del pode verse como un xeito de traducir o paradoxo do mentireiro a matem\u00e1tica formal, xa que atopou un xeito formal de deixar que os axiomas se autorreferenciasen. Non existe esa traduci\u00f3n para este paradoxo, xa que os axiomas formais non poden referirse a un observador espec\u00edfico deste xeito."}
{"id": "22167", "revid": "56817", "url": "https://gl.wikipedia.org/wiki?curid=22167", "title": "Paradoxo de San Petersburgo", "text": "En teor\u00eda da probabilidade e teor\u00eda de decisi\u00f3ns, o Paradoxo de San Petersburgo \u00e9 un paradoxo que mostra unha vari\u00e1bel aleatoria cuxo valor \u00e9, cunha probabilidade alta, moi baixo, mais cun valor agardado infinito. Nesta situaci\u00f3n, a teor\u00eda de decisi\u00f3ns parece recomendar unha acci\u00f3n que ningunha persoa racional seguir\u00eda. Esa aparencia desaparece cando se ten en conta a utilidade.\nO paradoxo foi enunciado por Daniel Bernoulli en 1738.\nFormulaci\u00f3n.\nProponse un xogo de azar no que pagas unha aposta inicial fixa. Consiste no lanzamento dunha moeda repetidamente ata que aparece a primeira \"cara\". Unha vez aparece, ga\u00f1as 1 c\u00e9ntimo se a cara aparece no primeiro lanzamento, 2 c\u00e9ntimos se aparece no segundo, 4 c\u00e9ntimos se aparece no terceiro, 8 no cuarto etc., dobrando o premio en cada lanzamento adicional. As\u00ed, ga\u00f1ar\u00edas 2\"k\"\u22121 c\u00e9ntimos se a moeda debe lanzarse \"k\" veces.\n\u00bfCanto estar\u00edas disposto a pagar para xogar a este xogo?\nComentario.\nA probabilidade de que a primeira \"cara\" apareza no lanzamento \"k\" \u00e9 de:\nA probabilidade de que ga\u00f1es m\u00e1is de $10.24 (por exemplo, 210 c\u00e9ntimos) \u00e9 menor que unha entre mil. A probabilidade de que ga\u00f1es m\u00e1is de $1 \u00e9 menor que unha entre cen. A pesar diso \u00a1o valor agardado do premio \u00e9 infinito!\nPara calculalo:\nEsta suma diverxe a infinito. As\u00ed, de acordo \u00e1 teor\u00eda tradicional do valor agardado, non importa canto pagues por entrar no xogo, porque sair\u00e1s ga\u00f1ando a longo prazo (imaxina pagar 1 mil mill\u00f3ns cada vez, para ga\u00f1ar a maior parte das veces s\u00f3 un par de c\u00e9ntimos). A idea consiste en que as raras ocasi\u00f3ns nas que ga\u00f1es unha cantidade elevada pagar\u00e1n sobradamente os centos de bill\u00f3ns que ter\u00e1s que pagar para xogar.\nSe se aplica inxenuamente a teor\u00eda de decisi\u00f3ns sen ter en conta a utilidade, obtense que pagar\u00eda a pena investir en calquera aposta inicial, sen importar a s\u00faa cont\u00eda. Na pr\u00e1ctica, ningunha persoa racional pagar\u00eda m\u00e1is duns poucos c\u00e9ntimos para xogar.\nD\u00e9bese considerar ademais que ningu\u00e9n ten nin o tempo nin o di\u00f1eiro necesario para xogar unha e outra vez para chegar ao \"longo prazo\", ou a\u00ednda a unha aproximaci\u00f3n boa do mesmo."}
{"id": "22170", "revid": "22570", "url": "https://gl.wikipedia.org/wiki?curid=22170", "title": "Rexi\u00f3n Orinoqu\u00eda de Colombia", "text": "A rexi\u00f3n Orinoqu\u00eda \u00e9 unha chaira que se estende entre Colombia e Venezuela, \u00e1s beiras do r\u00edo Orinoco. A rexi\u00f3n administrativa pertencente a Colombia comprende os departamentos de Arauca, Casanare, Meta e Vichada.\nXeograf\u00eda.\n\u00c9 unha inmensa chaira con moitos r\u00edos que a inundan durante o inverno.\nCultura.\nA m\u00fasica t\u00edpica dos Llanos orientais \u00e9 a m\u00fasica llanera, con estilos como o joropo, zumba que zumba ou o galer\u00f3n."}
{"id": "22172", "revid": "22570", "url": "https://gl.wikipedia.org/wiki?curid=22172", "title": "Paradoxos de Zen\u00f3n", "text": "Os paradoxos de Zen\u00f3n son unha serie de paradoxos, ideados por Zen\u00f3n de Elea, para apoiar a doutrina de Parm\u00e9nides de que as sensaci\u00f3ns que obtemos do mundo son ilusorias, e concretamente, que non existe o movemento.\nPertencen \u00e1 categor\u00eda de paradoxos fals\u00eddicos, isto \u00e9, que non s\u00f3 atinxen un resultado que aparenta ser falso, sen\u00f3n que ademais o \u00e9. Isto d\u00e9bese a unha falacia no razoamento, producido pola falta de co\u00f1ecementos sobre o concepto de infinito na \u00e9poca na que foron formuladas.\nAquiles e a tartaruga.\nAquiles o guerreiro decide sa\u00edr a competir nunha carreira contra dunha tartaruga. Xa que corre moito m\u00e1is r\u00e1pido ca ela, e seguro das s\u00faas posibilidades, d\u00e1lle unha vantaxe inicial. Ao dar a sa\u00edda, Aquiles percorre en pouco tempo a distancia que os separaba inicialmente, mais ao chegar al\u00ed descobre que a tartaruga xa non est\u00e1, sen\u00f3n que avanzou, m\u00e1is lentamente, un pequeno treito. Sen se desanimar, segue correndo, mais ao chegar de novo onde estaba a tartaruga, esta avanzou un pouco m\u00e1is. Deste xeito, Aquiles non ga\u00f1ar\u00e1 a carreira, xa que a tartaruga estar\u00e1 sempre por diante del.\nRealmente, s\u00e1bese que Aquiles atinxir\u00e1 a tartaruga, xa que unha suma de infinitos termos pode ter un resultado finito. Os tempos nos que Aquiles percorre a distancia que o separa do punto anterior no que se atopaba a tartaruga son cada vez m\u00e1is e m\u00e1is pequenos, e a s\u00faa suma d\u00e1 un resultado finito, que \u00e9 o momento no que atinxir\u00e1 a tartaruga.\nO lanzamento dunha pedra contra unha \u00e1rbore.\nEste paradoxo \u00e9 unha variante da anterior.\nZen\u00f3n est\u00e1 a oito metros dunha \u00e1rbore. Chegado un momento, lanza unha pedra, tratando de dar na \u00e1rbore. A pedra, para chegar ao obxectivo, ten que percorrer antes a primeira metade da distancia que a separa dela, \u00e9 dicir, os primeiros catro metros, e tardar\u00e1 un tempo (finito) en facelo. Unha vez chegue a estar a catro metros da \u00e1rbore, precisar\u00e1 percorrer os catro metros que lle quedan, e para iso debe percorrer primeiro a metade desa distancia. Mais cando estea a dous metros da \u00e1rbore, botar\u00e1 un tempo en percorrer o primeiro metro, e logo o primeiro medio metro restante, e logo o primeiro cuarto de metro... Deste xeito, a pedra nunca chegar\u00e1 \u00e1 \u00e1rbore.\n\u00c9 pos\u00edbel utilizar este razoamento, de xeito an\u00e1logo, para \"demostrar\" que a pedra nunca chegar\u00e1 a sa\u00edr da man de Zen\u00f3n.\nAo igual que no paradoxo de Aquiles e a tartaruga, \u00e9 certo que a suma de distancias percorridas, (e tempos investidos en facelo) \u00e9 infinita, mais a s\u00faa suma \u00e9 finita e por tanto a pedra chegar\u00e1 \u00e1 \u00e1rbore.\nO paradoxo da pedra pode formularse matematicamente usando series infinitas. As series infinitas son sumatorias cuxo termo variante (que s\u00f3 pode tomar valores pertencentes ao conxunto de n\u00fameros naturais) vai ata o infinito.\nPara ter unha idea de que \u00e9 unha serie, m\u00f3strase un par de series sinxelas e logo o paradoxo de Zen\u00f3n cunha serie un pouco m\u00e1is complexa.\nPara sumar todos os n\u00fameros desde 1 a infinito\nformula_1\nPara sumar todos os n\u00fameros ao cadrado desde 1 a infinito\nformula_2\nAgora, para expo\u00f1er o paradoxo da pedra un fai unha serie que sume a metade, logo a metade da metade, logo a metade da metade da metade e as\u00ed, ata o infinitoformula_3\nComo a serie que se plantea para o paradoxo da pedra \u00e9 unha serie xeom\u00e9trica, a s\u00faa suma pode ser calculada coa seguinte f\u00f3rmula:\nSuma = formula_4\nNa sumatoria do paradoxo de Zen\u00f3n, \"a\" \u00e9 formula_5 e r, \u00e9 a raz\u00f3n de incremento incremento (produto), que \u00e9 formula_5. Substitu\u00edndo eses valores na f\u00f3rmula de suma tense:\nSuma = formula_7\nEnt\u00f3n vese que a suma da metade de \"algo\" m\u00e1is a metade da metade de \"algo\" e as\u00ed sucesivamente d\u00e1 1, \"algo\" completo. Para o paradoxo \u00e9 o mesmo, a metade da distancia, m\u00e1is a metade da metade da distancia e as\u00ed sucesivamente d\u00e1 a distancia enteira. Xa que logo, p\u00f3dese conclu\u00edr que, percorrendo infinitas metades se pode percorrer toda a distancia.\nO paradoxo da frecha.\nNeste paradoxo, l\u00e1nzase unha frecha. En cada momento no tempo, a frecha est\u00e1 nunha posici\u00f3n espec\u00edfica, e se ese momento \u00e9 pequeno abondo, a frecha non ten tempo para se mover, polo que est\u00e1 en repouso durante ese intre. Ora ben, durante os seguintes per\u00edodos de tempo, a frecha tam\u00e9n estar\u00e1 en repouso polo mesmo motivo. De xeito que a frecha est\u00e1 sempre en repouso: o movemento \u00e9 impos\u00edbel.\nUn xeito de resolvelo \u00e9 observar que, a pesar de que en cada instante a frecha se percibe como en repouso, \"estar en repouso\" \u00e9 un termo relativo. Non se pode xulgar, observando s\u00f3 un instante calquera, se un obxecto est\u00e1 en repouso. No canto diso, \u00e9 necesario comparalo con outros instantes adxacentes. As\u00ed, se o comparamos con outros instantes, a frecha est\u00e1 en distinta posici\u00f3n da que estaba antes e na que estar\u00e1 despois. Polo tanto, a frecha estase movendo."}
{"id": "22173", "revid": "89787", "url": "https://gl.wikipedia.org/wiki?curid=22173", "title": "Corno de Gabriel", "text": "O Corno de Gabriel (tam\u00e9n chamado Trompeta de Torricelli) \u00e9 unha figura ideada por Evangelista Torricelli que ten a caracter\u00edstica de posu\u00edr unha superficie infinita e ao mesmo tempo un volume finito.\nCaracter\u00edsticas.\nO corno de Gabriel f\u00f3rmase utilizando a gr\u00e1fica de formula_1, co rangoformula_2 (para evitar a as\u00edntota en formula_3), e rot\u00e1ndoa en tres dimensi\u00f3ns ao redor do eixo X.\nO seu descubrimento \u00e9 anterior ao c\u00e1lculo, mais \u00e9 doado de verificar integrando formula_4 e formula_5. Se se considera a parte do corno entre formula_6 e formula_7, a \u00e1rea da superficie \u00e9 formula_8 e o volume formula_9. Cando \"a\" aumenta, a \u00e1rea non est\u00e1 acoutada, mentres que o volume ten unha couta superior de \u03c0.\nNo momento do seu descubrimento, foi considerado un paradoxo. Este paradoxo aparente foi descrito de xeito informal sinalando que ser\u00eda necesaria unha cantidade infinita de pintura para cubrir a superficie interior, mentres que ser\u00eda pos\u00edbel encher toda a figura cunha cantidade finita de pintura e as\u00ed cubrir esa superficie. A soluci\u00f3n do paradoxo \u00e9 que a afirmaci\u00f3n de que unha \u00e1rea infinita require unha cantidade finita de pintura presup\u00f3n que unha capa de pintura ten un grosor constante. Isto non se cumpre no interior do corno, xa que a maior parte da lonxitude da figura non \u00e9 acces\u00edbel \u00e1 pintura, especialmente cando o seu di\u00e1metro \u00e9 menor que o dunha mol\u00e9cula de pintura. Se se considera unha pintura sen grosor, ser\u00eda necesaria unha cantidade infinita de tempo para que esta chegase ata o \"final\" do corno."}
{"id": "22174", "revid": "111586", "url": "https://gl.wikipedia.org/wiki?curid=22174", "title": "Broadway", "text": "Broadway, que significa 'v\u00eda ancha' en ingl\u00e9s, \u00e9 unha avenida da cidade de Nova York, Estados Unidos. A avenida Broadway \u00e9, xunto coa Quinta Avenida, a r\u00faa m\u00e1is famosa de Manhattan.\n\u00c9 ademais a ruta m\u00e1is antiga da cidade, podendo retrotraerse \u00f3 primeiro asentamento holand\u00e9s de Nova \u00c1msterdan que atravesaba en diagonal, de norte a sur, a illa de Manhattan. O nome \u00e9 unha traduci\u00f3n do neerland\u00e9s 'Breede weg'. A ruta holandesa, en todo caso, segu\u00eda o carreiro orixinal indio denominado 'Wickquasgeck', que serpeaba a illa seguindo o mesmo cami\u00f1o. A primeira vez que se cita aparece nunha descrici\u00f3n do explorador David de Vries en 1642.\nA avenida actual caracter\u00edzase por atravesar varias prazas importantes, entre elas Union Square, Madison Square, Herald Square e Times Square, e por ser punto de referencia para 43 teatros que conforman o \"Circu\u00edto Broadway\". Destes corenta e tres, soamente seis deles est\u00e1n situados na avenida Broadway.\nA maior\u00eda das obras de teatro que se presentan son musicais.\nOs principais actores americanos e destacadas figuras do cine realizaron actuaci\u00f3ns en Broadway, tal \u00e9 o caso de Groucho Marx, Charlton Heston, Robert Redford, Orson Welles, Katharine Hepburn, Burt Lancaster, James Dean, Marlon Brando, Gene Hackman, Frank Ronald Reiss, Grace Kelly e Lauren Bacall, entre outros. Alg\u00fans deles incluso pasaron por Broadway antes que por Hollywood.\nEn Manhattan existen outros circu\u00edtos de teatro con menor prestixio, chamados Off-Broadway e Off-off-Broadway."}
{"id": "22175", "revid": "47401", "url": "https://gl.wikipedia.org/wiki?curid=22175", "title": "Paradoxo de Jevons", "text": "O paradoxo de Jevons, denominado as\u00ed polo seu descubridor, William Stanley Jevons, afirma que \u00e1 medida que o perfeccionamento tecnol\u00f3xico aumenta a eficiencia coa que se usa un recurso, o m\u00e1is prob\u00e1bel \u00e9 que aumente o consumo dese recurso, no canto de diminu\u00edr. Concretamente, o paradoxo de Jevons implica que a introduci\u00f3n de tecnolox\u00edas con maior eficiencia enerx\u00e9tica poden, finalmente, aumentar o consumo total de enerx\u00eda.\nNa s\u00faa obra de 1865 titulada \"The Coal Questio\"n (a cuesti\u00f3n do carb\u00f3n) Jevons observou que o consumo do carb\u00f3n subiu en Inglaterra despois de que James Watt introducise a m\u00e1quina de vapor alimentada con carb\u00f3n, que melloraba en gran maneira a eficiencia do primeiro dese\u00f1o de Thomas Newcomen. As innovaci\u00f3ns de Watt converteron o carb\u00f3n nun recurso con maior eficiencia en relaci\u00f3n co custo, facendo que se incrementase o uso da s\u00faa m\u00e1quina de vapor nunha ampla gama de industrias. Iso, \u00e1 s\u00faa vez, fixo que aumentase o consumo total de carb\u00f3n, a\u00ednda que a cantidade de carb\u00f3n necesaria para cada aplicaci\u00f3n concreta caese.\nA observaci\u00f3n de Jevons non \u00e9 un paradoxo l\u00f3xico, mais segue a considerarse como un paradoxo pois oponse \u00e1 intuici\u00f3n com\u00fan de que a mellora da eficiencia implica unha reduci\u00f3n no consumo dun recurso."}
{"id": "22176", "revid": "5863", "url": "https://gl.wikipedia.org/wiki?curid=22176", "title": "Groucho Marx", "text": "Groucho Marx, nado en Nova York o 2 de outubro de 1890 e finado nos \u00c1nxeles (California) o 19 de agosto de 1977, foi un actor e comediante e escritor estadounidense.\nTraxectoria.\nNaceu como \"Julius Henry Marx\" en Nova York, fillo de Minnie Schoemberg, inmigrante alem\u00e1 cuxos pais rexentaban unha compa\u00f1\u00eda de c\u00f3micos ambulantes, e de Sam Marx, de orixe francesa.\nMarx debutou no mundo do espect\u00e1culo aos 15 anos como cantante solista. Pasado alg\u00fan tempo comezou a actuar xunto aos seus irm\u00e1ns no vodevil, primeiro en tr\u00edos ou cuartetos musicais e finalmente en revistas. A obra \"The Cocoanuts\", interpretada de 1925 a 1928, deu aos Marx a s\u00faa oportunidade en Broadway. A ra\u00edz deste \u00e9xito, e tras esquecer a s\u00faa infrutuosa rodaxe dunha primeira e perdida pel\u00edcula muda no ano 1921 (\"Humor Risk\"), asinaron tam\u00e9n un acordo coa Paramount, coa que fixeron varias pel\u00edculas, como \"The Cocoanuts\", \"Horse Feathers\" e \"Duck Soup\", entre outras.\nTras sa\u00edr da Paramount, e grazas ao novo xenio Irving G. Thalberg, os irm\u00e1ns Marx comezaron a traballar coa Metro Goldwyn Mayer, de onde sa\u00edron pel\u00edculas como \"Unha noite na \u00f3pera\" e \"A Day at the Races\". Na d\u00e9cada de 1950 cada un dos tres irm\u00e1ns continuou traballando independentemente na radio, na televisi\u00f3n e no cine, sendo Groucho o que obtivo m\u00e1is \u00e9xito, grazas \u00e1 s\u00faa faceta como escritor e sobre todo grazas ao seu famos\u00edsimo programa televisivo \"You Bet Your Life\", co que se fixo realmente famoso nos Estados Unidos entre unha xeraci\u00f3n de persoas que nunca o viran no teatro e que apenas o co\u00f1ec\u00edan dalgunha das s\u00faas vellas pel\u00edculas.\nMarx faleceu nos \u00c1nxeles a causa dunha pneumon\u00eda, deixando atr\u00e1s tres ex-esposas, Ruth, Kay e Eden, tres fillos, Arthur, Miriam e Melinda, 18 pel\u00edculas, 14 delas xunto aos seus irm\u00e1ns (unha delas perdida), e mill\u00f3ns de admiradores. Unha das s\u00faas c\u00e9lebres frases foi: \"Nunca pertencer\u00eda a un club que admitise como socio algu\u00e9n coma min\".\nGroucho Marx foi incinerado, as s\u00faas cinzas g\u00e1rdanse no Eden Memorial Park, sendo falso o epitafio \"Perdoen que non me levante\", que popularmente se cre que est\u00e1 na s\u00faa tumba."}
{"id": "22180", "revid": "25871", "url": "https://gl.wikipedia.org/wiki?curid=22180", "title": "Paradoxo de Fermi", "text": "O paradoxo de Fermi xorde da aparente contradici\u00f3n entre as altas estimaci\u00f3ns de probabilidade de existencia de civilizaci\u00f3ns extraterrestres (como na ecuaci\u00f3n de Drake), e a manifesta falta de evidencia da existencia de tales civilizaci\u00f3ns.\nA ecuaci\u00f3n de Drake para estimar o n\u00famero de civilizaci\u00f3ns extraterrestres coas que eventualmente poder\u00edamos po\u00f1ernos en contacto parece implicar que tal tipo de contacto non \u00e9 extremadamente raro. A resposta de Fermi a esta conclusi\u00f3n \u00e9 que se houbese numerosas civilizaci\u00f3ns avanzadas na nosa galaxia ent\u00f3n \"Onde est\u00e1n? Por qu\u00e9 non atopamos trazas de vida extraterrestre intelixente, por exemplo, sondas, naves espaciais ou transmisi\u00f3ns?\". Aqueles que se adhiren \u00e1s conclusi\u00f3ns de Fermi adoitan referirse a esta premisa como o principio de Fermi.\nO paradoxo pode resumirse do xeito seguinte:\n\"A crenza com\u00fan de que o Universo pos\u00fae numerosas civilizaci\u00f3ns avanzadas tecnoloxicamente, combinada coas nosas observaci\u00f3ns que suxiren todo o contrario \u00e9 paradoxal, suxerindo que ou ben o noso co\u00f1ecemento ou ben a nosas observaci\u00f3ns son defectuosas ou incompletas.\"\nEste paradoxo xurdiu en medio dunha conversa informal de Fermi con outros f\u00edsicos de laboratorio e tivo importantes implicaci\u00f3ns nos proxectos de procuras de sinais de civilizaci\u00f3ns extraterrestres (SETI).\nSocioloxicamente \u00e9 interesante subli\u00f1ar que a formulaci\u00f3n do paradoxo xurdiu nunha \u00e9poca na que Fermi estaba a traballar no Proxecto Manhattan co fin do desenvolvemento da bomba at\u00f3mica norteamericana. A resposta de Fermi ao seu paradoxo \u00e9 que toda civilizaci\u00f3n avanzada desenvolvida na galaxia desenvolve coa s\u00faa tecnolox\u00eda o potencial de exterminarse, tal e como percib\u00eda que estaba ocorrendo na s\u00faa \u00e9poca. O feito de non atopar outras civilizaci\u00f3ns extraterrestres implicaba para el un tr\u00e1xico final para a humanidade.\nA hip\u00f3tese da 'Terra Especial'.\nUnha li\u00f1a emerxente de pensamento, chamada a 'Hip\u00f3tese da Terra Especial', suxire que a vida multicelular pode ser estra\u00f1a no universo debido a unha pos\u00edbel certeza de planetas parecidos \u00e1 Terra. O argumento \u00e9 que se deron moitas coincidencias improb\u00e1beis para facer pos\u00edbel a vida complexa na Terra. Uns poucos exemplos de tales condici\u00f3ns menci\u00f3nanse a continuaci\u00f3n.\nOs brazos espirais da galaxias te\u00f1en moitas novas e supernovas e a radiaci\u00f3n que emiten crese que \u00e9 prexudicial para a vida superior. O Sistema Solar est\u00e1 nunha \u00f3rbita moi especial dentro da V\u00eda L\u00e1ctea (a nosa galaxia). \u00c9 unha \u00f3rbita case perfectamente circular, a unha distancia na cal o sistema solar m\u00f3vese \u00e1 mesma velocidade que as ondas de choque que forman os brazos espirais. A Terra estivo entre os brazos espirais durante centos de mill\u00f3ns de anos, m\u00e1is de 30 \u00f3rbitas gal\u00e1cticas, case todo o tempo no que existiu vida superior na Terra.\nOutro punto crucial \u00e9 a L\u00faa. A popular teor\u00eda do 'Grande Impacto' postula que se formou por unha rara colisi\u00f3n entre unha nova Terra e un planeta de tama\u00f1o similar a Marte 4.450 mill\u00f3ns de anos atr\u00e1s. A colisi\u00f3n tivo que ocorrer nun \u00e1ngulo exacto; demasiado directo e a terra destruir\u00edase, demasiado pouco directo e o corpo similar a Marte ser\u00eda desviado. Ademais, as mareas debido \u00e1 l\u00faa estabilizan o eixo da Terra. Sen a l\u00faa, as s\u00faas variaci\u00f3ns, co\u00f1ecidos como precesi\u00f3n dos equinoccios, causar\u00edan variaci\u00f3ns do clima tan dram\u00e1ticas que poder\u00edan imposibilitar a vida. As mareas luares tam\u00e9n axudan a manter quente o n\u00facleo da Terra, que debe ser flu\u00eddo para xerar o campo magn\u00e9tico da Terra; sen el, o vento solar acabar\u00eda con todo o ar e mais a auga nun per\u00edodo duns poucos mill\u00f3ns de anos.\nA\u00ednda que a hip\u00f3tese da Terra Especial \u00e9 atraente, argumentouse que unha teor\u00eda que insiste en que deben darse condici\u00f3ns terr\u00e1queas para a vida complexa \u00e9 pouco imaxinativa, porque excl\u00fae diferentes formas de vida.\nA ecuaci\u00f3n de Drake.\nAqueles que cren nas suposici\u00f3ns m\u00e1is optimistas usadas na ecuaci\u00f3n de Drake proposta polo doutor Frank Drake e as incluso m\u00e1is optimistas suposici\u00f3ns do doutor Carl Sagan, engaden que a \"vida intelixente\" \u00e9 tam\u00e9n com\u00fan no Universo. Dise que facendo suposici\u00f3ns e argumentos que se cren razo\u00e1beis podemos supor que se a vida \u00e9 pos\u00edbel, dado que o universo \u00e9 tan vasto, non deber\u00eda ser s\u00f3 pos\u00edbel, sen\u00f3n \"case certo\" que hai un gran n\u00famero de civilizaci\u00f3ns extraterrestres no Universo. As\u00ed e todo, a xente que se adhire \u00e1 premisa do paradoxo de Fermi cre que, non habendo probas do contrario, con toda a probabilidade, os humanos (como unha especie tecnoloxicamente avanzada) est\u00e1n efectivamente s\u00f3s ao menos na nosa parte da V\u00eda L\u00e1ctea. A\u00ednda m\u00e1is, din que dado que non podemos determinar a\u00ednda as vari\u00e1beis da ecuaci\u00f3n de Drake con seguridade, non podemos determinar o n\u00famero de civilizaci\u00f3ns extraterrestres base\u00e1ndonos unicamente nesta ecuaci\u00f3n. Debemos polo tanto, din, confiar nos datos, que soamente agora est\u00e1n empezando a ser recompilados de maneira significativa. S\u00f3 ent\u00f3n poderemos empezar a intu\u00edr os valores de cada unha das vari\u00e1beis da ecuaci\u00f3n de Drake.\nDatos actuais.\nO noso sistema solar, se se observase cun radiotelescopio dende unhas poucas decenas de anos luz, parecer\u00eda infrecuente pola enorme cantidade de ondas de radio (debidas \u00e1s radiotransmisi\u00f3ns humanas) emitidas polo que parece, por outra banda, unha estrela nada especial. Poder\u00edase presumir que unha emisi\u00f3n similar nunha estrela achegada se detectar\u00eda inmediatamente como infrecuente por n\u00f3s.\nRecoll\u00e9ronse datos observacionais e de radio, analizado durante varias d\u00e9cadas por proxectos tales como o Proxecto Ozma, o proxecto Search for Extraterrestrial Intelligence (SETI) e varios proxectos en procura de planetas extrasolares. Ata agora, os datos do SETI mostran que non hai estrelas da secuencia principal que te\u00f1an emisi\u00f3ns de radio infrecuentes; isto parece indicar que somos a \u00fanica especie que radiotransmite, polo menos na porci\u00f3n explorada da nosa parte da Galaxia. Ademais, a maior\u00eda dos planetas extrasolares que foron descubertos ata a data parecen ter duras condici\u00f3ns ambientais para formas de vida avanzadas.\nAlgunha xente cre que estes resultados probabelmente te\u00f1en un erro significativo de mostraxe:\nA\u00ednda outros propo\u00f1en que somos probabelmente a \u00fanica especie emisora, polo menos na V\u00eda L\u00e1ctea, porque doutro xeito estariamos inundados por radiotransmisi\u00f3ns extraterrestres e ser\u00edamos xa superados por intentos temper\u00e1ns de colonizaci\u00f3n.\nO argumento contra a premisa detr\u00e1s do paradoxo de Fermi.\nE.T. chama a casa.\nAlg\u00fans dos que se adhiren ao principio Fermi propo\u00f1en que habendo un desenvolvemento suficiente, as transmisi\u00f3ns de radio de calquera civilizaci\u00f3n avanzada abondo empezar\u00edan a escurecer a s\u00faa estrela nai na parte radio do espectro. Dado que o uso do espectro electromagn\u00e9tico para a transmisi\u00f3n de informaci\u00f3n \u00e9 relativamente barata e doado, un agardar\u00eda que calquera civilizaci\u00f3n tecnol\u00f3xica tomase vantaxe de polo menos unha parte do espectro durante o seu desenvolvemento. Os cr\u00edticos responden que a\u00ednda que se procuraron activamente sinais extraterrestres durante case 30 anos en proxectos como o SETI e escoitando pasivamente a est\u00e1tica durante case 100 anos, a\u00ednda non se o\u00edu ningunha emisi\u00f3n alien\u00edxena nin observamos ningunha estrela da secuencia principal cunha curva de radio infrecuente que puidese indicar unha civilizaci\u00f3n tecnol\u00f3xica.\nAqueles que cren que a galaxia ten moitas civilizaci\u00f3ns tecnoloxicamente avanzadas contraatacan dicindo que os extraterrestres poden estar a usar outro medio distinto da radio ou que en todo caso poden escoller esconder as s\u00faas transmisi\u00f3ns por algunha raz\u00f3n desco\u00f1ecida. Os defensores do principio de Fermi din que poder\u00eda ser, mais s\u00f3 se hai moi poucas de civilizaci\u00f3ns as\u00ed coincidentes no espazo e no tempo e s\u00f3 se abandonasen axi\u00f1a a radio como un medio de transmisi\u00f3n. De calquera maneira, din, se houbese moitas destas civilizaci\u00f3ns, as s\u00faas transmisi\u00f3ns provocar\u00edan un grande impacto en ao menos algunha parte do espectro electromagn\u00e9tico como m\u00ednimo durante unha parte do seu desenvolvemento. A\u00ednda m\u00e1is, se houbese tantas civilizaci\u00f3ns extraterrestres avanzadas como Drake e Sagan estimaron, a s\u00faa presenza seria obvia polas s\u00faas transmisi\u00f3ns. O feito de que s\u00f3 puidemos recibir e producir estas transmisi\u00f3ns durante s\u00f3 unha pequena fracci\u00f3n da nosa historia pode estar limitando o proxecto SETI neste aspecto.\nO principio antr\u00f3pico.\nSimilar \u00e1 hip\u00f3tese da Terra Especial \u00e9 o principio antr\u00f3pico, a idea de que o universo esta 'finamente axustado' para posibilitar a vida como a co\u00f1ecemos. O principio postula que dado que a vida na Terra non poder\u00eda existir se alg\u00fan dos moitos par\u00e1metros do universo se modificase lixeiramente, parece que os humanos te\u00f1en unha vantaxe \u00fanica sobre calquera outra forma de vida intelixente. Isto fai concibible que sexamos a \u00fanica especie intelixente.\nOs cr\u00edticos arg\u00faen que o principio antr\u00f3pico \u00e9 esencialmente unha tautolox\u00eda; a vida como a co\u00f1ecemos poder\u00eda non existir se as cousas fosen diferentes, mais poder\u00edan existir no seu canto formas de vida diferentes. Incluso son m\u00e1is impactantes varias publicaci\u00f3ns do 2004 de Stephen Hawking, que afirma que hai un 98% de posibilidades de que un universo do noso tipo prove\u00f1a dun Big Bang.\nA contribuci\u00f3n de Freeman Dyson.\nPopularizada polo doutor Freeman Dyson, unha esfera de Dyson \u00e9 unha envoltura opaca ao redor dunha estrela. Tal envoltura ser\u00eda creada por unha civilizaci\u00f3n alien\u00edxena avanzada que desexase gardar tanta enerx\u00eda radiada polo seu sol como fose pos\u00edbel. O dese\u00f1o exacto dunha esfera de Dyson non foi especificado; poder\u00eda consistir en milleiros de mill\u00f3ns de colectores solares e h\u00e1bitats espaciais independentes ou ben ser unha estrutura \u00fanica unificada, mais en calquera caso estar\u00eda feita de materia s\u00f3lida e interceptar\u00eda a maior\u00eda da luz emitida pola estrela para ser irradiada outra vez coma calor. Unha estrela rodeada por unha esfera de Dyson emitir\u00eda o espectro caracter\u00edstico do corpo negro sen as fortes li\u00f1as espectrais que amosa o plasma estelar, probabelmente co seu pico afastado infrecuentemente no infravermello para unha estrela do seu tama\u00f1o. Con esta especulaci\u00f3n, os astr\u00f3nomos poden buscar no ceo nocturno estrelas con colorido infrecuente, que, postulan, indicar\u00edan vida intelixente altamente avanzada. Estas estrelas non foron atopadas.\nAlg\u00fans seguidores do principio de Fermi din que \u00e9 altamente improb\u00e1bel que todas as civilizaci\u00f3ns avanzadas non tomen vantaxe total da fonte de potencia da s\u00faa estrela nai e ao facer iso cambiar a sinatura electromagn\u00e9tica do seu sol.\nColonizaci\u00f3n extraterrestre.\nOs seguidores do principio de Fermi din que, dado o que sabemos pola habilidade da vida para se sobrepo\u00f1er \u00e1 adversidade e colonizar novos h\u00e1bitats no noso propio planeta, podemos asumir razoabelmente que a vida noutros lugares segue os mesmos principios. Se se d\u00e1 isto, os seguidores do principio de Fermi postulan que calquera civilizaci\u00f3n avanzada case con certeza buscar\u00e1 novos recursos e colonizar\u00e1 primeiro o seu propio sistema solar, e despois os sistemas solares circundantes. Alg\u00fans escritores trataron de estimar o tempo que tardar\u00eda unha civilizaci\u00f3n en colonizar a galaxia enteira. Determinaron que far\u00edan falla entre 5 e 50 mill\u00f3ns de anos para lograr este obxectivo \u2014 un tempo relativamente pequeno a escala xeol\u00f3xica, menos a\u00ednda a escala cosmol\u00f3xica.\nSoluci\u00f3ns ao paradoxo.\nExisten - mais a maior\u00eda da xente non o sabe a\u00ednda.\nAqueles que cren que os Ovnis son naves espaciais extraterrestres te\u00f1en unha resposta ao paradoxo: que \u00e9 razo\u00e1bel crer que unha forma de vida intelixente dabondo para viaxar ata o noso planeta pode permanecer aqu\u00ed sen que a detectemos. Alternativamente, puidemos ser xa detectados por eles, e unha mensaxe ou un emisario est\u00e1n 'en cami\u00f1o' (...) Outros botan man das teor\u00edas da conspiraci\u00f3n para alegar que as probas de visitas extraterrestres est\u00e1n sendo ocultadas por unha elite de pol\u00edticos que non queren que o p\u00fablico saiba a verdadeira extensi\u00f3n dos contactos.\nExisten, estiveron aqu\u00ed, mais non estabamos.\nAlgunhas persoas (tales como Stephen Baxter), indicaron que a habilidade da humanidade para detectar e comprender a vida intelixente extraterrestre existe s\u00f3 dende un per\u00edodo moi curto de tempo, talvez s\u00f3 un s\u00e9culo.\nDe acordo a este punto de vista, a humanidade simplemente non leva un per\u00edodo de tempo dabondo como para atopar vida extraterrestre. Por exemplo, hai un mill\u00f3n de anos, non haber\u00eda na terra humanos que os extraterrestres puidesen atopar. Tam\u00e9n poder\u00eda haber outros mundos m\u00e1is prometedores que visitar.\nIncluso se os extraterrestres xa visitaran a terra recentemente, poder\u00edan ser tomados como entes sobrenaturais polas primeiras culturas humanas.\nExisten, mais non se comunican connosco.\nUnha posibilidade \u00e9 que agachen a s\u00faa existencia \u00e1 humanidade. Poder\u00edan facelo debido a consideraci\u00f3ns \u00e9ticas ou un desexo de manter a diversidade cultural. Tam\u00e9n se poder\u00edan ocultar deliberadamente para evitar a s\u00faa destruci\u00f3n por outras civilizaci\u00f3ns a\u00ednda mais avanzadas.\nOutra idea proposta \u00e9 a do zoo, que suxire que a Terra esta sendo vixiada para o seu estudo ou por prop\u00f3sitos \u00e9ticos. A idea \u00e9 similar \u00e1 'Primeira Directiva' da serie \"Star Trek\". A humanidade ter\u00eda que atinxir certo l\u00edmite \u00e9tico ou tecnol\u00f3xico antes de ser contactada.\nUnha idea recente \u00e9 que o uso de tecnolox\u00edas de radiodifusi\u00f3n como a radio son fundamentalmente un malgasto de enerx\u00eda e que as civilizaci\u00f3ns m\u00e1is avanzadas poder\u00edan non usalas por esa raz\u00f3n. Dado que a radiodifusi\u00f3n \u00e9 emitida en todas direcci\u00f3ns, prec\u00edsase moita enerx\u00eda para que o sinal chegue a unha distancia dada. A tecnolox\u00eda humana est\u00e1 substitu\u00edndo a radiodifusi\u00f3n pola comunicaci\u00f3n por cables (fibra \u00f3ptica), transmisi\u00f3n por l\u00e1ser etc...\nExisten e comun\u00edcanse mais non os escoitamos.\nOutros puntos de vista din que os extraterrestres est\u00e1n intentando comunicarse connosco mais non os detectamos.\nEste punto de vista est\u00e1 en interdito pola ciencia actual.\nDesapareceron.\nAutores de ciencia ficci\u00f3n propuxeron outra pos\u00edbel explicaci\u00f3n: algo ou algu\u00e9n destr\u00fae a vida intelixente. Este tema pode atoparse en novelas de ciencia ficci\u00f3n como \"P\u00f3rtico\" e as s\u00faas secuelas de Frederik Pohl.\nOutra alternativa \u00e9 que a vida intelixente tende a destru\u00edrse a si mesma (guerra nuclear, guerra bacteriol\u00f3xica, qu\u00edmica, esgotamento dos recursos etc.).\nNunca existiron.\nOutros propo\u00f1en que as condici\u00f3ns para que se cre a vida son raras no universo. Incluso para que a vida evolucione e cheguen a existir civilizaci\u00f3ns intelixentes, deben darse condici\u00f3ns a\u00ednda m\u00e1is estra\u00f1as e manterse durante o tempo.\nQuizais os impactos de meteoritos, explosi\u00f3ns de supernovas, os refachos de raios gamma son tan com\u00fans que preve\u00f1en que a vida poida chegar a formarse ou prosperar."}
{"id": "22181", "revid": "127505", "url": "https://gl.wikipedia.org/wiki?curid=22181", "title": "Juan Barcia Caballero", "text": "Juan Barcia Caballero, nado en Santiago de Compostela en 1852 e finado na mesma cidade o 10 de outubro de 1926, foi un m\u00e9dico e escritor galego.\nTraxectoria.\nFillo de Juan Ram\u00f3n de Barcia Nalda (1825-1902). Estudou medicina en Santiago e Madrid e foi catedr\u00e1tico nas universidades de Granada e Santiago e director do Hospital de San Roque e do Manicomio de Conxo en Santiago. Fundou \"El Porvenir\", foi redactor de \"El Libred\u00f3n\", e colaborou en \"O Novo Galiciano\", \"El Cicl\u00f3n\", \"El Eco de Santiago\", \"El C\u00ednife\", \"As Burgas\" e \"El Diario de Orense\". De ideolox\u00eda rexionalista participou na constituci\u00f3n da Asociaci\u00f3n Regionalista Gallega e colaborou en \"Acci\u00f3n Gallega\".\nDirixiu a revista m\u00e9dica \"La Cr\u00f3nica\". Publicou \"Programa de Anatom\u00eda Pr\u00e1ctica\" (1883) e \"Anatom\u00eda Pr\u00e1ctica\" (1898, en colaboraci\u00f3n con Vicente Goyanes Cedr\u00f3n) e escribiu varios traballos en \"De re phrenopatica\" no eido da Psiquiatr\u00eda (1915). Foi o tradutor ao galego do texto latino do Terceiro Concilio de Toledo para a edici\u00f3n pol\u00edglota de 1891.\nEn 1912 deu o discurso de apertura do curso universitario 1912-1913 da Universidade de Santiago de Compostela coa lectura de \"La Locura y la Libertad\"."}
{"id": "22182", "revid": "31997", "url": "https://gl.wikipedia.org/wiki?curid=22182", "title": "Carlismo", "text": "O carlismo \u00e9 un movemento pol\u00edtico lexitimista de car\u00e1cter antiliberal e antirrevolucionario que pretende o establecemento dunha rama alternativa da dinast\u00eda dos Borb\u00f3ns no trono espa\u00f1ol. No s\u00e9culo XX unha parte do carlismo evolucionou cara o socialismo autoxestionario.\nIdeolox\u00eda.\nOs carlistas formaban a parte m\u00e1is conservadora da sociedade espa\u00f1ola da \u00e9poca, englobando aos denominados apost\u00f3licos, os cat\u00f3licos tradicionalistas e sobre todo \u00e1 reacci\u00f3n antiliberal. A loita entre pretendentes conv\u00e9rtese na loita entre d\u00faas concepci\u00f3ns pol\u00edticas, os defensores do Antigo R\u00e9xime e os partidarios das reformas liberais, xurdidas como consecuencia da Revoluci\u00f3n industrial e da Revoluci\u00f3n francesa, que deixaran desfasada a antiga sociedade agraria predominante ata ent\u00f3n en Espa\u00f1a. Ademais os partidarios de Carlos Mar\u00eda Isidro de Borb\u00f3n pretend\u00edan a reinstauraci\u00f3n dos foros dos territorios, o que explica un maior auxe nos territorios que gozaran de r\u00e9ximes forais, como Arag\u00f3n, Valencia e zonas de Catalu\u00f1a e o mantemento no territorio que os gozaban como o Pa\u00eds Vasco ou Navarra, onde se v\u00edan ameazados polo af\u00e1n uniformador dos liberais. Tam\u00e9n isto influ\u00edu no apoio ou a simpat\u00eda do movemento rexionalista conservador en Galicia, como \u00e9 o caso de Alfredo Bra\u00f1as.\nAntecedentes.\nXa durante o Trienio liberal (1820-1823) xurdira un movemento de car\u00e1cter antiliberal e contrarrevolucionario como reacci\u00f3n \u00e1s pol\u00edticas reformistas que se estableceron dende o poder e que tivo continuidade na guerra dos agraviados de 1827, pero o movemento afund\u00eda as s\u00faas bases ideol\u00f3xicas no pensamento espa\u00f1ol antiilustrado e antiliberal de autores como Fernando de Zeballos, Lorenzo de Herb\u00e1s ou Francisco Alvarado enmarcados nunha corrente europea de reacci\u00f3n contra o enciclopedismo e a Revoluci\u00f3n Francesa.\nNacemento.\nFernando VII quedara vi\u00favo por terceira vez, sen descendencia e contraera un novo matrimonio con Mar\u00eda Cristina de Borb\u00f3n-D\u00faas Sicilias e designara como sucesor ao seu irm\u00e1n Carlos Mar\u00eda Isidro, pero a fins de marzo de 1830, Mar\u00eda Cristina queda embarazada e ante a posibilidade de ter un fillo herdeiro o 31 de marzo de 1830 promulga a Pragm\u00e1tica Sanci\u00f3n, que fora aprobada o 30 de setembro de 1789 no reinado de Carlos IV, pero que non se fixera efectiva por raz\u00f3ns de pol\u00edtica exterior. A Pragm\u00e1tica establec\u00eda de non ter o rei herdeiro home, herdar\u00eda a filla m\u00e1is vella, o que supu\u00f1a de feito a abolici\u00f3n da Lei s\u00e1lica, que non permit\u00eda a transmisi\u00f3n dos dereitos de sucesi\u00f3n da Coroa por v\u00eda feminina, importada de Francia polos Borb\u00f3ns e restablecendo a tradici\u00f3n espa\u00f1ola sucesoria. Esta decisi\u00f3n exclu\u00eda na pr\u00e1ctica ao infante Carlos Mar\u00eda Isidro da sucesi\u00f3n.\nO 10 de outubro de 1830, naceu a futura Isabel II e foi proclamada herdeira lex\u00edtima, o que produciu malestar entre os partidarios do infante Carlos, que comezan a ser co\u00f1ecidos como carlistas.\nXa en setembro de 1832 co rei gravemente enfermo en La Granja de San Idelfonso produciuse a revolta dos partidarios do infante Carlos para facerse co poder, e a\u00ednda que fracasa, o ministro Francisco Calomarde, pr\u00f3ximo \u00e1s ideas apost\u00f3licas, consegue a sinatura do rei nun documento que anulaba a Pragm\u00e1tica sanci\u00f3n, co que o pretendente Carlos convert\u00edase no herdeiro. Malia iso, unha vez recuperado Fernando VII anulou o documento derogatorio e o 1 de outubro de 1832 Fernando VII nomeou como presidente o liberal moderado Francisco Cea Berm\u00fadez. Este tentou ga\u00f1ar, cunha amnist\u00eda e algunhas reformas pol\u00edticas, o apoio dos liberais \u00e1 futura Isabel II, ao tempo que destitu\u00eda os partidarios do seu irm\u00e1n Carlos dos postos de relevancia. Carlos de Borb\u00f3n marcha en marzo de 1833 ao exilio a Portugal e negouse a xurar a Isabel como princesa de Asturias e autoproclamouse rei co nome de Carlos V \u00e1 morte de Fernando VII o 29 de setembro, facendo un chamamento ao ex\u00e9rcito para rebelarse, de maneira que conseguiu grande apoio no corpo dos Voluntarios Realistas.\nGuerras carlistas.\nA partir do 2 de outubro prod\u00facense proclamas a favor de Carlos, xa co nome de Carlos V en Talavera de la Reina, Vitoria, Bilbao, Ordu\u00f1a ou Logro\u00f1o que non te\u00f1en resultados positivos ata que bandas de voluntarios navarros sublevados celebran unha xuntanza en Lizarra na que nomean como xefe a Tom\u00e1s de Zumalac\u00e1rregui o 14 de novembro, a partir dese momento comeza a desenvolverse a Primeira guerra carlista que vai durar sete anos. As acci\u00f3ns b\u00e9licas centr\u00e1ronse principalmente no Pa\u00eds Vasco, Navarra, as rexi\u00f3ns interiores de Catalu\u00f1a e a Comunidade Valenciana e que remata o 29 de agosto de 1839 co Convenio de O\u00f1ate. En 1840 as \u00faltimas tropas que a\u00ednda resist\u00edan en Arag\u00f3n e Catalu\u00f1a r\u00e9ndense definitivamente, a\u00ednda que quedan bandas soltas nalgunha zona como Balmaseda ou Mat\u00edas el Ventero que contin\u00faan, pero m\u00e1is como bandoleiros que como un aut\u00e9ntico ex\u00e9rcito.\nEn 1845 Carlos V abdicou no seu fillo Carlos Lu\u00eds de Borb\u00f3n, conde de Montemol\u00edn, que toma o nome de Carlos VI (1818-1861), e comeza a co\u00f1ecida como Guerra dos Matiners ou Segunda guerra carlista que se desenvolve principalmente en Catalu\u00f1a entre 1846 e 1849.\nDerrotado e feito prisioneiro ao desembarcar en Espa\u00f1a en 1860 en San Carlos de la R\u00e1pita (Tarragona), tivo que renunciar aos seus dereitos a favor do seu irm\u00e1n, Xo\u00e1n III, que con escasos partidarios mant\u00edvose ata 1868 cando abdicou en favor do seu fillo Carlos Mar\u00eda, que adoptou o nome de Carlos VII e que consegue revitalizar o carlismo, en 1868 o pretendente publicou un manifesto no que expu\u00f1a as s\u00faas ideas, entre elas a de constitu\u00edr unhas Cortes de estrutura tradicional e promulgar unha Constituci\u00f3n ou carta outorgada, as\u00ed como realizar unha pol\u00edtica econ\u00f3mica proteccionista. tras o destronamento de Isabel II en 1868, al\u00edase con figuras prominentes do pensamento cat\u00f3lico, que dende folletos ou xornais (entre 1869 e 1872 apareceron m\u00e1is de 160 publicaci\u00f3ns peri\u00f3dicas carlistas) e o carlismo organizouse como unha forza pol\u00edtica legal no novo r\u00e9xime. Logo dun per\u00edodo de rexencia do xeneral Francisco Serrano en 1870, o Parlamento designou como rei a Amadeu I da dinast\u00eda Savoia . Nas elecci\u00f3ns de 1871 o partido carlista, a Comu\u00f1\u00f3n Cat\u00f3lica-Mon\u00e1rquica conseguiu arredor de 50 deputados e 30 senadores, presid\u00eda a minor\u00eda carlista o conde de Orgaz e emerxen as figuras de C\u00e1ndido Nocedal e Antonio Aparisi y Guijarro.\nCarlos VII, que v\u00eda perigar a posibilidade dunha restauraci\u00f3n borb\u00f3nica en calquera das d\u00faas ramas e alarmado pola perda de deputados nas elecci\u00f3ns de 1872, optou pola v\u00eda b\u00e9lica e o 21 de abril de 1872 deu comezo a Terceira guerra carlista, primeiro contra Amadeo e logo da s\u00faa abdicaci\u00f3n contra a Primeira Rep\u00fablica Espa\u00f1ola e finalmente contra Afonso XII, fillo de Isabel II, proclamado rei polo xeneral Arsenio Mart\u00ednez Campos en Sagunto. A guerra rematou en 1876 coa conquista de Estella, a capital carlista e a fuxida a Francia do pretendente. Hai algunhas tentativas posteriores de sublevaci\u00f3n, aproveitando o descontento pola perda das posesi\u00f3ns ultramarinas en 1898, pero non te\u00f1en \u00e9xito.\n1876-1936.\nEn 1879 C\u00e1ndido Nocedal, como representante do pretendente en Espa\u00f1a, reorganizou o partido enfatizando o seu car\u00e1cter de movemento cat\u00f3lico e apoi\u00e1ndose nunha rede de xornais af\u00edns que efectuaron unha pol\u00edtica moi agresiva, que o enfrontou con sectores carlistas que formaron a Uni\u00f3n Cat\u00f3lica, grupo dirixido por Alejandro Pidal que acabou un\u00edndose cos conservadores de Antonio C\u00e1novas del Castillo.\nTras a morte de C\u00e1ndido Nocedal o pretendente asumiu a direcci\u00f3n do partido para evitar enfrontamentos, pero en 1888 acabou expulsando a Ram\u00f3n Nocedal, fillo de C\u00e1ndido e herdeiro do seu pensamento, que creou o Partido Cat\u00f3lico Nacional (que ser\u00e1 co\u00f1ecido co alcume de \"Partido Integrista\"), moi minoritario pero con moita influencia en c\u00edrculos radicais. A partir de 1890 o marqu\u00e9s de Cerralbo estivo \u00e1 fronte do carlismo, reconstru\u00edu o Partido Carlista como un moderno partido de masas, centrado en asembleas locais, chamadas c\u00edrculos, que chegaron a ser centos en toda Espa\u00f1a e con m\u00e1is de 30.000 asociados en 1896 e que copiaron outras forzas pol\u00edticas, e que ademais da actividade pol\u00edtica realizaban acci\u00f3ns sociais e levou ao carlismo a unha participaci\u00f3n activa de oposici\u00f3n ao sistema pol\u00edtico da Restauraci\u00f3n, conseguindo 5 deputados en 1891, 7 en 1893, 10 en 1896, 6 en 1898, 2 en 1899 e mesmo participando en coalici\u00f3ns como Solidaritat Catalana en 1907 con rexionalistas e republicanos.\nA partir de 1893 vai ser Juan V\u00e1zquez de Mella o l\u00edder parlamentario e principal ide\u00f3logo do carlismo, secundado por V\u00edctor Pradera, que tiveron unha ampla influencia no pensamento conservador espa\u00f1ol. Coa perda das colonias en 1898 p\u00e9nsase nunha acci\u00f3n insurreccional que non se aprobou, a\u00ednda que en outubro de 1900 levant\u00e1ronse algunhas partidas, sen autorizaci\u00f3n dos xefes carlistas, pero que van levar ao carlismo a unha crise e ao peche de c\u00edrculos e prensa polas autoridades. O representante do pretendente dende 1898, Mat\u00edas Barrio Mier dedicouse a reconstru\u00edr o movemento e potenciou as mocidades. Nas elecci\u00f3ns de 1901 o carlismo conseguiu 6 deputados, 7 en 1903, 4 en 1905 e 14 en 1907 grazas \u00e1 participaci\u00f3n en Solidaritat Catalana. O 18 de xullo de 1909 morreu o pretendente Carlos VII e vai ser o seu fillo Xaime de Borb\u00f3n, co nome de Xaime III, quen asumiu o posto de pretendente carlista e Bartolom\u00e9 Fel\u00edu vai ser o seu representante en Espa\u00f1a ata 1912 e Juan V\u00e1zquez de Mella vai ser o encargado da secretar\u00eda pol\u00edtica do carlismo, a pesar das malas relaci\u00f3ns entre el e o pretendente. En 1910 os carlistas ocuparon 4 escanos e en 1914 quedaron reducidos a tan s\u00f3 2. Entre 1912 e 1918 vai ser unha xunta presidida polo marqu\u00e9s de Cerralbo quen ostente a xefatura do partido. En 1913 comezou a se organizar o requet\u00e9 como a organizaci\u00f3n paramilitar do partido.\nDurante a Primeira guerra mundial Xaime viviu baixo arresto domiciliario en Austria polo seu apoio a Francia e aos aliados, sen case comunicaci\u00f3n coa direcci\u00f3n pol\u00edtica carlista en Espa\u00f1a, que segu\u00eda encabezando V\u00e1zquez de Mella, e que ti\u00f1a un car\u00e1cter xerman\u00f3filo. Tras a derrota de Alema\u00f1a V\u00e1zquez de Mella, Cerralbo, Pradera e outros l\u00edderes carlistas, co\u00f1ecidos como mellistas, deixaron o partido en 1919 e organiz\u00e1ronse no Partido Cat\u00f3lico Tradicionalista. Os carlistas baixo o liderado directo do pretendente evolucionou cara a posturas socializantes de esquerda, chegando o mesmo Xaime III a se definir como socialista, inspir\u00e1ndose na doutrina social da Igrexa e renovou o seu foralismo en clave confederal. En 1919 os carlistas conseguiron 3 escanos no Congreso En 1919 o carlismo tivo un papel principal na fundaci\u00f3n dos Sindicatos Libres (sindicalismo cat\u00f3lico).\nO carlismo mantivo unha relaci\u00f3n ambigua coa ditadura de Primo de Rivera ata 1925 cando o pretendente publicou un manifesto no que se manifestou contra o ela, e entrou nun per\u00edodo de represi\u00f3n das s\u00faas actividades por parte do r\u00e9xime, do que tan s\u00f3 se recuperou en 1930, coa presentaci\u00f3n de proxectos de Estatuto para Catalu\u00f1a en 1930 e o Estatuto de Lizarra de 1931. A partir de 1931 adoptou unha posici\u00f3n definida contra a Segunda Rep\u00fablica Espa\u00f1ola, formando unha alianza electoral co PNV, a Lliga Regionalista e pequenos partidos da dereita para opo\u00f1erse a ela e conseguindo 7 deputados nas Cortes Constitu\u00edntes.\nXaime III celebrou conversas con Afonso XIII para a reunificaci\u00f3n das s\u00faas ramas da casa de Borb\u00f3n, que establecer\u00eda a Xaime como xefe da casa de Borb\u00f3n a cambio de que nomease herdeiro ao infante Xo\u00e1n, fillo de Afonso XIII. As negociaci\u00f3ns remataron bruscamente coa morte de Xaime como consecuencia dunha ca\u00edda de cabalo o 2 de outubro de 1931.\nO \u00fanico herdeiro directo era Afonso de Borb\u00f3n, irm\u00e1n de Carlos VII, de 82 anos, que tomou o nome de Afonso Carlos I e reorganizou o movemento carlista como Comu\u00f1\u00f3n Tradicionalista adoptando posturas ideol\u00f3xicas integristas, e que provocou a volta dos mellistas e os integristas e que se lle uniran outros movementos cat\u00f3licos que ti\u00f1an temor a unha rep\u00fablica laica e o carlismo entrou nunha fase de expansi\u00f3n, aumentando a actividade e o n\u00famero dos c\u00edrculos carlistas, que tam\u00e9n organizaron secci\u00f3ns femininas, as Margaritas.\nOs carlistas apoiaron o intento de golpe de estado do xeneral Sanjurjo o 10 de agosto de 1932 e as s\u00faas mocidades tiveron serios enfrontamentos cos partidos da esquerda. E a pesar do seu apoio primeiro ao Estatuto de Catalu\u00f1a acabaron por opo\u00f1erse a el, o que fixo que finalizara a relaci\u00f3n coa Lliga, e co PNV cando os carlistas de Araba se opuxeron ao estatuto vasco. Nas elecci\u00f3ns lexislativas de 1933 participaron dentro das candidaturas de dereitas e conseguiron 21 deputados. A partir da revoluci\u00f3n de outubro de 1934, os carlistas pasaron \u00e1 conspiraci\u00f3n e \u00e1 acci\u00f3n directa.\nGuerra civil espa\u00f1ola.\nBaixo a direcci\u00f3n de Manuel Fal Conde, que conseguira aumentar espectacularmente a influencia do carlismo en Andaluc\u00eda, e Jos\u00e9 Luis Zamanillo, delegado nacional do requet\u00e9, un pequeno n\u00famero de carlistas, co\u00f1ecido como N\u00facleo da Lealdade, designou a Carlos de Habsburgo-Lorena como sucesor de Afonso Carlos, o que este desautorizou e nomeou rexente a Xavier de Borb\u00f3n-Parma en xaneiro de 1936.\nNas elecci\u00f3ns de febreiro de 1936 os carlistas conseguiron 10 escanos nas candidaturas da dereita. Os carlistas romperon cos afonsinos en abril de 1936 e prepararon o seu propio levantamento armado contra a Segunda Rep\u00fablica Espa\u00f1ola formando a Xunta Suprema Militar Carlista, a\u00ednda que tras longas negociaci\u00f3ns acabaron sum\u00e1ndose ao que preparaba o ex\u00e9rcito e que dar\u00eda lugar \u00e1 Guerra civil espa\u00f1ola, na que participaron unidades de voluntarios carlistas, agrupados en Terzos de Requet\u00e9s, pero que xa dende o comezo da guerra os carlistas, e en especial o seu l\u00edder Manuel Fal Conde, tiveron serias diverxencias co goberno militar.\n\u00c1 morte do pretendente Afonso Carlos, o 29 de setembro de 1936, Xavier de Borb\u00f3n-Parma asumiu a rexencia. A unificaci\u00f3n imposta por Franco en abril de 1937 coa Falange Espa\u00f1ola de las JONS, en contra da opini\u00f3n de Fal Conde e do rexente, contou co apoio do carlismo navarro e de parte do vasco. O rexente expulsou do carlismo aos que aceptaron postos na FET y de las JONS e logo dunha entrevista con Francisco Franco Bahamonde foi expulsado de Espa\u00f1a, establec\u00e9ndose en Francia. A unificaci\u00f3n rematou co carlismo como partido, a\u00ednda que non como forza pol\u00edtica, e a\u00ednda que perdeu os seus xornais e edificios, mantivo unha certa influencia no goberno franquista, a trav\u00e9s do ministro de xustiza, elixido entre os carlistas, ao tempo que os carlistas manifestaban o seu desgusto coa ideolox\u00eda parafascista que predominaba na FET y de las JONS. Coa ocupaci\u00f3n alem\u00e1 de Francia os nazis detiveron o rexente Xavier de Borb\u00f3n Parma e traslad\u00e1rono ao campo de concentraci\u00f3n de Natzweiler e logo, diante o avance dos aliados, ao de Dachau ata a s\u00faa liberaci\u00f3n.\nO carlismo durante o franquismo.\nDurante o franquismo unha boa parte dos carlistas permaneceron na FET de las JONS ou deixaron de ter actividade pol\u00edtica, aumentaron as disidencias dentro do carlismo, en 1943 o grupo herdeiro do N\u00facleo da Lealdade (ou carlo-octavistas) encabezados por Jes\u00fas de Cora y Lira, e con certo apoio dentro do r\u00e9xime franquista, reco\u00f1eceu a Carlos de Habsburgo-Lorena como rei co nome de Carlos VIII e en 1948 o conde de Rodezno \u00e1 cabeza dun pequeno n\u00famero de dirixentes carlistas reco\u00f1eceron a Xo\u00e1n de Borb\u00f3n, herdeiro de Afonso XIII, como rei. En 1949 o xefe do carlismo en Catalu\u00f1a Mauricio de Sivatte foi expulsado por discrepancias con Xavier. En 1952 Xavier asume a sucesi\u00f3n de Afonso Carlos debido \u00e1s presi\u00f3ns dos dirixentes do carlismo para po\u00f1er fin \u00e1 rexencia. A partir de 1955 co cesamento de Fal Conde e a asunci\u00f3n da xefatura carlista por Xavier e nomeou unha xunta presidida por Jos\u00e9 Mar\u00eda Valiente, que realizou unha pol\u00edtica de non enfrontamento co r\u00e9xime. O 20 de decembro de 1957 uns 50 dirixentes carlistas, dirixidos por Luis Arellano e Jos\u00e9 Mar\u00eda Arauz de Robles, visitaron a Xo\u00e1n de Borb\u00f3n en Estoril para o reco\u00f1ecer como rei. En 1958 Mauricio de Sivatte, expulsado do carlismo anos antes, estableceu a Rexencia de Estella (RENACE) de car\u00e1cter antifranquista e tradicionalista, e que inclu\u00eda \u00e1 maior\u00eda dos carlistas catal\u00e1ns.\nEn 1965 Xavier puxo fin \u00e1 rexencia e proclamouse rei co nome de Xavier I. Nos anos 1960 comezou unha etapa de fonda renovaci\u00f3n ideol\u00f3xica da Comu\u00f1\u00f3n Tradicionalista, impulsada pola organizaci\u00f3n universitaria AET e a obreira MOT co apoio do rexente Xavier regresou en diversas etapas a Espa\u00f1a, pero foi expulsado polas autoridades franquistas pola s\u00faa actividade pol\u00edtica, a viraxe cara a esquerda viuse referendada polo ascenso de Jos\u00e9 Mar\u00eda de Zavala \u00e1 secretaria xeral do carlismo en 1966. En 1968 o r\u00e9xime franquista expulsou a Carlos Hugo e Xavier de Espa\u00f1a e en 1971 a xunta de goberno do carlismo reco\u00f1eceu abertamente a s\u00faa oposici\u00f3n ao r\u00e9xime franquista e mesmo houbo intentos de loita armada dentro do movemento carlista protagonizados polos GAC.\nNo Congreso federal de 1972, o Partido Carlista definiuse como un partido de masas, de clase, democr\u00e1tico, socialista e mon\u00e1rquico federal. Pouco despois de que o pretendente sufrira un accidente de autom\u00f3bil deu plenos poderes ao seu fillo, Carlos Hugo de Borb\u00f3n-Parma para dirixir o partido, e o 20 de abril de 1975 abdicou nel. O sector tradicionalista do carlismo encabezado por Raimundo de Miguel, Juan S\u00e1enz-D\u00edez e Jos\u00e9 Arturo M\u00e1rquez de Prado non reco\u00f1eceu a Carlos Hugo como rei e en xullo de 1975 separouse formalmente reactivando a Comu\u00f1\u00f3n Tradicionalista, con forza en Sevilla, pero que non puido atraerse aos sectores tradicionalistas escindidos do carlismo con anterioridade, como a RENACE, outra parte dos carlistas desconformes coa postura de Carlos Hugo formaron partidos como a Uni\u00f3n Nacional Espa\u00f1ola, Partido Social Regionalista (Uni\u00f3n Institucional) ou integr\u00e1ronse en partidos franquistas como Fuerza Nueva.\nO carlismo na actualidade.\nTras a morte de Franco, o pr\u00edncipe Sixto de Borb\u00f3n, apoiado por elementos de orixe franquista, tentou organizar un carlismo alternativo ao do Partido Carlista, e na concentraci\u00f3n anual do carlismo de Montejurra 1976 protagonizou altercados cos carlistas fieis a Carlos Hugo que acabaron coa morte de dous carlistas e varios feridos.\nCoa chegada da transici\u00f3n o Partido Carlista, que ti\u00f1a 8.500 militantes en 1977, non puido participar, por non lle chegar o reco\u00f1ecemento a tempo, nas primeiras elecci\u00f3ns ao parlamento espa\u00f1ol, o que non impediu que pedira o voto positivo para a constituci\u00f3n de 1978. Unha parte dos militantes e simpatizantes do partido optaron por entrar en movementos nacionalistas e rexionalistas de esquerdas. Carlos Hugo dimitiu dos seus cargos no Partido Carlista en 1980, a\u00ednda que sen renunciar aos seus dereitos din\u00e1sticos \u00e1 coroa de Espa\u00f1a. O PC contin\u00faa existindo e segue a celebrar todos o anos o acto de Montejurra. No ano 2000 comezou un proceso de reconstruci\u00f3n do partido e presentouse \u00e1s elecci\u00f3ns municipais de 2003 en varios municipios navarros, obtendo representaci\u00f3n nuns poucos concellos. No congreso federal de Tolosa de novembro de 2005 o PC reafirmou o seu esp\u00edrito foral baixo as f\u00f3rmulas de confederaci\u00f3n e autodeterminaci\u00f3n, posicion\u00e1ndose contra a constituci\u00f3n europea.\nOs elementos tradicionalistas do carlismo organizaron en 1986 a Comu\u00f1\u00f3n Tradicionalista Carlista (CTC) que se considera herdeira e continuadora da historia, doutrina e pensamento mon\u00e1rquico e pol\u00edtico do carlismo."}
{"id": "22184", "revid": "5863", "url": "https://gl.wikipedia.org/wiki?curid=22184", "title": "\u00c1nxela Bugallo", "text": "\u00c1nxela Bugallo Rodr\u00edguez, nada na Coru\u00f1a o 17 de decembro de 1963, \u00e9 unha profesora e pol\u00edtica galega vencellada ao BNG.\nTraxectoria.\nDoutorouse en Biolox\u00eda pola Universidade de Santiago de Compostela e traballou no Museo de Historia Natural da USC. Militante nacionalista desde moi nova, foi secretaria xeral de ERGA, e posteriormente militou at\u00e9 a s\u00faa disoluci\u00f3n en Unidade Galega. Foi concelleira en Teo en 1999. Formou parte do Consello Nacional e da Executiva Nacional do BNG e ocupou o cargo de adxunta \u00e1 Portavoc\u00eda Nacional ata a dimisi\u00f3n da executiva desa formaci\u00f3n en marzo de 2009. Foi a Conselleira de Cultura da Xunta de Galiza no goberno bipartito sa\u00eddo a partir das elecci\u00f3ns galegas de 2005 e ata 2009.\nActualmente imparte docencia na facultade de ciencias da educaci\u00f3n da Universidade da Coru\u00f1a."}
{"id": "22185", "revid": "6", "url": "https://gl.wikipedia.org/wiki?curid=22185", "title": "Xunta de Galiza", "text": ""}
{"id": "22186", "revid": "1131", "url": "https://gl.wikipedia.org/wiki?curid=22186", "title": "Santiso de Abres", "text": "Santiso de Abres (oficialmente San Tiso d'Abres) \u00e9 un concello da Comunidade aut\u00f3noma do Principado de Asturias. O seu xentilicio \u00e9 \u00ab\u00bb.\nO municipio limita polo norte, o sur e polo oeste coa Provincia de Lugo (concellos de Trabada na zona norte e da Pontenova na zona sur) e polo leste con Taramundi e A Veiga, ambos do Principado. \u00c9 o concello m\u00e1is occidental do Principado.\nTen unha extensi\u00f3n de 31,51 km\u00b2 e 590 habitantes (2006), densidade 18,72 hab/km\u00b2. \u00c9 atravesado de oeste a leste polo r\u00edo Eo, a s\u00faa maior altitude \u00e9 o Pico Xunqueira de 664 metros.\nParroquia.\nA \u00fanica parroquia de Santiso de Abres \u00e9 San Salvador, que conta cos seguintes nomes:\nLugares.\nA parroquia de Santiso de Abres est\u00e1 composta polos seguintes lugares:\nHistoria.\nOs primeiros vestixios hist\u00f3ricos atopados no concello, pertencen \u00f3 paleol\u00edtico, corresponden a necr\u00f3pole tumularia do Couzogordo e na Xunqueira no linde co veci\u00f1o concello de Taramundi. \u00c9 a \u00fanica zona de toda a comarca onde se atop\u00e1ronse restos tan antigos.\nA presenza romana na zona deixase sentir por mediaci\u00f3n das explotaci\u00f3ns mineiras de ferro e as aur\u00edferas. As\u00ed e todo o achado m\u00e1is importante da \u00e9poca romana \u00e9 a presenza de tres asentamentos da cultura castrexa no concello: \"Croas de Castro\", orientado a labores agr\u00edcolas. \"Croas de Eilale\", relacionado coas explotaci\u00f3ns mineiras de Salgueiro, e o \"Castro de Salcido\", dedicado a labores extractivas e de transformaci\u00f3n, que conta cunha pequena escada de lousa que da acceso a unha acr\u00f3pole e un recinto amurallado de m\u00e1is de tres metros de grosor.\nSantiso forma parte da doaz\u00f3n efectuada por Afonso VII \u00e1 igrexa de Oviedo, pero en 1172 o mosteiro de Meira, situado en Galicia, consegue a metade do territorio para deixalo en mans de 50 repoboadores \u00f3 fundar Goxe e Nara\u00eddo en 1232. Aproveitando as boas condici\u00f3ns das veigas do concello, o mosteiro instalou tres granxas no Chao, A Pumarega e A Brea. En 1537 o conde de Altamira, Don Lope Moscoso, comprou o coto por 672.000 marabed\u00eds, a\u00ednda que non se inclu\u00edu a parte do mosteiro de Meira.\nEn 1579 Filipe II necesitado de ingresos para paliar os gastos ocasionados polas guerras, obt\u00e9n, coa bendici\u00f3n do Papa Bieito, o privilexio de vender ou incorporar a coroa os se\u00f1or\u00edos eclesi\u00e1sticos, e entre eles este territorio, o que aproveitar\u00edan os veci\u00f1os de Santiso de Abres para adquirilo, exped\u00edndose t\u00edtulo de vila e c\u00e9dula de xurisdici\u00f3n. En Santiso os veci\u00f1os exerceron a s\u00faa xurisdici\u00f3n nomeando xu\u00edces e rexedores, por\u00e9n, a xurisdici\u00f3n quedou compartida co mosteiro de Meira e co conde de Altamira, algo que apreci\u00e1base nas percepci\u00f3ns do d\u00e9cimo. Santiso obt\u00e9n representaci\u00f3n na Xunta Xeral do Principado a trav\u00e9s do partido da bispal\u00eda, cedendo todo o protagonismo a Castropol, que exerc\u00eda de cabeza do mesmo.\nNo s\u00e9culo XIX, ve como se implanta a industria no concello coa posta en marcha dun tear que d\u00e1 traballo a varios vendedores ambulantes. Nos tramos finais do s\u00e9culo a emigraci\u00f3n a ultramar pon en perigo a estrutura demogr\u00e1fica no territorio, sendo a construci\u00f3n do ferrocarril mineiro a comezo do s\u00e9culo XX (posta en marcha, 1903, para uso de pasaxeiros, 1905) o efecto amortecedor da mesma.\nA principios do s\u00e9culo XX prox\u00e9ctase na capital a instalaci\u00f3n dunha industria \u00f3ptica, finalmente rexeitada por culpa da guerra civil espa\u00f1ola. Durante os \u00faltimos tempos novamente comezan a aparecer movementos migratorios, a\u00ednda que esta vez cara o centro da rexi\u00f3n e Europa, que fan descender perigosamente a poboaci\u00f3n, modificando a estrutura social do concello.\nLingua.\nEn Santiso de Abres do mesmo xeito que no resto de Asturias, a \u00fanica lingua oficial \u00e9 o espa\u00f1ol ou castel\u00e1n. Con todo, a lingua tradicional de Santiso de Abres \u00e9 o galego central , que \u00e9 o mesmo tipo de galego que se fala nos concellos veci\u00f1os da Pontenova e toda a zona de Meira. O galego falado neste concello non \u00e9 da variedade eonaviega como na maior\u00eda dos concellos das terras de Eo-Navia.\nPatrimonio.\nA Pena do Encanto \u00e9 un salto de auga situado no concello, preto do n\u00facleo de poboaci\u00f3n de Salcido. A partir de al\u00ed hai unha ruta a p\u00e9 sinalizada (que se desdobra para poder ir a Trabada) e que, en pouco m\u00e1is de 1\u00a0km leva \u00f3 salto de auga, a trav\u00e9s de cami\u00f1os sen gran dificultade."}
{"id": "22196", "revid": "1131", "url": "https://gl.wikipedia.org/wiki?curid=22196", "title": "Eurot\u00fanel", "text": "O Eurot\u00fanel ou T\u00fanel da Mancha, denominado Channel Tunnel en ingl\u00e9s, \"le tunnel sous la Manche\" en franc\u00e9s e a\u00ednda alcu\u00f1ado polos ingleses como The Chunnel, \u00e9 un t\u00fanel ferroviario que liga a Francia \u00e1 Inglaterra por debaixo da auga. A s\u00faa construci\u00f3n foi bastante demorada e o inicio das obras sufriu algunhas falsas partidas at\u00e9 a s\u00faa inauguraci\u00f3n en 1994. \u00c9 o segundo t\u00fanel ferroviario m\u00e1is longo do mundo, apenas superado polo T\u00fanel Seikan no Xap\u00f3n.\nTentativas anteriores.\nUnha ligaz\u00f3n entre a Francia e a Inglaterra xa fora proposta en diversas ocasi\u00f3ns:\nFoi s\u00f3 despois do fin da segunda guerra mundial que os t\u00e9cnicos consideraron que o co\u00f1ecemento tecnol\u00f3xico existente era o suficiente para a construci\u00f3n do t\u00fanel e comezaron a darlle a debida atenci\u00f3n.\nO t\u00fanel actual.\nEstudo.\nEn 1957 formouse o \"Grupo de Estudo para o T\u00fanel do Canal\" (Channel Tunnel Study Group). No seu relatorio, publicado en 1960, recomend\u00e1base a construci\u00f3n de dous t\u00faneles ferroviarios principais e un de servizo, menor. O proxecto iniciouse en 1973 mais, debido a problemas de financiamento, foi interrompido en 1975 cando xa estaban constru\u00eddos 250 metros dun t\u00fanel de proba.\nEn 1984, a idea relanzouse cunha proposta conxunta dos gobernos ingl\u00e9s e franc\u00e9s, para a construci\u00f3n do t\u00fanel con fondos privados. Das catro propostas presentadas, foi escollida a que m\u00e1is se semellaba ao anterior proxecto de 1973 e anunciouse ao p\u00fablico o 20 de xaneiro de 1986. O 12 de febreiro de 1986, os gobernos dos dous pa\u00edses asinaron en Canterbury o \"Fixed Link Treaty\", que se ratificou en 1987.\nO percorrido planeado ligaba Calais en Francia a Folkestone en Inglaterra. Na maior parte do seu percorrido, o t\u00fanel enc\u00f3ntrase a 40 metros abaixo do fondo do mar, sendo a secci\u00f3n sur m\u00e1is fonda que a secci\u00f3n norte.\nConstruci\u00f3n.\nA escavaci\u00f3n do t\u00fanel demorou sete anos e empregou 15.000 traballadores, sendo as operaci\u00f3ns conducidas simultaneamente dos dous lados. O contratista principal foi a \"TransManche Link\", un consorcio que englobaba 10 empresas e 5 bancos de ambos os pa\u00edses. Us\u00e1ronse grandes m\u00e1quinas, as chamadas \"tunnel boring machine\" (TBM). Estas m\u00e1quinas eran aut\u00e9nticas f\u00e1bricas m\u00f3biles que abriron o t\u00fanel, retiraban as terras e escoraban as paredes con betume. Cando as TBM\u2019s se encontraron, sensibelmente a medio do t\u00fanel, a m\u00e1quina francesa desmantelouse, en canto que a inglesa derivouse para as rochas e a\u00ed foi abandonada. Case 4 mill\u00f3ns de metros c\u00fabicos de cal se escavaron s\u00f3 do lado ingl\u00e9s; a maior parte deitouse ao mar en \"Shakespeare Cliff\", preto de Folkestone, tendo roubado ao mar con iso preto de 360.000 m2.\nO T\u00fanel da Mancha est\u00e1 constitu\u00eddo por 3 t\u00faneles paralelos, dous principais ferroviarios e un m\u00e1is pequeno, de acceso. Este t\u00fanel de acceso, que se emprega para veh\u00edculos m\u00e1is pequenos, l\u00edgase aos outros a trav\u00e9s de pasaxes transversais en intervalos regulares para permitir que os traballadores da manutenci\u00f3n te\u00f1an acceso aos t\u00faneles principais e para fornecer unha sa\u00edda de emerxencia en caso de accidente.\nDetalles finais.\nO encontro dos dous t\u00faneles 40 metros abaixo do solo do Canal da Mancha o 1 de decembro de 1990, nun \"crosover\" (pasaxes que permiten trens pasar dun t\u00fanel a outro), tornou pos\u00edbel cami\u00f1ar en terra seca de Inglaterra \u00e1 Europa pola primeira vez desde o fin da \u00faltima glaciaci\u00f3n, m\u00e1is de 13 mil anos atr\u00e1s. Os ingleses e franceses, usando m\u00e9todos de c\u00e1lculo e investigaci\u00f3n con l\u00e1ser, encontr\u00e1ronse con menos de 2\u00a0cm de erro.\nO t\u00fanel inaugurouno oficialmente a Ra\u00ed\u00f1a brit\u00e1nica Elizabeth II e o Presidente franc\u00e9s Fran\u00e7ois Mitterrand, un 6 de maio de 1994.\nEstat\u00edsticas.\nO t\u00fanel pos\u00fae 50\u00a0km de lonxitude, sendo que 39 deles est\u00e1n debaixo do mar. A profundidade media \u00e9 40 metros abaixo do solo do mar. Abriuse para uso comercial a\u00ednda en 1994, e os trens cargan veh\u00edculos e pasaxeiros. Case 7 mill\u00f3ns de pasaxeiros fan a traves\u00eda de 35 minutos todo ano.\nA Sociedade Americana de Enxe\u00f1eiros Civ\u00eds declararon o t\u00fanel unha das sete marabillas do mundo moderno.\nIncendio.\nO \u00fanico serio incidente no Eurot\u00fanel aconteceu o 18 de novembro de 1996, cando o lume se espallou nun tren transportando cami\u00f3ns. Os pasaxeiros evacu\u00e1ronse nun tren vido na direcci\u00f3n oposta. Ningu\u00e9n morreu, debido \u00e1 acci\u00f3n r\u00e1pida das autoridades francesas e brit\u00e1nicas, mais o lume causou serios danos ao t\u00fanel e aos carr\u00eds, nun raio de 200 metros do accidente. O t\u00fanel reabriuse para uso limitado o 21 de novembro do mesmo ano, mais o transporte de pasaxeiros ficou paralizado at\u00e9 o 4 de decembro.\nOperaci\u00f3n.\nO t\u00fanel est\u00e1 xestionado por \"Eurotunnel plc\". Existen catro distintos tipos de servizo:\nA pesar de que os trens do \"Eurostar\" viaxaren en alta velocidade en Francia (onde os carr\u00eds son modernos e especialmente feitos para os trens TGV que viaxan \u00e1 unha velocidade de 300\u00a0km/h) e dentro do t\u00fanel (a unha media de 160\u00a0km/h), a velocidade en terras inglesas, especialmente preto da cidade de Kent, lim\u00edtase polos carr\u00eds de baixa velocidade usado polos trens. O goberno brit\u00e1nico institu\u00edu un proxecto (\"Channel Tunnel Ra\u00edl Link\", Conexi\u00f3n de Carril ao T\u00fanel do Canal, en galego), con parte dos seus orzamentos vidos do goberno, cuxo obxectivo \u00e9 constru\u00edr unha li\u00f1a de tren de Londres \u00e1 entrada do t\u00fanel, especialmente dedicada aos trens de alta velocidade do \"Eurostar\". No final de 2003, aproximadamente a metade da li\u00f1a estaba completa (secci\u00f3n de Kent a Cheriton).\nBusca por asilo.\nO t\u00fanel tornouse un medio popular en persoas que buscan asilo, coa esperanza de que as oportunidades de recibiren asilo sexan maiores no Reino Unido do que son en Francia, e entrando ilegalmente no Reino Unido. Houbo algunhas tentativas de tales persoas que tentaron cami\u00f1ar ao longo do t\u00fanel ou entrar nos trens (de pasaxeiros) ilegalmente, mais a maior\u00eda prefire tentar esconderse en vag\u00f3ns de carga ou en cami\u00f3ns usando o t\u00fanel. En 2002 as autoridades brit\u00e1nicas puxeron un sistema sofisticado de microfon\u00eda en Kent, esperando ouvir os batementos card\u00edacos ou a respiraci\u00f3n de tales persoas. No comezo de 2003, o goberno brit\u00e1nico premeu autoridades francesas a fecharen o centro para persoas que buscan asilo en Sangatte, que incentiva tales persoas a entrar ilegalmente no Reino Unido, na opini\u00f3n dos brit\u00e1nicos.\nO Eurot\u00fanel en filmes.\nDado o seu status como un dos maiores feitos de enxe\u00f1ar\u00eda do s\u00e9culo XX, \u00e9 talvez sorprendente o feito de que o Eurot\u00fanel non se tornou unha icona cultural (a pesar de ser unha das marabillas do mundo moderno tal como a Ponte Golden Gate, en San Francisco; ou o predio Empire State, en Nova York). O cl\u00edmax do filme \"Misi\u00f3n Impos\u00edbel\", en que Tom Cruise, encima dun vag\u00f3n dun tren de alta velocidade, \u00e9 capturado por un helic\u00f3ptero, dentro no que \u00e9 supostamente o Eurot\u00fanel.\nTal escena (xerada coa axuda de computadores) cont\u00e9n moitos erros (al\u00e9n da clara imposibilidade de tal voo). Dous dos m\u00e1is significantes erros son o uso dun TGV franc\u00e9s dentro do \"Eurot\u00fanel\" -tales trens non operan no t\u00fanel- e mostrando un \u00fanico t\u00fanel rectangular con d\u00faas li\u00f1as de tren. De feito, o Eurot\u00fanel usa dous t\u00faneles fisicamente separados, para ambas as direcci\u00f3ns de viaxe."}
{"id": "22202", "revid": "1131", "url": "https://gl.wikipedia.org/wiki?curid=22202", "title": "Galer\u00eda de imaxes de Ames", "text": "Galer\u00eda de imaxes do concello de Ames na provincia da Coru\u00f1a."}
{"id": "22217", "revid": "89787", "url": "https://gl.wikipedia.org/wiki?curid=22217", "title": "Vida Gallega", "text": "Vida Gallega foi unha revista mensual gr\u00e1fica que fundou Jaime Sol\u00e1 en Vigo. O primeiro n\u00famero sa\u00edu en xaneiro de 1909 con portada de Alfonso Daniel Rodr\u00edguez Castelao e o \u00faltimo en 1938, public\u00e1ndose un total de 697 n\u00fameros.\nCaracter\u00edsticas.\nApareceu co car\u00e1cter de \"ilustraci\u00f3n regional\" e co af\u00e1n de dotar a Galicia dunha revista gr\u00e1fica de prestixio e calidade. As s\u00faas p\u00e1xinas centrais impresas en ocogravado foron unha cr\u00f3nica do acontecer diario da vida galega, con abundante material gr\u00e1fico, especialmente do propio Jaime Sol\u00e1, e de Xos\u00e9 Gil, o seu primeiro director art\u00edstico. Colaboraron tam\u00e9n os m\u00e1is sinalados fot\u00f3grafos das cidades, retratistas das vilas e afeccionados \u00e1 fotograf\u00eda. Na revista apareceron os m\u00e1is importantes acontecementos sociais e pol\u00edticos que se sucederon en Galicia e nas comunidades de emigrantes galegos (Portugal, Madrid, Suram\u00e9rica). Entre os seus colaboradores estiveron Eduardo Pad\u00edn cos seus debuxos (foi subdirector entre 1924 e 1927) e Manuel Lustres Rivas.\nTivo unha segunda \u00e9poca entre 1954 e 1963 cando Xos\u00e9 Iglesias Presa adquiriu a revista. Nesta etapa edit\u00e1ronse 77 n\u00fameros e estivo dirixida por Fabriciano Fern\u00e1ndez Serra. A fins de 1956 a sede trasladouse \u00e1 cidade de Lugo."}
{"id": "22218", "revid": "23204", "url": "https://gl.wikipedia.org/wiki?curid=22218", "title": "Zen Soto", "text": "S\u014dt\u014d (\u66f9\u6d1e\u5b97; xapon\u00e9s: ' ' S\u014dt\u014d-sh\u016b' ', chin\u00e9s: ' ' Caodong-zong ' ') \u00e9 un dos dous principais cultos Zen no Xap\u00f3n (o outro \u00e9 o Rinzai). \u00c9 unha extensi\u00f3n ou subrama da chinesa Caodong, tra\u00edda ao Xap\u00f3n por Dogen (1200-1253), e que despois da s\u00faa morte se co\u00f1eceu como \"escola Soto\".\nCaracter\u00edsticas.\nCon 14.700 templos e case 7 mill\u00f3ns de adherentes (en 1989), o Soto \u00e9 o principal culto Zen no Xap\u00f3n, por riba de Rinzai e de Obaku. Na historia xaponesa, o Soto ga\u00f1ou terreo entre os gobernantes provinciais e m\u00e1is a xente corrente, mentres que o Rinzai ga\u00f1ou apoio no goberno central dos samurais.\nO Soto prat\u00edcase no Xap\u00f3n e no oeste, e fai fincap\u00e9 no shikantaza e na meditaci\u00f3n, simplemente sentando nunha postura queda. O asento e meditaci\u00f3n non se ve como un medio sen\u00f3n como un fin en si mesmo, un xeito directo de expresar a iluminaci\u00f3n e m\u00e1is a Budeidade nun instante.\nHistoria.\nAs caracter\u00edsticas de Soto como un estilo distinto de Zen rem\u00f3ntanse a Shih-t'ou Hsi-ch'ien-ch'ien (en xapon\u00e9s Sekito Kisen, 700-790) quen conduciu un centro importante da pr\u00e1ctica nas monta\u00f1as da provincia de Hunan na China. Desta escola partiron tres escolas diferentes de Zen, das que o Soto \u00e9 unha delas, fundado por Tung-tung-shan Liang-chieh (807-69) na China. A s\u00faa transmisi\u00f3n ao Xap\u00f3n foi por Eihei Dogen Cenxi (1200-1253). Con certa similitude coas tradici\u00f3ns do budismo tibetano, un monxe s\u00e9nior \u00e9 nomeado para ser un portador do li\u00f1axe no cerimonia da transmisi\u00f3n do Dharma. Este monxe ser\u00e1 reco\u00f1ecido previamente ao ter alg\u00fan grao iluminaci\u00f3n ou satori por un mestre actual de Zen, as\u00ed como vivindo e servindo durante d\u00e9cadas nun mosteiro Zen. Os documentos da lineaxe rem\u00f3ntanse na cadea de transmisi\u00f3n ata Gautama Buddha, o hist\u00f3rico Buddha orixinal e fundador do budismo.\nTextos importante.\nO poema de Shih-t'ou Hsi-ch'ien's-ch'ien \"A harmon\u00eda da diferenza e Igualdade\" \u00e9 unha importante expresi\u00f3n temper\u00e1 do budismo Zen e l\u00e9vase cantando nos templos de Soto ata hoxe en d\u00eda. Un dos poemas do Tung-tung-shan Liang-chieh, o fundador do Soto, \u00e9 \"A canci\u00f3n da consciencia do espello precioso\", cantada tam\u00e9n a\u00ednda hoxe nos templos Soto. O ensino de Dogen caracter\u00edzase pola identificaci\u00f3n da pr\u00e1ctica como a iluminaci\u00f3n mesma. Esta explicaci\u00f3n descr\u00edbea no Shobogenzo."}
{"id": "22221", "revid": "1131", "url": "https://gl.wikipedia.org/wiki?curid=22221", "title": "Galer\u00eda de imaxes de Ribadeo", "text": "Galer\u00eda de imaxes do concello de Ribadeo na provincia de Lugo."}
{"id": "22222", "revid": "408", "url": "https://gl.wikipedia.org/wiki?curid=22222", "title": "Tempo ling\u00fc\u00edstico", "text": ""}
{"id": "22223", "revid": "2445", "url": "https://gl.wikipedia.org/wiki?curid=22223", "title": "Temporalidade verbal", "text": ""}
{"id": "22225", "revid": "4482", "url": "https://gl.wikipedia.org/wiki?curid=22225", "title": "Antropomorfos", "text": "En zoolox\u00eda \u00e9 a familia \"Pongidae\" (p\u00f3nxidos) que incl\u00fae os grandes simios (gorilas, chimpanc\u00e9s e orangut\u00e1ns), e que se distingue da familia dos Hom\u00ednidos (na que o ser humano \u00e9 a \u00fanica especie con vida). Ambas as familias pertencen \u00e1 infraorde \"Hominoidea\".\nA taxonom\u00eda deste grupo est\u00e1 actualmente en revisi\u00f3n, pois s\u00e1bese tanto por achados f\u00f3siles como por xen\u00e9tica molecular que os orangut\u00e1ns te\u00f1en unha historia evolutiva independente moito m\u00e1is longa que a das outras catro especies inclu\u00eddas en \"Hominoidea\". Non son poucos os cient\u00edficos que opinan que os chimpanc\u00e9s e os bonobos, ou incluso os gorilas, deber\u00edan incluirse dentro da familia dos hom\u00ednidos."}
{"id": "22226", "revid": "89787", "url": "https://gl.wikipedia.org/wiki?curid=22226", "title": "Charles Bukowski", "text": "Charles Bukowski, nado en Andernach (Alema\u00f1a) o 16 de agosto de 1920 e finado nos \u00c1nxeles o 9 de marzo de 1994, foi un escritor e poeta estadounidense.\nTraxectoria.\nNado como Heinrich Karl Bukowski, era fillo do militar estadounidense Henry Bukowski e de Katherine Fett, unha muller de orixe alem\u00e1. Nado en Andernach, Alema\u00f1a, en 1922 a familia trasladouse aos \u00c1nxeles. O feito de ser un alem\u00e1n de pai estadounidense en pleno auxe do nazismo en Europa provocoulle alg\u00fan problema na adolescencia. Sendo novo tivo unha estra\u00f1a erupci\u00f3n cut\u00e1nea por todo o corpo que lle deixou marcas para toda a vida. Por\u00e9n, a marca que levou dentro foi unha terr\u00edbel infancia que viviu, con constantes malleiras do seu pai. Isto, xunto coa depresi\u00f3n econ\u00f3mica de 1929, levouno a relacionarse de por vida co alcol.\nMatriculouse en xornalismo no Los Angeles City College, mais abandonou os estudos en 1941. Mant\u00edvose economicamente grazas a traballos temporais, que abandonaba unha e outra vez cando ga\u00f1aba o primeiro premio do hip\u00f3dromo.\nPublicou o seu primeiro relato en 1944, o que puido significar unha emerxente carreira de escritor. Por\u00e9n, abandonou a literatura durante dez anos, somerxido no alcolismo.\n\"Servizo de Correos\", publicada en 1971, foi a s\u00faa primeira novela. O \u00e9xito desta permitiulle abandonar o seu traballo na oficina de correos que retratou de maneira certamente cr\u00faa na obra. Est\u00e1 protagonizada por Henry Hank Chinaski, o seu alter ego e narrador m\u00e1is fiel.\nA obra de Bukowski, considerado o \u00faltimo escritor maldito, sempre se centrou nun estra\u00f1o mundo pseudoautobiogr\u00e1fico, retratado como un perdedor alc\u00f3lico ou como un escritor de \u00e9xito alc\u00f3lico, en funci\u00f3n da \u00e9poca de ambientaci\u00f3n da obra."}
{"id": "22230", "revid": "98629", "url": "https://gl.wikipedia.org/wiki?curid=22230", "title": "Protocolo IPv6", "text": "O IPv6 \u00e9 a versi\u00f3n 6 do protocolo IP. O IPv6 ten como obxectivo substitu\u00edr o patr\u00f3n anterior, o IPv4, que s\u00f3 soporta preto de 4.000 mill\u00f3ns ( 4 x 109) de enderezos, en canto que o IPv6 soporta 3.4 x 1038 enderezos. A previsi\u00f3n actual para a esgotamento de todos os enderezos IPv4 libres para atribuci\u00f3n a operadores \u00e9 de xaneiro de 2014, o que significa que a transici\u00f3n da versi\u00f3n do IPv4 para o IPv6 \u00e9 inevit\u00e1bel nun futuro pr\u00f3ximo.\nFormato do datagrama IPv6.\nUn datagrama osmar IPv6 \u00e9 constitu\u00eddo por un cabeceira base, ilustrado na figura que se segue, seguido de cero ou m\u00e1is cabeceiras de extensi\u00f3n, seguidos despois polo bloque de dados.\nFormato da cabeceira base do datagrama IPv6:\nFragmentaci\u00f3n e determinaci\u00f3n do percurso.\nNo IPv6 o respons\u00e1bel da fragmentaci\u00f3n \u00e9 o \"host\" que env\u00eda o datagrama, e non os routers intermedios como no caso do IPv4. No IPv6, os routers intermedios descartan os datagramas maiores que o MTU da rede. O MTU ser\u00e1 o MTU m\u00ednimo soportado polas diferentes redes entre a orixe e o destino. O sistema orixe, al\u00e9n de determinar o MTU, fragmenta o datagrama de forma a que este se axuste ao MTU.\nO proceso de descuberta do MTU ten que ser din\u00e1mico, porque o percurso pode alterarse durante a transmisi\u00f3n dos datagramas.\nNo IPv6, un prefixo non fragment\u00e1bel do datagrama orixinal c\u00f3piase en cada fragmento. A informaci\u00f3n de fragmentaci\u00f3n g\u00e1rdase nun cabeceira de extensi\u00f3n separado. Cada fragmento in\u00edciase por unha compo\u00f1ente non fragment\u00e1bel seguida dun cabeceira do fragmento.\nM\u00faltiplas cabeceiras.\nUnha das novidades do IPv6, \u00e9 a posibilidade de utilizaci\u00f3n de m\u00faltiplas cabeceiras encadeados. Estes cabeceiras extra permiten unha maior eficiencia, debido a que o tama\u00f1o da cabeceira pode axustarse \u00e1s necesidades. Tam\u00e9n permite unha maior flexibilidade, porque poden ser sempre engadidos novas cabeceiras para satisfacer novas especificaci\u00f3ns.\nEnderezamento.\nO enderezamento no IPv6 \u00e9 de 128 bits, e incl\u00fae prefixo de rede e sufixo de host. Por\u00e9n, non existen clases de enderezos, como acontece no IPv4. As\u00ed, a fronteira do prefixo e do sufixo pode ser en calquera posici\u00f3n do enderezo.\nOs enderezos IPv6 son normalmente escritos como oito grupos de 4 d\u00edxitos hexadecimais. Por exemplo,\n 3ffe:6a88:85a3:08d3:1319:8a2e:0370:7344\nSe un grupo de varios d\u00edxitos seguidos for 0000, pode ser omitido. Por exemplo,\n 3ffe:6a88:85a3:0000:0000:0000:0000:7344 \n\u00e9 o mesmo enderezo IPv6 que:\n 3ffe:6a88:85a3::7344\nExisten no IPv6 tipos especiais de enderezos:\nEstruturas de enderezos de transici\u00f3n.\nOs enderezos IPv6 poden ser compat\u00edbeis con IPv4 , podendo o primeiro conter enderezos IPv4.\nPara tal, os 128 bits do IPv6 fican as\u00ed divididos:\nEnderezos IPv6 compat\u00edbeis con IPv4:\nOs enderezos IPv6 poden mapearse para IPv4 e conc\u00edbense para routers que soporten os dous protocolos, permitindo que nos IPv4 fagan un \"t\u00fanel\" a trav\u00e9s dunha estrutura IPv6. Ao contrario dos anteriores, estes enderezos son automaticamente constru\u00eddos polos routers que soportan ambos os protocolos.\nPara tal, os 128 bits do IPv6 fican as\u00ed divididos:\nEnderezos IPv6 mapeados para IPv4:\nOutras estruturas de enderezos IPv6.\nExisten outras estruturas de enderezos IPv6:"}
{"id": "22231", "revid": "289", "url": "https://gl.wikipedia.org/wiki?curid=22231", "title": "IPv6", "text": ""}
{"id": "22256", "revid": "65337", "url": "https://gl.wikipedia.org/wiki?curid=22256", "title": "Desastres da guerra", "text": "Os desastres da guerra ('Los desastres de la guerra') son 82 gravados do pintor espa\u00f1ol Francisco de Goya, realizados entre os anos 1810 e 1820. O horror da guerra m\u00f3strase especialmente cru e penetrante nesta serie. Os cadros detallan as crueldades cometidas polos soldados napole\u00f3nicos na loita co pobo espa\u00f1ol en armas contra a ocupaci\u00f3n francesa.\nDurante a vida de Goya s\u00f3 se realizaron d\u00faas edici\u00f3ns completas. A primeira edici\u00f3n apareceu en 1863 e seguiron outras en 1892, 1903 e 1906."}
{"id": "22257", "revid": "98629", "url": "https://gl.wikipedia.org/wiki?curid=22257", "title": "Katanga", "text": "Katanga \u00e9 a provincia m\u00e1is meridional da Rep\u00fablica Democr\u00e1tica do Congo. A s\u00faa capital rexional \u00e9 Lubumbashi (anteriormente, Elizabethville). Ocupa unha superficie de 518.000\u00a0km\u00b2 e conta cunha poboaci\u00f3n aproximada de 4'1 mill\u00f3ns de habitantes. As actividades gandeiras conc\u00e9ntranse na Meseta de Katanga, en tanto que a parte m\u00e1is oriental da provincia \u00e9 unha importante zona mineira provedora de cobalto, cobre, esta\u00f1o, radio, uranio e diamantes.\nHistoria.\nA comezos do s\u00e9culo XVII, a provincia encontr\u00e1base controlada polas tribos luba e lunda. Nas postrimer\u00edas do s\u00e9culo XIX, un comerciante de Tanzania chamado M'Siri fundou un ef\u00e9mero reino que perdurou at\u00e9 a s\u00faa morte a mans dos belgas en 1891. Baixo o control de B\u00e9lxica desde aproximadamente 1884, os recursos minerais foron explotados por empresas desta nacionalidade (particularmente a Uni\u00f3n Mineira do Alto Katanga) e a provincia desenvolveuse moito m\u00e1is que o resto do pa\u00eds. O cartel mineiro belga empregou tanto mercenarios contratados como gardas alugados a fin de someter a poboaci\u00f3n local e asegurar o transporte sen contratempos dos minerais e outras materias primas f\u00f3ra do pa\u00eds. A tribo baluba op\u00faxose a mi\u00fado \u00e1s operaci\u00f3ns mineiras na provincia, resultando moitos dos seus membros asasinados.\nInmediatamente despois de producirse a independencia do Congo en xu\u00f1o de 1960, Katanga rompeu as s\u00faas relaci\u00f3ns co novo goberno de Patrice Lumumba e declarou a s\u00faa independencia baixo o liderado de Moise Tshombe. Lumumba foi substitu\u00eddo na xefatura do estado congol\u00e9s en setembro de 1960 tras un golpe de estado levado a cabo por Joseph Mobutu. \nEn xaneiro de 1962, Katanga creou a s\u00faa propia forza a\u00e9rea, dirixida por Jan Zumbach. Contaba con dez bombardeiros Harvard T-6 e dous reactores Vampire, case todos os cales foron destru\u00eddos por soldados suecos en decembro de 1962. Unidades armadas baixo a supervisi\u00f3n das Naci\u00f3ns Unidas levaron a cabo durante dous anos unha campa\u00f1a militar co obxectivo de reintegrar Katanga ao Congo, operaci\u00f3ns que culminaron cun Plan de Reconciliaci\u00f3n Nacional en xaneiro de 1963.\nEn 1966 o goberno central congol\u00e9s nacionalizou a \"Uni\u00f3n Mineira do Alto Katanga\", baixo o nome de \"G\u00e9camines\". En 1971 Katanga mudou o seu nome polo de Shaba. Durante a d\u00e9cada dos anos 70 as frecuentes insurrecci\u00f3ns que tiveron lugar na provincia de Shaba esmagounas o o goberno congol\u00e9s con axuda de potencias estranxeiras. O 12 de maio de 1978, por exemplo, os rebeldes ocuparon a cidade de Kolwezi, centro mineiro da provincia. Zaire pediu ent\u00f3n axuda aos Estados Unidos, Francia e B\u00e9lxica para restaurar a orde. A operaci\u00f3n saldouse con 700 v\u00edtimas mortais africanas e 170 europeas.\nA provincia mudou de novo o seu nome polo de Katanga en 1997, despois de que Mobutu Sese Seko partira para o exilio."}
{"id": "22258", "revid": "15490", "url": "https://gl.wikipedia.org/wiki?curid=22258", "title": "Elecci\u00f3ns municipais en Abegondo", "text": "Corporaci\u00f3ns democr\u00e1ticas en Abegondo desde a aprobaci\u00f3n da Constituci\u00f3n de 1978."}
{"id": "22259", "revid": "103786", "url": "https://gl.wikipedia.org/wiki?curid=22259", "title": "Elecci\u00f3ns municipais en Ames", "text": "Estes foron os resultados das elecci\u00f3ns municipais no concello de Ames dende 1979.\nCorporaci\u00f3ns.\nCorporaci\u00f3ns democr\u00e1ticas en Ames desde a aprobaci\u00f3n da Constituci\u00f3n de 1978."}
{"id": "22260", "revid": "103786", "url": "https://gl.wikipedia.org/wiki?curid=22260", "title": "Elecci\u00f3ns municipais en Aranga", "text": "Estes foron os resultados das elecci\u00f3ns municipais no concello de Aranga dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Aranga desde a aprobaci\u00f3n da Constituci\u00f3n de 1978."}
{"id": "22261", "revid": "103786", "url": "https://gl.wikipedia.org/wiki?curid=22261", "title": "Elecci\u00f3ns municipais en Ares", "text": "Estes foron os resultados das elecci\u00f3ns municipais no concello de Ares dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Ares desde a aprobaci\u00f3n da Constituci\u00f3n de 1978."}
{"id": "22263", "revid": "103786", "url": "https://gl.wikipedia.org/wiki?curid=22263", "title": "Elecci\u00f3ns municipais en Arteixo", "text": "Estes foron os resultados das elecci\u00f3ns municipais no concello de Arteixo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Arteixo desde a aprobaci\u00f3n da Constituci\u00f3n de 1978."}
{"id": "22264", "revid": "103786", "url": "https://gl.wikipedia.org/wiki?curid=22264", "title": "Elecci\u00f3ns municipais en Arz\u00faa", "text": "Estes foron os resultados das elecci\u00f3ns municipais no concello de Arz\u00faa dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Arz\u00faa desde a aprobaci\u00f3n da Constituci\u00f3n de 1978."}
{"id": "22265", "revid": "124656", "url": "https://gl.wikipedia.org/wiki?curid=22265", "title": "Elecci\u00f3ns municipais na Ba\u00f1a", "text": "Corporaci\u00f3ns democr\u00e1ticas na Ba\u00f1a desde a aprobaci\u00f3n da Constituci\u00f3n de 1978."}
{"id": "22266", "revid": "124656", "url": "https://gl.wikipedia.org/wiki?curid=22266", "title": "Elecci\u00f3ns municipais en Bergondo", "text": "Corporaci\u00f3ns democr\u00e1ticas en Bergondo desde a aprobaci\u00f3n da Constituci\u00f3n de 1978."}
{"id": "22268", "revid": "22570", "url": "https://gl.wikipedia.org/wiki?curid=22268", "title": "Voluntarios Realistas", "text": "O Corpo de Voluntarios Realistas foi unha milicia que Fernando VII organizou por orde do 10 de xu\u00f1o de 1823, tras a ca\u00edda do goberno liberal en Espa\u00f1a. Ti\u00f1a como obxectivo evitar o restablecemento do goberno constitucional e loitar contra os elementos liberais, estaba formado polos elementos m\u00e1is intranxisentes do absolutismo. Depend\u00edan dos concellos e estaban baixo a autoridade do capit\u00e1n xeneral, ag\u00e1s no Pa\u00eds Vasco no que o control o exerc\u00edan as deputaci\u00f3ns forais. En 1826 estaba integrado por 200.000 voluntarios, pero s\u00f3 a metade chegou a estar uniformado e armado en 486 batall\u00f3ns de infanter\u00eda, 20 compa\u00f1\u00edas de artiller\u00eda, 52 escuadr\u00f3ns de cabaler\u00eda e algunhas compa\u00f1\u00edas de zapadores. O corpo ti\u00f1a un inspector xeral, Jos\u00e9 Mar\u00eda Carvajal foi o primeiro. Disolveuse oficialmente en 1833 e unha parte dos que os integraban sum\u00e1ronse \u00e1s forzas do infante Carlos durante a Primeira Guerra Carlista"}
{"id": "22269", "revid": "103786", "url": "https://gl.wikipedia.org/wiki?curid=22269", "title": "Elecci\u00f3ns municipais en Betanzos", "text": "Estes foron os resultados das elecci\u00f3ns municipais no concello de Betanzos dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Betanzos desde a aprobaci\u00f3n da Constituci\u00f3n de 1978."}
{"id": "22271", "revid": "15490", "url": "https://gl.wikipedia.org/wiki?curid=22271", "title": "Elecci\u00f3ns municipais en Abad\u00edn", "text": "As elecci\u00f3ns municipais en Abad\u00edn dende a instauraci\u00f3n da democracia ofreceron resultados moi estables. Dende 1983 \u00e9 alcalde o popular Jos\u00e9 Mar\u00eda L\u00f3pez Ranca\u00f1o, que nalgunhas convocatorias chegou a superar o 82% dos votos.\nPanor\u00e1mica.\nCorporaci\u00f3ns democr\u00e1ticas en Abad\u00edn desde a aprobaci\u00f3n da Constituci\u00f3n de 1978:"}
{"id": "22272", "revid": "15490", "url": "https://gl.wikipedia.org/wiki?curid=22272", "title": "Elecci\u00f3ns municipais en Agolada", "text": "Estes foron os resultados das elecci\u00f3ns municipais no concello de Agolada dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Agolada desde a aprobaci\u00f3n da Constituci\u00f3n de 1978."}
{"id": "22273", "revid": "103786", "url": "https://gl.wikipedia.org/wiki?curid=22273", "title": "Elecci\u00f3ns municipais en Alfoz", "text": "Estes foron os resultados das elecci\u00f3ns municipais no concello de Alfoz dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Alfoz desde a aprobaci\u00f3n da Constituci\u00f3n de 1978."}
{"id": "22275", "revid": "103786", "url": "https://gl.wikipedia.org/wiki?curid=22275", "title": "Elecci\u00f3ns municipais en Allariz", "text": "Estes foron os resultados das elecci\u00f3ns municipais no concello de Allariz dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Allariz desde a aprobaci\u00f3n da Constituci\u00f3n de 1978."}
{"id": "22276", "revid": "85894", "url": "https://gl.wikipedia.org/wiki?curid=22276", "title": "Elecci\u00f3ns municipais en Amoeiro", "text": "Estes foron os resultados das elecci\u00f3ns municipais no concello de Amoeiro dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Amoeiro desde a aprobaci\u00f3n da Constituci\u00f3n de 1978."}
{"id": "22277", "revid": "103786", "url": "https://gl.wikipedia.org/wiki?curid=22277", "title": "Elecci\u00f3ns municipais en Antas de Ulla", "text": "Estes foron os resultados das elecci\u00f3ns municipais no concello de Antas de Ulla dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Antas de Ulla desde a aprobaci\u00f3n da Constituci\u00f3n de 1978."}
{"id": "22278", "revid": "1888", "url": "https://gl.wikipedia.org/wiki?curid=22278", "title": "El Parlamentario", "text": "El Parlamentario foi un diario madrile\u00f1o editado en 1914, fundado e dirixido por Luis Ant\u00f3n del Olmet.\nHistoria e caracter\u00edsticas.\nO primeiro n\u00famero apareceu o 1 de abril de 1914. Fundado por Luis Ant\u00f3n del Olmet para afianzar a s\u00faa lealdade a Eduardo Dato, foi voceiro dos intereses de Dato fronte a liberais e mauristas irredentos. Manuel Lustres Rivas e Javier Montero Mejuto foron os seus redactores, e entre os colaboradores estiveron Castelao, Fern\u00e1ndez Fl\u00f3rez, Francisco Camba e Basilio \u00c1lvarez. En 1916 apareceu en \"El Parlamentario\", quincenalmente, a folla Acci\u00f3n Gallega, dirixida polo propio Basilio \u00c1lvarez."}
{"id": "22282", "revid": "1987", "url": "https://gl.wikipedia.org/wiki?curid=22282", "title": "Poexo", "text": "O poexo (Mentha pulegium), tam\u00e9n chamado poexo-menta, \u00e9 unha das especies m\u00e1is co\u00f1ecidas do x\u00e9nero \"Mentha\". Pertence \u00e1 familia das labiadas, \u00e9 unha perenne de ra\u00edces rizomatosas que crece ben en sitios h\u00famidos ou cerca dos cursos fluviais, onde a podemos encontrar na s\u00faa forma silvestre entre gram\u00edneas e outras plantas.\nOs seus erguidos talos cuadrangulares, moi ramificados, poden chegar a medir entre 30 e 40\u00a0cm. As follas son lanceoladas e lixeiramente dentadas, de cor entre verde medio e escuro e disp\u00f3\u00f1ense opostas ao longo dos talos. As pequenas flores rosadas nacen agrupadas en apertadas inflorescencias globosas.\nEsta planta arom\u00e1tica co\u00f1\u00e9cese desde hai s\u00e9culos en todo o mar Mediterr\u00e1neo e Asia occidental, onde crece espontaneamente, polas s\u00faas propiedades carminativas, relaxantes e incluso como emenagoga, tomada en infusi\u00f3n. O termo \"pulegium\", que deriva do lat\u00edn \"pulex\", \"pulga\", d\u00e9bese ao antigo costume de queimar poexo nas casas para repeler estes insectos."}
{"id": "22287", "revid": "55340", "url": "https://gl.wikipedia.org/wiki?curid=22287", "title": "Menta", "text": "A menta \u00e9 calquera herba comest\u00edbel pertencente ao x\u00e9nero Mentha apreciada polo seu aroma refrescante e empr\u00e9gase na coci\u00f1a, na industria de produtos bucais e alimenticia en xeral. O consumo desta herba ou dos seus derivados produce unha sensaci\u00f3n de fr\u00edo na boca e as v\u00edas respiratorias. O seu aroma estimula o apetito.\nA destilaci\u00f3n da menta produce un aceite rico en \"menthol\", substancia de valor comercial e moi utilizado na produci\u00f3n de alimentos (especialmente lambonadas), loci\u00f3ns para afeitar, produtos bucais, perfumes etc.\nExiste unha variedade de especies diferentes desta herba, como por exemplo:\nEspecies.\nH\u00edbridos.\nH\u00edbridos reco\u00f1ecidos que se poden xerar polo cruzamento dalgunhas das especies:\nUsos Culinarios.\nA menta empr\u00e9gase principalmente en pratos doces e en repostar\u00eda, pero tam\u00e9n se utiliza en pratos salgados. A parte utilizada desta planta \u00e9 a folla, seca ou natural, que poden ser utilizadas directamente ou tras destilarse, en forma do aceite de menta.\nUso cosm\u00e9tico e medicinal.\nEfectiva en cosm\u00e9ticos cut\u00e1neos vigorizantes e tonificantes.\nTen un efecto calmante en pernas e p\u00e9s. Estimula a circulaci\u00f3n e o sistema respiratorio. Baixa a febre, alivia mareos e n\u00e1useas. Debido \u00f3 seu alto contido en mentol alivia a fatiga mental, a tensi\u00f3n nerviosa e mellora a concentraci\u00f3n.\nA infusi\u00f3n de menta \u00e9 un potente diur\u00e9tico. Tam\u00e9n axuda a facer a dixesti\u00f3n.\nUtil\u00edzase en produtos para despois de tomar o sol, enxaugaduras bucais, xamp\u00fas anticaspa, loci\u00f3ns e talco para p\u00e9s.\nInsecticida.\n\u00c9 un repelente natural de insectos.\nEtnograf\u00eda.\nEladio Rodr\u00edguez Gonz\u00e1lez, no seu \"Diccionario enciclop\u00e9dico gallego-castellano\", recolle o refr\u00e1n a seguir, sobre as propiedades medicinais da menta:\n\"Non sei que t\u00e8n a menta, que nunca mal senta\"."}
{"id": "22288", "revid": "15490", "url": "https://gl.wikipedia.org/wiki?curid=22288", "title": "Guerra dos agraviados", "text": "A guerra dos agraviados ou dos \"malcontents\" foi unha sublevaci\u00f3n armada de car\u00e1cter absolutista radical que se desenvolveu en 1827 en Catalu\u00f1a, e en menor medida na Comunidade Valenciana, Arag\u00f3n, Pa\u00eds Vasco e Andaluc\u00eda contra o que consideraban medidas desacertadas do goberno de Fernando VII como o non restablecemento da Inquisici\u00f3n.\nNun primeiro momento, en marzo e abril de 1827, apareceron algunhas partidas en varias zonas de Catalu\u00f1a, pero resultou un fracaso e acab\u00e1ronse acollendo en abril dese ano a un indulto real. En xullo apareceron m\u00e1is partidas e en setembro ti\u00f1an baixo o seu control gran parte da Catalu\u00f1a central e unha parte da setentrional. Ti\u00f1an un total de 30.000 homes armados e estableceron a capital en Manresa, onde o 29 de agosto estableceron unha Xunta Superior do Goberno do Principado, que editou \"El Catal\u00e1n Realista\" e que ti\u00f1a como lema \"Viva o rei e morra o mal goberno!\". O 28 de setembro de 1827 Fernando VII chegou a Tarragona desactivando a revolta, tras o que unha maior\u00eda dos xefes da revolta foron axustizados ou marcharon ao exilio en Francia."}
{"id": "22289", "revid": "89787", "url": "https://gl.wikipedia.org/wiki?curid=22289", "title": "Macela", "text": "A macela ou camomila \u00e9 unha planta herb\u00e1cea arom\u00e1tica da familia das compostas (Matricaria chamomilla ou Matricaria recutita). Pos\u00fae un talo feble, ramudo, con flores de centro amarelo e corola branca. Empr\u00e9gase como herba medicinal, pois pos\u00fae propiedades calmantes e dixestivas. Os nomes m\u00e1is com\u00fans segundo os ALPI en galego son magarza e gamarza.\nSin\u00f3nimos desta planta son: \"Chamomilla chamomilla\", \"Chamomilla recutita\" (nome aceptado para a flora europea) e \"Matricaria suaveolens\".\n\u00c1s veces empr\u00e9gase como herba de San Xo\u00e1n.\nCaracter\u00edsticas.\nA macela com\u00fan \u00e9 unha planta herb\u00e1cea, de talo cil\u00edndrico, ergueito, ramoso, de at\u00e9 50\u00a0cm de altura. Presenta follas alternas, bipinnatisectas, cos fol\u00edolos. En posici\u00f3n terminal presenta polo ver\u00e1n unha inflorescencia en forma de cap\u00edtulo paniculado. As flores radiais son duns 20\u00a0mm, coa l\u00edgula branca, mentres que os do disco son numerosos, hermafroditas; o recept\u00e1culo \u00e9 oco e carece de escamas, o que permite distinguila facilmente da macela brava \"Anthemis arvensis\" . As flores son un pouco amargas e recendentes.\nH\u00e1bitat e distribuci\u00f3n.\n\u00c9 nativa da rexi\u00f3n dos Balc\u00e1ns, dende onde se espallou cara Europa. Est\u00e1 naturalizada en varias rexi\u00f3ns do Novo Mundo. Cult\u00edvase tam\u00e9n para o seu uso industrial. Medra de xeito doado en solos ben drenado, con bastante sol; resiste as xeadas, a escaseza de nutrientes e a acidez do solo.\nUso.\nO talo tenro e as sumidades floridas \u00fasanse secos ou frescos en infusi\u00f3n, recendente e lixeiramente agre. Conf\u00fandase moitas veces coa macela brava: \"Chamaemelum nobile\", e non \u00e9 claro a cal se refiren os autores ao mencionar as s\u00faas propiedades medicinais, mais se considera dixestiva, carminativa, sedante, t\u00f3nica, vasodilatadora e antiespasm\u00f3dica. O aceite esencial empr\u00e9gase en aromaterapia, e a infusi\u00f3n das flores apl\u00edcase ao cabelo para incrementar a s\u00faa cor dourada e loura, en especial nos cativos.\nComposici\u00f3n.\nO aceite esencial sup\u00f3n entre un 0,4 e un 1,0% da planta fresca; cont\u00e9n sesquiterpenoides (1-alfa-bisabolol e\nderivados: bisabol\u00f3xidos A, B e C, bisabonol\u00f3xido A), antecotulide, camazuleno, lactonas sesquiterp\u00e9nicas, carburos terp\u00e9nicos (cadineno, cis-espiro-\u00e9ter e trans-espiro-\u00e9ter, farneseno), flavonoides (apixenina, luteolina, quercetina e patuletina), cumarinas (dioxicumarina, herniarina, umbeliferona), resinas (triacontano, fitosterina), \u00e1cido valeri\u00e1nico e fenois.\nEmpr\u00e9gase medicinalmente como antiinflamatoria, antiespasm\u00f3dica e ansiol\u00edtica, sen relaxaci\u00f3n muscular.\nPode provocar dermatite de contacto en persoas sens\u00edbeis, e se te\u00f1en informado casos de anafilaxe entre al\u00e9rxicos.\nTaxonom\u00eda.\n\"Matricaria recutita\" foi descrita por Carl von Linn\u00e9 e publicado en \"Species Plantarum\" 2: 891. 1753."}
{"id": "22290", "revid": "1888", "url": "https://gl.wikipedia.org/wiki?curid=22290", "title": "El Pueblo (Pontevedra)", "text": "El Pueblo foi un semanario de car\u00e1cter republicano que se editou en Pontevedra entre 1914 e 1932.\nHistoria e caracter\u00edsticas.\nApareceu o 1 de xu\u00f1o de 1914. Foi o seu director Juan Manuel Rodr\u00edguez de Cea. A\u00ednda que escrito en castel\u00e1n, manti\u00f1a a secci\u00f3n \"O Labrego\" en galego. Suprimido durante a ditadura de Primo de Rivera, reapareceu en marzo de 1930. Deixou de publicarse o 5 de novembro de 1932, para converterse nun diario que aparece co t\u00edtulo de \"El Pa\u00eds\"."}
{"id": "22292", "revid": "72012", "url": "https://gl.wikipedia.org/wiki?curid=22292", "title": "Simple Object Access Protocol", "text": "SOAP (acr\u00f3nimo de \"Simple Object Access Protocol\") \u00e9 un protocolo padr\u00f3n creado por Microsoft, IBM e outros. Est\u00e1 actualmente baixo o auspicio da W3C que define como se poden comunicar dous obxectos en diferentes procesos por medio de intercambio de datos XML. SOAP \u00e9 un dos protocolos utilizados nos servizos Web, no marco da co\u00f1ecida coma arquitectura orientada \u00f3s servizos.\nConcepto.\nO concepto fundamental que hai tras SOAP \u00e9 o \"RPC\" ou \"Remote procedure call\" (\"chamada de procedemento remoto\"). Baixo este concepto un ordenador pode enviar unha mensaxe a outro na rede. O ordenador receptor recibe a chamada pode controlala mediante un software local. Enviando, se fose necesario, unha resposta \u00f3 ordenador emisor.\nTecnolox\u00eda.\nA diferenza de DCOM e CORBA, que son binarios, SOAP usa o c\u00f3digo textual XML, que facilita a eliminaci\u00f3n de erros, co custo de ser menos eficiente. O intercambio de mensaxes real\u00edzase mediante tecnolox\u00eda de compo\u00f1entes (\"software componentry\", ver enxe\u00f1ar\u00eda de software). O termo \"Object\" no nome significa que se adhire ao paradigma da programaci\u00f3n orientada a obxectos.\nSOAP \u00e9 un marco extens\u00edbel e descentralizado que permite traballar sobre m\u00faltiplas pilas de protocolos de redes inform\u00e1ticas. Os procedementos de chamadas remotas (RPC) poden ser modelados na forma de varios mensaxes SOAP interactuando entre si.\nSOAP corre sobre calquera protocolo de Internet, xeralmente HTTP, que \u00e9 o \u00fanico homologado polo W3C. SOAP ten como base XML, cun dese\u00f1o que cumpre o padr\u00f3n Cabeceira-Desenvolvemento de dese\u00f1o de software, como outros moitos dese\u00f1os, tales como HTML. A cabeceira \"Header\" \u00e9 opcional e cont\u00e9n metadatos sobre enrutamento (\"routing\"), seguridade ou transacci\u00f3ns. O desenvolvemento \"Body\" cont\u00e9n a informaci\u00f3n principal, que se co\u00f1ece como carga \u00fatil (\"payload\"). A carga \u00fatil ac\u00f3llese a un Schema XML propio.\nAlternativas a SOAP.\nDebido ao longo que \u00e9 o formato XML, SOAP \u00e9 considerablemente mais lento que outras tecnolox\u00edas de middleware tales como CORBA. Tipicamente, SOAP \u00e9 unhas 10 veces mais lento que un protocolo binario tal como RMI or IIOP.\nAdemais, diversos autores te\u00f1en considerado a SOAP, unha interface moito m\u00e1is complexa ca outras, especialmente REST. As\u00ed, por exemplo, Amazon ofreceu interfaces de ambos tipos \u00e1s s\u00faas plataformas, constat\u00e1ndose que a acollida da interface REST foi m\u00e1is positiva por parte dos programadores web.\nExemplos de mensaxes SOAP.\nComo exemplo m\u00f3strase a forma en que un cliente solicitar\u00eda informaci\u00f3n dun produto a un provedor de servizos Web:\nO elemento \"Envelope\" \u00e9 contedor da mensaxe SOAP. O seguinte elemento en importancia e obrigatorio \u00e9 o \"Body\", onde est\u00e1n os datos propios da chamada. Existe a posibilidade de declarar unha seci\u00f3n \"Header\", mais esta \u00e9 opcional. \nE esta ser\u00eda a contestaci\u00f3n do provedor:\nHTTP foi elixido como protocolo de transporte primario polas s\u00faas vantaxes, para lidar con devasas, por exemplo. Outros protocolos como XIOP/IIOP ou DCOM acostuman ser repelidos por estas devasas.\nEstrutura.\nUnha mensaxe SOAP consta de tres estruturas ben definidas: d\u00faas obrigatorias: o \"Envelope\" ou sobre e o corpo da mensaxe e unha opcional: a cabeceira.\nCabeceira (Header).\nTr\u00e1tase dunha secci\u00f3n xeralmente opcional, mais pode ser marcada como obrigatoria polo emisor da mensaxe, empregando o par\u00e1metro \"MustUnderstand\". Se o receptor non est\u00e1 preparado para tratar devandita cabeceira producir\u00edase un error e a mensaxe non ser\u00eda tratada.\nHabitualmente a cabeceira pode levar dous tipos de informaci\u00f3n. Informaci\u00f3n relacionada coa seguridade ou identificaci\u00f3n das partes implicadas, tales coma certificados electr\u00f3nicos, sinaturas dixitais ou outros tipos de credenciais.\nAdemais tam\u00e9n pode conter diversos elementos en formato XML que conte\u00f1an informaci\u00f3n adicional sobre o proceso de negocio en curso."}
{"id": "22293", "revid": "289", "url": "https://gl.wikipedia.org/wiki?curid=22293", "title": "SOAP", "text": ""}
{"id": "22295", "revid": "89787", "url": "https://gl.wikipedia.org/wiki?curid=22295", "title": "Telnet", "text": "TELNET (\"Telecommunication Network\") \u00e9 un protocolo de rede usado en Internet ou en conexi\u00f3ns de redes de \u00e1rea local LAN . O documento STD 8 do IETF (vexa RFC 854 e RFC 855) establece: \"o prop\u00f3sito do protocolo TELNET \u00e9 prover dunha comunicaci\u00f3n binaria de prop\u00f3sito xeral, bidireccional, de 8 bits\".\nTelnet \u00e9 tam\u00e9n o nome do programa inform\u00e1tico que utiliza o usuario do protocolo de rede Telnet.\nTelnet serve para acceder mediante unha rede a outra m\u00e1quina, para manexala como se estiv\u00e9semos sentados diante dela. Para que a conexi\u00f3n funcione, como en todos os servizos de internet, a m\u00e1quina \u00e1 que se accede debe ter un programa especial que reciba e xestione as conexi\u00f3ns. O porto que se utiliza xeralmente \u00e9 o 23.\nS\u00f3 serve para acceder en modo terminal, \u00e9 dicir, sen gr\u00e1ficos, mais foi unha ferramenta moi \u00fatil para depurar e arranxar erros a distancia, sen necesidade de estar fisicamente no mesmo sitio que a m\u00e1quina que os ti\u00f1a. Tam\u00e9n se usaba para consultar datos a distancia, como datos persoais en m\u00e1quinas acces\u00edbeis por rede, informaci\u00f3n bibliogr\u00e1fica etc.\nO seu maior problema \u00e9 de seguridade, xa que todos os nomes de usuario e contrasinais necesarios para entrar nas m\u00e1quinas viaxan pola rede como \"texto plano\" (cadeas de texto sen cifrar). Isto facilita que calquera que esp\u00ede o tr\u00e1fico da rede poida obter os nomes de usuario e contrasinais, e as\u00ed acceder el tam\u00e9n a todas esas m\u00e1quinas. Por esta raz\u00f3n deixou de usarse, case totalmente, hai uns anos, cando apareceu e se popularizou o SSH, que se pode describir como unha versi\u00f3n cifrada de telnet.\nHoxe en d\u00eda este protocolo tam\u00e9n se usa para acceder aos BBS, que inicialmente eran acces\u00edbeis unicamente cun m\u00f3dem a trav\u00e9s da li\u00f1a telef\u00f3nica. Para acceder a un BBS mediante telnet \u00e9 necesario un cliente de que soporte gr\u00e1ficos ANSI e protocolos de transferencia de ficheiros. Os gr\u00e1ficos ANSI son moi usados entre os BBS. Cos protocolos de transferencia de ficheiros (o m\u00e1is com\u00fan e o que mellor funciona \u00e9 o ZModem) poder\u00e1s enviar e recibir ficheiros do BBS, xa sexan programas ou xogos ou xa sexa o correo do BBS (correo local, de FidoNet ou outras redes).\nAlg\u00fans clientes de telnet (que soportan gr\u00e1ficos ANSI e protocolos de transferencias de ficheiros como Zmodem e outros) son mTelnet!, NetRunner, Putty, Zoc, ...\nManexo b\u00e1sico de telnet.\nPara iniciar unha sesi\u00f3n cun int\u00e9rprete de comandos doutro computador, pode empregar o comando \"telnet\" seguido do nome da m\u00e1quina na que desexa traballar, por exemplo se desexa conectarse \u00e1 m\u00e1quina \"purpura.micolegio.edu.co\":\n telnet purpura.micolegio.edu.co\nSe s\u00f3 pos iso, conectarase polo porto predeterminado do programa, que \u00e9 23. Se queres que se conecte por outro porto debes po\u00f1er:\n telnet purpura.micolegio.edu.co 77\nTam\u00e9n podes primeiro abrir unha vent\u00e1 de telnet po\u00f1endo:\n telnet\nE logo conectarte po\u00f1endo:\n o purpura.micolegio.edu.co\nUnha vez conectado poder\u00e1 ingresar o nome de usuario e contrasinal remoto para iniciar unha sesi\u00f3n en xeito texto a xeito de consola virtual (ver Lectura Sistema de usuarios e manexo de clave). A informaci\u00f3n que transmita (inclu\u00edndo o seu clave) non ser\u00e1 protexida ou encriptada e poder\u00eda ser vista noutros computadores polos que se transite a informaci\u00f3n (a captura destes datos real\u00edzase con sniffers).\nUnha alternativa m\u00e1is segura para telnet, mais que require m\u00e1is recursos do computador \u00e9 ssh que encripta a informaci\u00f3n antes de transmitila, que autentica a m\u00e1quina \u00e1 cal conectase e que pode empregar mecanismos de autenticaci\u00f3n de usuarios m\u00e1is seguros."}
{"id": "22296", "revid": "22570", "url": "https://gl.wikipedia.org/wiki?curid=22296", "title": "SSH", "text": "En inform\u00e1tica, o SSH ou Secure Shell (en galego: int\u00e9rprete de ordes seguro) \u00e9, simultaneamente, un protocolo de rede e mais un programa de computador, que permite a conexi\u00f3n con outro computador na rede, de forma que execute comandos nunha unidade remota. Pos\u00fae as mesmas funcionalidades do Telnet, coa vantaxe da conexi\u00f3n entre o cliente e o servidor ser criptografada.\nUnha das s\u00faas m\u00e1is utilizadas aplicaci\u00f3ns \u00e9 o chamado Tunnelling, que ofrece a capacidade de redireccionar paquetes de datos. Por exemplo, se algu\u00e9n se atopa dentro dunha instituci\u00f3n cuxa conexi\u00f3n \u00e1 Internet est\u00e1 protexida por un \"firewall\" que bloquea determinados portos de conexi\u00f3n, non ser\u00e1 pos\u00edbel, por exemplo, acceder a correos electr\u00f3nicos v\u00eda POP3, o cal utiliza o porto 110, nin envialos v\u00eda SMTP, polo porto 25. Os dous portos esenciais son o 80 para HTTP e o 443 para HTTPS.\nCon todo, iso compromete a dinamicidade de aplicaci\u00f3ns en Internet. Un funcionario ou alumno que queira acceder paneis de control de sites, arquivos v\u00eda FTP ou amigos v\u00eda \"mensaxeiros instant\u00e1neos\" non ter\u00e1 a capacidade de facelo, unha vez que os seus respectivos portos est\u00e1n bloqueados.\nPara quebrar esa imposici\u00f3n r\u00edxida (mais necesaria), o SH ofrece o recurso do T\u00fanel. O proceso caracter\u00edzase por d\u00faas m\u00e1quinas ligadas ao mesmo servidor SH, que fai apenas o redireccionamento das petici\u00f3ns do computador que est\u00e1 baixo o \"firewall\". O usuario env\u00edalle ao servidor un pedido de acceso ao servidor pop.xxxxxxxx.com polo porto 443 (HTTPS), por exemplo. Ent\u00f3n, o servidor accede ao computador remoto e requ\u00e9relle o acceso ao protocolo, retornando un conxunto de paquetes referentes \u00e1 adquisici\u00f3n. O servidor codifica a informaci\u00f3n e ret\u00f3rnalla ao usuario v\u00eda porto 443. As\u00ed, o usuario ten acceso a toda a informaci\u00f3n que necesita. Tal pr\u00e1ctica non \u00e9 ilegal en caso de que o contido estea de acordo coas normas da instituci\u00f3n.\nO SH fai parte da suite de protocolos TCP/IP que torna segura a administraci\u00f3n remota dun servidor Unix."}
{"id": "22301", "revid": "1131", "url": "https://gl.wikipedia.org/wiki?curid=22301", "title": "Galer\u00eda de imaxes de Vilalba", "text": "Galer\u00eda de imaxes do concello de Vilalba na provincia de Lugo."}
{"id": "22305", "revid": "336", "url": "https://gl.wikipedia.org/wiki?curid=22305", "title": "T\u00e1boa Peri\u00f3dica", "text": ""}
{"id": "22306", "revid": "98629", "url": "https://gl.wikipedia.org/wiki?curid=22306", "title": "Alvito de Mondo\u00f1edo", "text": "Alvito de Mondo\u00f1edo, nado en Mondo\u00f1edo despois do ano 1000 e finado en Sevilla no 1063, foi un bispo de orixe galega pertencente \u00e1 primitiva casa de Saavedra, pois era tataraneto de Adosinda Guterrez, (irm\u00e1 de san Rosendo) e de Aloito Lucio de Saavedra (*910).\nTraxectoria.\nFoi fillo de Aloito Fern\u00e1ndez de Saavedra, que foi ricohome e mordomo maior do rei Vermudo II, e de Urraca L\u00f3pez de Lemos; o seu irm\u00e1n m\u00e1is vello Arias Aloitiz herdou os estados do seu pai, que inclu\u00edan o castelo de Arias e o territorio de Parga, Vilalba e Mondo\u00f1edo.\nAlg\u00fans autores menci\u00f3nano como confesor do rei Fernando I de Le\u00f3n, \nmonxe e abade abade de Sahag\u00fan \nou do de Samos, quizais confund\u00edndoo con outro prelado do mesmo nome. \nConsta a s\u00faa presenza \u00e1 fronte da diocese en varios documentos dende maio do ano 1057, despois da renuncia do seu antecesor Cipriano.\nNo ano 1063, o rei Fernando organizou unha expedici\u00f3n contra as taifas do sur peninsular, e tras os seus \u00e9xitos militares enviou a Sevilla a Albito e ao bispo de Astorga Ordo\u00f1o coa misi\u00f3n de recuperar o corpo de Santa Xusta; non conseguiron atopar os restos desta, mais si os de Santo Isidoro, quen revel\u00e1ndose a Albito comunicoulle o lugar da s\u00faa sepultura, anunci\u00e1ndolle tam\u00e9n a s\u00faa pr\u00f3xima morte. Efectivamente, o bispo morreu unha semana despois de atopar o sepulcro do santo, e Ordo\u00f1o regresou a Le\u00f3n cos corpos de ambos.\nEn presenza do abade de Silos San Domingos, Santo Isidoro foi depositado na igrexa de San Xo\u00e1n e Albito na igrexa de Santa Mar\u00eda de Regla; segundo a tradici\u00f3n, antes de que Albito fose sepultado, Santo Isidoro apareceuse ao rei Fernando reclamando que o seu corpo estivese presente no enterro do de Albito, como finalmente se fixo.\nA\u00ednda que non foi canonizado nin tuvo rezo oficial, foi venerado como santo na igrexa de Le\u00f3n. No santoral espa\u00f1ol aparece o 5 de setembro ou o 8 de novembro."}
{"id": "22310", "revid": "98629", "url": "https://gl.wikipedia.org/wiki?curid=22310", "title": "Encoro de Asu\u00e1n", "text": "Asu\u00e1n, cidade situada na marxe dereita do Nilo, sobre a primeira catarata, pos\u00fae dous encoros: o novo Encoro Alto de Asu\u00e1n e o menor e m\u00e1is antigo, Encoro de Asu\u00e1n ou Encoro Baixo de Asu\u00e1n.\nNormalmente o Nilo desb\u00f3rdase anualmente, cando as augas procedentes de Etiop\u00eda fl\u00faen para o baixo Nilo no ver\u00e1n. Desde a antig\u00fcidade, estes desbordamentos ao deixar un sedimento de nutrientes e minerais no chan, foron os que converteron as terras do arredor do r\u00edo nunha f\u00e9rtil veiga ideal para a agricultura. Por\u00e9n, esta impredec\u00edbel alternancia entre per\u00edodos de crecidas supo\u00f1\u00eda a perda de colleitas enteiras polo alagamento ou seca e a conseguinte escaseza de alimentos na poboaci\u00f3n, polo que se considerou necesaria a construci\u00f3n dun encoro que regulase estas inundaci\u00f3ns para protexer as terras de labor e os campos de algod\u00f3n.\nHistoria da construci\u00f3n.\nA construci\u00f3n foi iniciada polos brit\u00e1nicos en 1899 e conclu\u00eduse en 1902. O dese\u00f1o inicial ti\u00f1a 1.900 m de longo por 54 m de alto e descubriuse axi\u00f1a que era inadecuado, polo que se procedeu a aumentar a s\u00faa altura en d\u00faas fases: de 1907 a 1912 e de 1929 a 1933. Esta \u00e9 a que se co\u00f1ece como Presa Baixa.\nCando o encoro case se desbordou en 1946, decidiuse que, no canto de aumentar a s\u00faa altura por terceira vez, se constru\u00edse un segundo encoro 6\u00a0km r\u00edo arriba. O proxecto comezou en 1952, exactamente tras a revoluci\u00f3n de Nasser e, en principio, os Estados Unidos axudar\u00edan a financiar a construci\u00f3n cun empr\u00e9stito de 270 mill\u00f3ns de d\u00f3lares. A oferta de axuda foi retirada a mediados de 1956 e o goberno exipcio prop\u00faxose continuar o proxecto en solitario, utilizando os ingresos que proporcionaba o Canal de Suez como axuda na construci\u00f3n. Por\u00e9n, en 1958 interveu a Uni\u00f3n Sovi\u00e9tica (en plena Guerra fr\u00eda polo dominio de \u00c1frica) pagando, posibelmente, un terzo do custo da inmensa presa de pedra e arxila como regalo. \u00c1 parte desta axuda monetaria, proporcionaron t\u00e9cnicos e maquinaria pesada e o dese\u00f1o correu a cargo do instituto ruso Zuk Hydroproject.\nA construci\u00f3n comezou en 1960. O Encoro Alto, \"as-Sad al-'Aali\", foi conclu\u00eddo na s\u00faa totalidade o 21 de xullo de 1970; mentres que a primeira etapa, o encoro, se conclu\u00edu en 1964 e se comezou a encher coa presa a\u00ednda en construci\u00f3n, atinxindo a s\u00faa capacidade total en 1976. Este encoro causou inquietude entre os arque\u00f3logos debido a que o complexo de Abu Simbel, as\u00ed como outras decenas de templos, quedar\u00edan somerxidos baixo as augas. En 1960, unha operaci\u00f3n de rescate patrocinada pola UNESCO localizou, escavou e trasladou vinte e catro destes monumentos a situaci\u00f3ns m\u00e1is seguras ou foron doados aos pa\u00edses que colaboraron no rescate, como o templo de Debod, actualmente en Madrid (Espa\u00f1a).\nAs s\u00faas coordenadas xeogr\u00e1ficas son 23\u00b058'12.52 N, 32\u00b052'41.29 E\nBeneficios.\nO Encoro Alto ten 3.600 m de longo e 980 m de largo na base, por 40 m de ancho na c\u00faspide e 111 m de alto, cun volume de material de 43 mill\u00f3ns de m\u00b3. En condici\u00f3ns de m\u00e1xima capacidade pode dar sa\u00edda a 11.000 m\u00b3 de auga por segundo. Pos\u00fae desaugadoiros de emerxencia adicionais para un volume de 5.000 m\u00b3 extra e o canal Toshka, que liga o encoro coa depresi\u00f3n Toshka . Este encoro, denominado Lago Nasser, ten 480\u00a0km de longo e 16\u00a0km na s\u00faa parte m\u00e1is larga, a s\u00faa \u00e1rea na superficie \u00e9 de 6.000\u00a0km\u00b2 e cont\u00e9n entre 150 e 165\u00a0km\u00b3 de auga. Inundou gran parte da baixa Nubia e tiv\u00e9ronse que trasladar m\u00e1is de 90.000 persoas. Os efectos das perigosas inundaci\u00f3ns de 1964 e 1973 e as terr\u00edbeis secas como as de 1972-73 e 1983-84 quedaron mitigados. Creouse unha nova industria pesqueira ao redor do lago Nasser que contin\u00faa na s\u00faa pugna por prosperar debido \u00e1 distancia \u00e1 que se encontra calquera mercado significativo.\nCunha produci\u00f3n hidroel\u00e9ctrica de 2,1 xigavatios, a presa alberga 12 xeradores de 175 megavatios cada un. A subministraci\u00f3n el\u00e9ctrica comezou en 1967, cando a presa alcanzou o seu c\u00e9nit de produci\u00f3n, xerando aproximadamente a metade da electricidade necesaria para o consumo de todo Exipto (ao redor do 15% en 1998) e permitindo, por primeira vez, a conexi\u00f3n el\u00e9ctrica na maior\u00eda dos pobos exipcios.\nCuesti\u00f3ns medioambientais.\nA realizaci\u00f3n do grande encoro de \"Asu\u00e1n\", hoxe \"Sadd al-Al\u00ed\", situado no Alto Exipto e destinado a modificar o contorno f\u00edsico para controlar as crecidas do Nilo e producir enerx\u00eda, tivo graves consecuencias no fr\u00e1xil equilibrio do milenario ecosistema, sobre todo porque os enxe\u00f1eiros que o dese\u00f1aron non tiveron en conta o impacto ecol\u00f3xico que a s\u00faa construci\u00f3n ter\u00eda sobre a fauna, a flora, e tam\u00e9n sobre a econom\u00eda dos pobos que habitaban as marxes do r\u00edo Nilo. \nAs consecuencias medioambientais foron numerosas: sedimentaci\u00f3n excesiva augas arriba, erosi\u00f3n augas abaixo, desaparici\u00f3n de especies animais que efectuaban migraci\u00f3ns ao longo do r\u00edo, destruci\u00f3n e salinizaci\u00f3n dos deltas (ao reducirse o caudal do Nilo, motivou que as augas salgadas do Mediterr\u00e1neo penetren no terreo ao longo da costa pr\u00f3xima \u00e1 desembocadura do Nilo), diminuci\u00f3n da produtividade nas pesquer\u00edas, emigraci\u00f3n de animais mari\u00f1os ao suprimirse a barreira da salinidade, subida do nivel das augas fre\u00e1ticas nas veigas pr\u00f3ximas, contaminaci\u00f3n do r\u00edo provocada polos fertilizantes, herbicidas e pesticidas. Outra das consecuencias negativas para a poboaci\u00f3n foi o aumento de risco sanitario xa que os canais de rega agr\u00edcola e as marxes do lago Nasser son o h\u00e1bitat perfecto para animais que transmiten enfermidades, tales como o mosquito da malaria (\"Anopheles\") e os caracois que propagan o parasito da bilharziase (\"Schistosoma\" sp.)."}
{"id": "22320", "revid": "23204", "url": "https://gl.wikipedia.org/wiki?curid=22320", "title": "Pit\u00e1goras", "text": "Pit\u00e1goras de Samos, en grego \u03a0\u03c5\u03b8\u03b1\u03b3\u03cc\u03c1\u03b1\u03c2, nado na illa de Samos no ano 582 a.C e finado en Metaponto no 496 a.C, foi un fil\u00f3sofo e matem\u00e1tico grego, famoso polo seu teorema, o Teorema de Pit\u00e1goras.\nFontes biogr\u00e1ficas.\nOs datos verificables sobre a vida de Pit\u00e1goras son escasos dado que non existen textos da s\u00faa autor\u00eda nin biograf\u00edas firmadas por contempor\u00e1neos.\nOs primeiros escritos detallados, que datan de entre 150 e 250 anos despois da s\u00faa morte, se basean en historias transmitidas de maneira oral e mostran grandes diferenzas entre si. As\u00ed mesmo, moitos mitos e lendas se forxaron en torno \u00e1 s\u00faa persoa, motivados probablemente por el mesmo, pero tam\u00e9n debido \u00e1 natureza da doutrina pitag\u00f3rica e dos seus seguidores: unha confraternidade herm\u00e9tica, rexida por s\u00edmbolos m\u00edsticos e costumes esot\u00e9ricas.\nNos s\u00e9culos posteriores \u00e1 s\u00faa morte, as an\u00e9cdotas sobre Pit\u00e1goras e as s\u00faas faza\u00f1as se vigorizaron, alimentadas por esta falta de informaci\u00f3n directa, pero tam\u00e9n grazas \u00e1 influencia da escola pitag\u00f3rica mesma. No s\u00e9culo I a.C., era com\u00fan representalo coma un ser sobrenatural. Alg\u00fans tratados incluso foron escritos no seu nome e no doutros pitag\u00f3ricos,\u200b e moitas f\u00e1bulas e invenci\u00f3ns foron recollidas e esaxeradas por alg\u00fans fil\u00f3sofos neoplat\u00f3nicos e neopitag\u00f3ricos.\nTraxectoria.\nO pai de Pit\u00e1goras foi Mnesarco, un mercador de Tiro, e a s\u00faa nai Pythais, orixinaria de Samos, en Xonia. A maior\u00eda dos historiadores concordan en que a s\u00faa vida p\u00fablica xorde cara \u00f3 532 a.C., en tempos de Pol\u00edcrates e de Tarquinio o Soberbio.\nPit\u00e1goras viviu os primeiros anos da s\u00faa vida en Samos e acompa\u00f1ou \u00f3 seu pai en moitas das s\u00faas viaxes; era certamente instru\u00eddo: aprendeu a tocar a lira, a escribir poes\u00eda e a recitar a Homero. \u00c9 posible que o seu pai o levase a Tiro e que al\u00ed recibise instruci\u00f3n de caldeos e homes instru\u00eddos de Siria. Entre os seus profesores, menci\u00f3nase a tres fil\u00f3sofos: Fer\u00e9cides de Siros, a quen a mi\u00fado se describe como o mestre de Pit\u00e1goras; Tales e o pupilo deste, Anaximandro. Segundo I\u00e1mblico, na s\u00faa \"Vida de Pit\u00e1goras\", \u00e1 idade de 18 ou 20 anos, Pit\u00e1goras visitou a Tales, en Mileto. A\u00ednda que Tales xa deb\u00eda ser un anci\u00e1n nese ent\u00f3n, exercer\u00eda unha forte impresi\u00f3n no mozo Pit\u00e1goras, interes\u00e1ndoo polas matem\u00e1ticas e a astronom\u00eda, e aconsell\u00e1ndolle visitar Exipto para aprender m\u00e1is sobre estas cuesti\u00f3ns. Anaximandro impart\u00eda as ensinanzas de Tales, lecturas \u00e1s cales asistiu Pit\u00e1goras, e moitas das s\u00faas ideas sobre xeometr\u00eda e cosmolox\u00eda influ\u00edron na s\u00faa propia visi\u00f3n.\nFoi crenza com\u00fan na Antig\u00fcidade que Pit\u00e1goras emprendeu longas viaxes co prop\u00f3sito de recompilar a informaci\u00f3n cient\u00edfica alcanzable da s\u00faa \u00e9poca directamente das fontes. Con este fin visitar\u00eda non s\u00f3 Exipto, sen\u00f3n tam\u00e9n Arabia, Fenicia, Babilonia e mesmo a India. O paso de Pit\u00e1goras por Exipto pode ser visto como m\u00e1is que probable; Pol\u00edcrates establecera unha alianza e exist\u00edan fortes lazos entre a illa de Samos e Exipto nese momento. En 525\u00a0a.\u00a0C. Cambises II, rei de Persia, invadiu Exipto. A alianza con Pol\u00edcrates rompeu e, trala Batalla de Pelusium, Cambises capturou Heli\u00f3polis e Memphis. Segundo I\u00e1mblico, Pit\u00e1goras foi conducido a Babilonia como prisioneiro de guerra polos seguidores de Cambises. Al\u00ed, asociar\u00edase cos \u00ab\"magies\"\u00bb, instru\u00edndose nos seus ritos sacros e os \u00ab\"cultos mist\u00e9ricos\" dos deuses\u00bb, as\u00ed como as ciencias matem\u00e1ticas cultivadas polos babilonios. Non est\u00e1 claro como obt\u00e9n a s\u00faa liberdade, a\u00ednda que as mortes de Pol\u00edcrates e de Cambises -ambas acaecidas en 522\u00a0a.\u00a0C.- poden ser factores determinantes para que Pit\u00e1goras emigrase \u00f3 sur de Italia e se establecera na cidade de Crotone.\nNon existe ningunha certeza sobre o tempo que Pit\u00e1goras pasou en Exipto ou no Leste, nin das s\u00faas vicisitudes en Samos ou outras cidades gregas antes da s\u00faa chegada a Italia. Tampouco hai evidencia directa do tipo e a cantidade de co\u00f1ecementos que puido adquirir, nin de como chegou \u00e1s s\u00faas conclusi\u00f3ns filos\u00f3ficas definitivas. Alg\u00fans relatos suxiren que visitou os templos e participou en discusi\u00f3ns cos sacerdotes, inici\u00e1ndose nos ritos e crenzas que logo impor\u00eda \u00e1 sociedade que fundou en Italia. Entre os novos costumes que Pit\u00e1goras adoptou, poden mencionarse os segredos, o vexetarianismo, o rexeitar vestir roupas feitas de pel de animais e a s\u00faa teimos\u00eda na pureza. Con todo, \u00e9 dif\u00edcil determinar ata que punto Pit\u00e1goras \u00e9 tributario dos sacerdotes exipcios, ou sequera se lles debe algo do todo; estas caracter\u00edsticas s\u00f3 exhiben o que facilmente poder\u00eda ser desenvolvido por unha mente grega exposta \u00e1s influencias ordinarias do seu tempo. Incluso as fontes m\u00e1is antigas apuntan a resultados similares \u00f3 tentar conectar as peculiaridades relixiosas e asc\u00e9ticas de Pit\u00e1goras cos misterios \u00f3rficos ou de Creta, ou co or\u00e1culo de Delfos. Porfirio sinala que Pit\u00e1goras aprendeu xeometr\u00eda dos exipcios, pero dado o car\u00e1cter soamente pr\u00e1ctico do cultivo desta ciencia polos matem\u00e1ticos exipcios, a influencia directa a partir dos ensinos de Tales e de Anaximandro parece m\u00e1is probable. Das visitas que realizou a varios lugares en Grecia -Delos, Esparta, Fliunte, Creta, e outros cos que se lle relaciona-, Pit\u00e1goras aparece comunmente retratado no seu car\u00e1cter de relixioso ou de lexislador.\nAs raz\u00f3ns polas que elixiu Crotone como centro das s\u00faas actividades son fonte de especulaci\u00f3n. Segundo Di\u00f3xenes, f\u00edxoo para escapar da tiran\u00eda de Pol\u00edcrates, a\u00ednda que \u00e9 m\u00e1is probable que fose debido \u00f3 escaso \u00e9xito con que foron acollidas as s\u00faas ensinanzas na s\u00faa cidade natal, ademais de que se lle esix\u00eda que participase dos asuntos p\u00fablicos e de pol\u00edtica. Tam\u00e9n se menciona a fama desta cidade no cultivo da medicina como posible influencia.\nEn Crotone, fundou unha escola filos\u00f3fica e relixiosa que rapidamente cobrou notoriedade e atraeu numerosos seguidores. Pit\u00e1goras foi a cabeza desta sociedade dentro dun restrinxido c\u00edrculo de adeptos co\u00f1ecidos como \"matematikoi\". Segundo alg\u00fans relatos, casou con T\u00e9ano, de Crotone, e tiveron unha filla, Damo, e un fillo, Telauges, outros din que foron d\u00faas fillas, Damo e Myia, outros dan noticia de que xa ti\u00f1a esposa e filla cando chegou a Italia.\nA evidencia sobre o lugar e o ano da morte de Pit\u00e1goras \u00e9 incerta. Unhas fontes indican que morreu en 532 a. C., pero realmente, en 508\u00a0a.\u00a0C. a Sociedade Pitag\u00f3rica de Crotone foi violentamente atacada e Pit\u00e1goras escapou a Metaponto, lugar onde terminar\u00eda os seus d\u00edas (alg\u00fans autores afirman que se deixou morrer de fame). I\u00e1mblico refire a seguinte versi\u00f3n dos feitos: \"Cil\u00f3n, un cidad\u00e1n nobre de Crotone, l\u00edder por nacemento, rico e poderoso, pero tam\u00e9n violento e tir\u00e1nico, desexaba ansiosamente participar do modo de vida dos pitag\u00f3ricos. Achegouse a Pit\u00e1goras, para ent\u00f3n un home maior, pero foi rexeitado en virtude dos defectos de car\u00e1cter antes mencionados. Cil\u00f3n decidiu tomar vinganza e xurou perseguir aos pitag\u00f3ricos ata o \u00faltimo home\". Esta \u00e9 a versi\u00f3n maioritariamente aceptada polos historiadores, pero I\u00e1mblico disc\u00fatea, arg\u00fc\u00edndo que o ataque de Cil\u00f3n foi un asunto menor e que Pit\u00e1goras regresou a Crotone. Certamente a Sociedade Pitag\u00f3rica prosperou por moitos anos despois deste acontecemento e propagouse cara a outras cidades italianas.\nA s\u00faa tumba foi exhibida en Metaponto en tempos de Cicer\u00f3n."}
{"id": "22322", "revid": "2074", "url": "https://gl.wikipedia.org/wiki?curid=22322", "title": "Fil\u00f3sofo", "text": ""}
{"id": "22323", "revid": "85894", "url": "https://gl.wikipedia.org/wiki?curid=22323", "title": "Castelo (fortificaci\u00f3n)", "text": "Un castelo (diminutivo de \"castro\") \u00e9 un tipo de fortificaci\u00f3n permanente medieval, xeralmente erguido en posici\u00f3n dominante no terreo, pr\u00f3ximo das v\u00edas de comunicaci\u00f3n, o que facilitaba o avistamento das tropas inimigas a gran distancia.\nP\u00f3dese afirmar que un castelo \u00e9 a estrutura m\u00e1is emblem\u00e1tica da Idade Media, pois coa localizaci\u00f3n das estruturas castelares ao longo da s\u00faa propia evoluci\u00f3n, posu\u00edmos datos para estabelecer toda unha perspectiva administrativa e habitacional dun territorio.\nNa Idade Media dic\u00edase \"facer vila\" para o acto de cercar de murallas unha poboaci\u00f3n; a\u00ednda hoxe, en Castelo de Vide, dist\u00ednguense a vila da aldea polo sitio da antiga muralla. Hai en Portugal un castelo no centro da poboaci\u00f3n, o Castelo de \u00c9vora Monte, mais a s\u00faa construci\u00f3n efectuouse en tempo de paz, e dous s\u00e9culos despois da muralla. A organizaci\u00f3n defensiva do castelo era semellante \u00e1 da vila e ti\u00f1a poder sobre ela debido \u00e1 posici\u00f3n m\u00e1is alta e \u00e1s murallas m\u00e1is fortes.\nElementos dun castelo.\nA muralla.\nO castelo comp\u00fa\u00f1ase dun patio central, onde se recoll\u00edan os refuxiados da vila, e era rodeado polas casas da guarnici\u00f3n, encostadas \u00e1s murallas, de onde recib\u00edan luz a trav\u00e9s de aberturas estreitas, as seteiras ou troneiras. Na parte superior da muralla corr\u00eda o adarve ou \"cami\u00f1o da rolda\", isto \u00e9, un cami\u00f1o que a percorre na parte superior defendido por un muro con ameas, cuxa largura variaba entre 1 a 4 metros. O castelo, en principio, ti\u00f1a s\u00f3 d\u00faas portas: unha para a poboaci\u00f3n (porta da vila); a outra, para o terreo exterior. A poboaci\u00f3n da vila concorr\u00eda para a defensa das murallas, en caso de ataque, e a guarnici\u00f3n prestaba servizo permanente. Cando en tempos m\u00e1is modernos a poboaci\u00f3n creceu para f\u00f3ra das murallas pasou a chamarse castelo toda a cerca da antiga vila.\nA torre da homenaxe.\nA torre da homenaxe \u00e9 a torre principal, a que serve de residencia do se\u00f1or e cumpre coas funci\u00f3ns m\u00e1is destacadas do castelo, albergando as estancias principais e, \u00e1s veces, os almac\u00e9ns de v\u00edveres. Est\u00e1 situada na posici\u00f3n m\u00e1is abrigada en relaci\u00f3n cun pos\u00edbel ataque exterior, de forma que se se pasasen o resto das defensas, esta torre proporcionase un \u00faltimo refuxio.\nO patio de armas.\nConstit\u00fae un espazo central que nalg\u00fans casos recorda os claustros mon\u00e1sticos. Ao redor do patio distrib\u00faense determinadas estancias, como a capela (cando a hai), a sala de recepci\u00f3ns, as naves para acuartelamento da tropa etc. A entrada ao castelo prod\u00facese a trav\u00e9s do patio de armas; desde este accedese ao resto das dependencias.\nOs castelos na Pen\u00ednsula Ib\u00e9rica.\nNa Pen\u00ednsula Ib\u00e9rica diversos castelos est\u00e1n erguidos sobre os vestixios de castros prerromanos, en lugares sucesivamente ocupados at\u00e9 a \u00e9poca da invasi\u00f3n isl\u00e1mica. Cando a Reconquista cristi\u00e1, aproveit\u00e1ronse moitas desas fortificaci\u00f3ns, que se alargaron e reforzaron: a\u00ed resid\u00eda unha poboaci\u00f3n escasa, habitando a restante nos campos veci\u00f1os e s\u00f3 recoll\u00e9ndose no castelo no caso de ataque. O castelo constitu\u00edase na sede dun xulgado e gozaba de certos privilexios.\nOs oito s\u00e9culos que durou a \u00abReconquista\u00bb (711-1492) levada a cabo polos reinos cristi\u00e1ns do norte para recuperar as terras sometidas polos musulm\u00e1ns mantiveron a Pen\u00ednsula Ib\u00e9rica en permanente estado de guerra. Se ademais consideramos as tensi\u00f3ns internas entre a nobreza e a monarqu\u00eda, frecuentes durante a Baixa Idade Media e o Renacemento, que derivaron \u00e1s veces en aut\u00e9ntica guerra civil, compr\u00e9ndese facilmente o papel que tiveron os castelos e o motivo da s\u00faa abundancia en Espa\u00f1a.\nA maior concentraci\u00f3n de castelos prod\u00facese en Castela, que por esta circunstancia debe precisamente o seu nome. No ano 800, primeiro momento no que aparece na historia a denominaci\u00f3n de Castela, as terras que algo m\u00e1is dun s\u00e9culo despois se unificar\u00edan no condado dese nome estaban salpicadas de castelos para a defensa do reino de Le\u00f3n na s\u00faa fronteira co islam. A medida que esa fronteira se foi desprazando contra o sur, e mentres o reino de Arag\u00f3n se comprometeu tam\u00e9n na empresa da reconquista, foise creando ao ancho de toda a pen\u00ednsula unha fronte abundante de fortificaci\u00f3ns. Os \u00e1rabes tam\u00e9n constru\u00edron as s\u00faas propias obras de defensa, o que contribu\u00edu ao n\u00famero e variedade de castelos que podemos encontrar pola Pen\u00ednsula Ib\u00e9rica. \nA estrutura arquitect\u00f3nica do castelo sofre unha mutaci\u00f3n ao longo dos tempos. A mediados do s\u00e9culo XIV asistimos a unha difusi\u00f3n excesiva por parte de ex\u00e9rcitos belixerantes de armas de fogo, torn\u00e1ndose necesario efectuar modificaci\u00f3ns nos castelos.\nOs castelos en Galicia.\nA comezos da Idade Media coa ca\u00edda do Imperio Romano xorde a inestabilidade pol\u00edtica que xunto coa crise econ\u00f3mica e as invasi\u00f3ns b\u00e1rbaras comeza a desintegraci\u00f3n social. Coa privatizaci\u00f3n da administraci\u00f3n imperial nas mans dos terratenentes estes comezan a facerse donos dos territorios e ante o abandono da defensa dos territorios por parte dos legados comezan a reutilizar os castros, xa que grazas \u00e1 s\u00faa altura e murallas serven de defensas ante as hordas b\u00e1rbaras. Por isto, alg\u00fans destes castros e alturas pened\u00edas comezan a ser fortificadas con muros e algunha torre.\nEn certos lugares comezan a amurallarse lugares altos, como o Monte Aloia para salvagardar gran n\u00famero de poboaci\u00f3n, segundo avanza o tempo os castelos acabar\u00e1n convert\u00e9ndose en fortalezas s\u00f3 de car\u00e1cter militar e o seu tama\u00f1o dimin\u00fae chegando a ter a fasqu\u00eda que hoxe te\u00f1en, unha torre de homenaxe en torno \u00e1 cal se alzan as murallas con torres m\u00e1is pequenas, xurdindo incluso \"minicastelos\" formados por unha soa torre con murallas arredor (como o castelo de Cans, O Porri\u00f1o) pertencentes a pequenos se\u00f1ores feudais en contraste con outras fortalezas de se\u00f1ores m\u00e1is poderosos que protexen vilas e cidades, tanto dentro da propia vila (castelo de Ribadavia) como no exterior (Castelo da Rocha Forte en Compostela e Castelo Ramiro en Ourense). A finais da Idade Media a documentaci\u00f3n medieval fala sobre a grande abundancia de fortalezas que hab\u00eda no Reino de Galicia onde a aristocracia alberga gran n\u00famero de persoal militar que ante a falla provocada pola crise baixomedieval comeza a atacar a poboaci\u00f3n local, de tal forma que provocaron a Revolta irmandi\u00f1a (que derruba bastantes castelos en todo o reino) e a guerra civil nobiliaria, que xunto coa guerra civil castel\u00e1 entre os Reis Cat\u00f3licos e os lexitimistas enrique\u00f1os acabar\u00eda provocando que, ante a derrota destes \u00faltimos, acabar\u00edan ordenando o \"desmochamiento\"( diminu\u00edr o tama\u00f1o das torres) e destruci\u00f3n de moitas fortalezas.\nNo comezo da Idade Moderna a nobreza comeza a abandonar os seus castelos indo vivir \u00e1 corte a Madrid chamados polos reis. Ademais deste motivo e das modas os castelos comezan a ser abandonados polo seu desfasamento tecnol\u00f3xico, xa que un castelo perde o seu sentido ante o xurdimento das armas de fogo en artiller\u00eda. As\u00ed a maior\u00eda de castelos acaban sendo deshabitados e a s\u00faa pedra reutilizada noutras construci\u00f3ns mentres os seus donos constr\u00faen os pazos; a pesar diso moitos castelos conseguiron chegar ata o s\u00e9culo XIX, no que o romanticismo os volveu prestixiar logrando que alg\u00fans arist\u00f3cratas restaurasen os seus castelos e mesmo os rehabilitasen , como o caso do Castelo de Soutomaior. Esta moda chegou ata principios do s\u00e9culo XX e alg\u00fans caciques mesmo chegan a mercar e restaurar castelos, caso do Castelo de Sobroso, pero non ser\u00eda ata mediados do s\u00e9culo XX que o estado comezou a preocuparse por estas fortalezas catalog\u00e1ndoas como BIC e restaurando alg\u00fans deles. Nos anos 90 o Estatuto de Autonom\u00eda fai que esta competencia vaia \u00e1s mans da Xunta de Galicia que cataloga as fortalezas e as\u00ed os concellos comezan a restaurar os seus castelos, mercando alg\u00fans deles e convert\u00e9ndoos en monumentos e incluso museos."}
{"id": "22326", "revid": "98629", "url": "https://gl.wikipedia.org/wiki?curid=22326", "title": "Premios Right Livelihood", "text": "Os Premios Right Livelihood (en ingl\u00e9s: Right Livelihood Award) entr\u00e9ganse desde 1980 grazas ao fil\u00e1ntropo Jakob von Uexkull, e pres\u00e9ntanse anualmente no Parlamento Sueco, o 9 de decembro, para homenaxear e apoiar aquelas persoas que \"traballan na busca e aplicaci\u00f3n de soluci\u00f3ns para os cambios m\u00e1is urxentes que precisa o mundo actual\". Un xurado internacional decide o premio en \u00e1mbitos como Protecci\u00f3n Medioambiental, dereitos humanos, desenvolvemento sost\u00edbel, sa\u00fade, educaci\u00f3n, paz etc. O premio monetario rep\u00e1rtese entre os ga\u00f1adores, que normalmente son catro, e chega a un total de 230\u00a0000 d\u00f3lares.\nA pesar de ser co\u00f1ecidos en ocasi\u00f3ns como os Premios Nobel Alternativos, non te\u00f1en ningunha relaci\u00f3n cos Premios Nobel nin coa Fundaci\u00f3n Nobel, a\u00ednda que celebran a s\u00faa cerimonia o d\u00eda antes dos Premios Nobel e adoitan realizar comparaci\u00f3ns con eles, sendo considerados como unha cr\u00edtica aos Nobel tradicionais."}
{"id": "22327", "revid": "12452", "url": "https://gl.wikipedia.org/wiki?curid=22327", "title": "Premio Nobel Alternativo", "text": ""}
{"id": "22332", "revid": "5132", "url": "https://gl.wikipedia.org/wiki?curid=22332", "title": "Myanma", "text": ""}
{"id": "22335", "revid": "336", "url": "https://gl.wikipedia.org/wiki?curid=22335", "title": "Castelo, fortificaci\u00f3n", "text": ""}
{"id": "22342", "revid": "15490", "url": "https://gl.wikipedia.org/wiki?curid=22342", "title": "Trienio liberal", "text": "O Trienio liberal ou Trienio Constitucional foi un per\u00edodo da historia de Espa\u00f1a, que abrangue entre 1820 e 1823, durante o reinado de Fernando VII de Espa\u00f1a.\nHistoria.\nO 1 de xaneiro de 1820 tivo lugar, entre as tropas que estaban destinadas para ir loitar contra os movementos emancipadores americanos acampadas en Cabezas de San Juan (Sevilla), o pronunciamento militar do tenente coronel Rafael del Riego que proclamou a restauraci\u00f3n da Constituci\u00f3n de C\u00e1diz e o restablecemento das autoridades constitucionais, pero que non tivo \u00e9xito ata que se constitu\u00edu na Coru\u00f1a unha Xunta Superior Provisoria que estendeu a insurrecci\u00f3n por toda Galicia e \u00e1 que axi\u00f1a se sumaron a maior\u00eda das grandes cidades espa\u00f1olas. O 8 de marzo Fernando VII xurou a constituci\u00f3n, pola presi\u00f3n das circunstancias, e o 10 publicou un manifesto acatando a monarqu\u00eda parlamentaria.\nMalia iso Espa\u00f1a viviu un longo per\u00edodo de inestabilidade pol\u00edtica causada pola escasa consideraci\u00f3n do monarca polo r\u00e9xime constitucional e polos conflitos pol\u00edticos causados pola rivalidade entre os liberais moderados, co\u00f1ecidos como docea\u00f1istas, e os liberais exaltados, co\u00f1ecidos como vintenos e que pretend\u00edan un r\u00e9xime con maiores liberdades e que aplicase reformas sociais e que se axuntaban en sociedades patri\u00f3ticas. Ademais das guerrillas absolutistas. A\u00ednda as\u00ed o goberno que dirix\u00eda Francisco Mart\u00ednez de la Rosa aplicou as primeiras grandes reformas liberais que se acordaran nas Cortes de C\u00e1diz, afirmaci\u00f3n das liberdades fundamentais, a abolici\u00f3n da Inquisici\u00f3n e do r\u00e9xime se\u00f1orial, o reforzamento do proteccionismo cereal\u00edstico ademais de establecer unha amnist\u00eda que permitiu o regreso dos afrancesados a Espa\u00f1a.\nEntre 1820 e 1821 produc\u00edronse varias insurrecci\u00f3ns locais en Galicia, Catalu\u00f1a, Valencia, Castela, Navarra e as Provincias Vascongadas, pero non foi ata 1822 en que derivou nunha aut\u00e9ntica guerra civil sobre todo en Navarra e Catalu\u00f1a e que contou co apoio da Igrexa cat\u00f3lica, en total houbo arredor de 30.000 homes sublevados, con t\u00e9cnicas guerrilleiras aprendidas da Guerra de Independencia.\nEn xullo de 1822 unha sublevaci\u00f3n da Garda Real transformouse nunha vitoria dos exaltados baixo o goberno de Evaristo San Miguel e en agosto de 1822 os sublevados estableceron a Rexencia de Urgell, encabezada por Bernardo Mozo de Rosales (marqu\u00e9s de Mataflorida), Jaime Creus e Joaqu\u00edn Ib\u00e1\u00f1ez, que pretend\u00edan representaba a Fernando VII, a quen consideraban prisioneiro dos liberais. Pero non foron quen de derrubar ao r\u00e9xime liberal, e a comezos de 1823 Francisco Espoz y Mina obr\u00edgaos a cruzar a fronteira francesa.\nA Santa Alianza (Francia, Austria e Rusia) decidira no Congreso de Verona que se celebrou o 22 de outubro de 1822 acudir a Espa\u00f1a para restablecer o r\u00e9xime absolutista e que se plasmou no env\u00edo dos Cen mil fillos de San Lu\u00eds, 11.000 homes do ex\u00e9rcito franc\u00e9s baixo o mando de Lu\u00eds Antonio de Borb\u00f3n, duque de Angulema, no mes de abril de 1823. Logo de atravesar os Pireneos restauraron o r\u00e9xime absolutista.\nUnha parte da intelectualidade e da clase dirixente liberal marchou ao exilio, principalmente a Londres, outros foron axustizados como Rafael de Riego que morreu aforcado o 7 de novembro de 1823 en Madrid."}
{"id": "22345", "revid": "5863", "url": "https://gl.wikipedia.org/wiki?curid=22345", "title": "Catarse", "text": "A catarse (do grego \"katarsis\" ou \"katharsis\") \u00e9 unha purga ou purificaci\u00f3n da persoa.\nNeste artigo pret\u00e9ndese mostrar a catarse non unicamente como termo ling\u00fc\u00edstico. A catarse ten profundas ra\u00edces antropol\u00f3xicas e a partir desas orixes, empregouna na medicina, a traxedia grega, e a psican\u00e1lise.\nOrixe antropol\u00f3xica da catarse.\nEn certos lugares pract\u00edcase o xamanismo, que \u00e9 un conxunto de crenzas e pr\u00e1cticas referentes aos xam\u00e1ns. Os xam\u00e1ns son considerados persoas dotadas de poderes espirituais para sandar aos enfermos etc. Un dos papeis que interpreta o xam\u00e1n, \u00e9 o de recolector e preparador das forzas ben\u00e9ficas que derrotar\u00e1n \u00e1s forzas mal\u00e9ficas. A expulsi\u00f3n final do mal\u00e9fico, frecuentemente v\u00e9n acompa\u00f1ada dun simbolismo material. \u00c9 as\u00ed como o curandeiro exhibe un anaco de algod\u00f3n ou un refugallo calquera, que pretende extraer do corpo do enfermo. O xamanismo ten analox\u00eda con aquelas operaci\u00f3ns rituais gregas onde o obxecto mal\u00e9fico era extra\u00eddo. Este obxecto extra\u00eddo denomin\u00e1bano os gregos \"katharma\", palabra que significa ademais \"v\u00edtima sacrificial humana\". Ao \"katharma\" xamanista pod\u00e9molo mirar como provocador da enfermidade que pode levar \u00e1 morte; neste sentido, \u00e9 o provocador da crise. Mentres a curaci\u00f3n v\u00e9n ser a expulsi\u00f3n de impurezas, unhas veces espirituais (coma os malos esp\u00edritos) e outras materiais (coma o obxecto xam\u00e1nico).\nCon estes antecedentes, podemos situar agora a palabra katharsis. Segundo o fil\u00f3sofo Ren\u00e9 Girard, esta palabra significa en primeiro lugar o beneficio que a cidade obti\u00f1a da eliminaci\u00f3n do katharma. Antes de ser executado, o katharma era paseado polas r\u00faas da cidade, para que atraese sobre si t\u00f3dolos \"malos xermes\", e evacualos.\nP\u00f3dese afirmar que Girard concibe o termo catarse como categor\u00eda ou concepto que se refire a expulsi\u00f3n. A categor\u00eda de \"expulsi\u00f3n\" sust\u00e9ntase na hip\u00f3tese antropol\u00f3xica de que, cando as comunidades arcaicas entraban en \"crises\" exteriores se volv\u00edan violentas, expulsando as\u00ed ao suposto causante da \"desorde\". As\u00ed a todo, dito culpable frecuentemente era acusado inxustamente, \u00e9 dicir vi\u00f1a ser un \"chibo expiatorio\". Por outra banda, dita \"expulsi\u00f3n\" que exerceron as comunidades primitivas, seguir\u00edase efectuando ao longo da historia, ata na nosa Idade Contempor\u00e1nea, pero con matices e formas de presentarse distintas.\nA catarse e a traxedia grega.\nO termo katharsis tam\u00e9n o atopamos na traxedia grega. Na \"Po\u00e9tica\" de Arist\u00f3teles empr\u00e9gase esta palabra para designar o efecto que exerce a traxedia nos espectadores. A traxedia, co recurso \u00e1 \"piedade\" e ao \"terror\", logra a expurgaci\u00f3n de tales paix\u00f3ns.\n\"Katharsis\" en Arist\u00f3teles, \u00e9 a purificaci\u00f3n psicol\u00f3xica polo terror e a piedade.\nNoutras palabras, o espect\u00e1culo (traxedia) debe producir nos espectadores, sensaci\u00f3ns de compaix\u00f3n e terror, que os purifique destas emoci\u00f3ns, a fin de que saian do teatro sent\u00edndose limpos e elevados, cunha alta comprensi\u00f3n dos cami\u00f1os dos homes e dos deuses.\nO termo grego \"phobos\" trad\u00facese como terror, medo, p\u00e1nico, espanto. O termo grego \"eleos\" como misericordia, compaix\u00f3n, piedade. Unhas veces trad\u00facese ao galego phobos como \"terror\" mentres que noutras obras se atopa como \"temor\". Para \"eleos\", unhas obras empregan \"compaix\u00f3n\", mentres outras \"piedade\".\nEn canto \u00e1s caracter\u00edsticas destas emoci\u00f3ns, temos que, segundo Arist\u00f3teles, a piedade ou compaix\u00f3n \u00e9 unha paix\u00f3n penosa suscitada pola dor ou o sufrimento doutro. Xa que logo, require pensar que esoutro est\u00e1 padecendo realmente, e ademais, que o seu sufrimento \u00e9 grave. Ademais, este sentimento precisa a opini\u00f3n de que a persoa non merec\u00eda o sufrimento. \"Arist\u00f3teles\" sinala que a piedade garda unha estreita relaci\u00f3n coa crenza de que un \u00e9 tam\u00e9n vulnerable. En definitiva, require unha comunidade de sentimentos e a opini\u00f3n de que se pode padecer un mal similar ao que padece quen suscita a nosa piedade. O terror at\u00f3pase relacionado intimamente coa piedade. En definitiva, o que nos suscita piedade \u00e9 o que tememos que poder\u00eda ocorrernos a n\u00f3s mesmos. E posto que a piedade esixe percibir a propia vulnerabilidade e a semellanza co que sofre, piedade e terror experim\u00e9ntanse case sempre xuntos.\nO \"terror\" e a \"piedade\" son dous afectos, forman os extremos na cadea sentimental humana. Tr\u00e1tase do terror ante o espantoso, e a piedade ante o miserable. O terror experim\u00e9ntase ante potencias que poden dispo\u00f1er da nosa vida, sen defensa posible pola nosa banda. Este ser\u00eda un extremo superior dos afectos. Un extremo inferior dos afectos corresponde \u00e1 piedade ante a miseria, que sobrev\u00e9n ao caer en conta de que por ser semellantes ao desgraciado p\u00f3denos sobrevir o que a el lle est\u00e1 pasando. A semellanza constit\u00fae o fundamento do extremo inferior (a piedade); mentres o extremo superior (o terror) v\u00e9n dado polo abismo da diferenza existente entre o individuo e potencias que o rebordan e non pode controlar.\nA \"katharsis\" como purgaci\u00f3n ou purificaci\u00f3n, consiste na liberaci\u00f3n do peso dunha realidade que se nos est\u00e1 volvendo pesada. Tales realidades pesadas poden pertencer a distintas ordes: fisiol\u00f3xica, emocional etc. Os pesados pesos na orde da realidade constit\u00faen o totalmente diferente, que nos excede (absoluto) e o semellante (natural), que no plano dos sentimentos, poden percibirse como terror e piedade. Polo que \u00e9 necesario unha purgaci\u00f3n que nos libere deles non en canto tales, sen\u00f3n en canto pesados pesos. E a obra de arte, mediante acci\u00f3ns de reproduci\u00f3n imitativa (como se d\u00e1 na obra de teatro) ha de conseguir en n\u00f3s tal efecto.\nA catarse e a medicina.\nUn remedio cat\u00e1rtico produce a evacuaci\u00f3n de humores ou materias que son consideradas como nocivas. Usualmente o remedio \u00e9 frecuentemente concibido coma se participase da mesma natureza c\u00f3 mal que provocou a enfermidade, de tal xeito que se agrava o malestar, provocando unha crise saudable da que xurdir\u00e1 a curaci\u00f3n. En definitiva, atop\u00e1monos con que a crise chega \u00f3 seu paroxismo, para finalmente provocar a expulsi\u00f3n dos axentes pat\u00f3xenos xunto co que serviu como remedio.\nSegundo Ren\u00e9 Girard na pr\u00e1ctica medicinal actual este mecanismo s\u00e9guese efectuando e resulta eficaz. Pod\u00e9molo ver con m\u00e1is claridade no caso das vacinas e a inmunizaci\u00f3n. A intervenci\u00f3n m\u00e9dica inocula ou transmite un algo da enfermidade, para que o organismo estea san ou en orde, do mesmo xeito, os ritos nas comunidades primitivas \"inxectaban\" algo de violencia precisamente para que a comunidade non caese en crises violentas. As revacinaci\u00f3ns ou reforzos corresponder\u00edan a novos modos de protecci\u00f3n ritual - sacrificial. Noutras palabras, atop\u00e1monos cun pensamento cient\u00edfico que lonxe de ser orixinal, v\u00e9n ser fillo do pensamento arcaico.\nA catarse e a psican\u00e1lise.\nA terapia cat\u00e1rtica ou m\u00e9todo cat\u00e1rtico consiste en que o efecto terap\u00e9utico buscado \u00e9 unha \"purga\", unha descarga adecuada dos efectos pat\u00f3xenos. A cura permite ao suxeito evocar e ata revivir os acontecementos traum\u00e1ticos aos que se achan ligados devanditos afectos, e lograr a descarga destes polas v\u00edas normais, como o pranto.\nO riso como catarse.\nM\u00e1is al\u00f3 da comedia que nos fai rir, de xeito xeral o riso \u00e9 unha catarse por canto v\u00e9n ser unha forma de \"expulsi\u00f3n\" ou evacuaci\u00f3n moi com\u00fan e natural. Unha persoa ri porque dun ou doutro xeito sente que existe unha ameaza \u00e1 s\u00faa capacidade de controlar o seu ambiente e \u00e1s persoas que est\u00e1n nel, e ata a s\u00faa capacidade de controlar os seus propios pensamentos e os seus propios desexos. Pero pola contra, non rir\u00e1 se dita ameaza faise moi real. Deste xeito, as condici\u00f3ns da risa son contradictorias. Girard afirma que a ameaza debe ser por unha banda, abafadora e, pola outra, equivaler \u00e1 nada. En definitiva, para poder rir, debemos estar \"arriba\" malia atoparnos constantemente ameazados por quedar \"abaixo\".\nPara poder rir \u00e9 necesaria unha suficiente separaci\u00f3n respecto ao obxecto da nosa risa. Esta separaci\u00f3n pres\u00e9ntase de distintos xeitos: pode ser a separaci\u00f3n do escenario no caso da comedia, ou a separaci\u00f3n que brindan os costumes estranxeiros, ou o remoto pasado. Esta separaci\u00f3n perm\u00edtenos rir con impunidade e abandono, permite ademais sentirnos diferenciados daquela \"v\u00edtima de sacrificio\" que non \u00e9 outra cousa que a v\u00edtima do noso rir.\nAs\u00ed a todo, hai casos en que non hai ningunha \"v\u00edtima de sacrificio\" que suscite a gargallada e po\u00f1a a debida distancia entre n\u00f3s mesmos e as forzas interpersoais que nos ameazan. Este \u00e9 o caso no cal n\u00f3s mesmos somos o obxecto principal da nosa diversi\u00f3n. Girard ref\u00edrese a aquela risa especialmente f\u00edsica, producida por perigos apenas aludidos, por accidentes aos que se escapou por un pelo, por curvas pechadas tomadas a velocidades superiores ao que permitir\u00eda a prudencia. Pero ademais temos o caso no cal n\u00f3s somos obxecto do noso humor cando nos enfrontamos a perigos simulados; \u00e9 dicir cando o perigo \u00e9 reproducido con gran realismo, pero \u00e1 vez cun alto grao de seguridade, como nos parques de diversi\u00f3ns.\nO riso, na praxe moderna \u00e9 socialmente m\u00e1is aceptado c\u00f3 pranto, \u00e9 dicir, rir \u00e9 a \u00fanica forma socialmente aceptable de catarse. As\u00ed a todo, a diferenza entrambos non \u00e9 de esencia, sen\u00f3n s\u00f3 de grao. Malia iso, contrario ao sentido com\u00fan, temos un elemento cr\u00edtico m\u00e1is agudo no riso antes ca no choro porque o riso m\u00e1is do que \u00e1s b\u00e1goas parece achegarse a un paroxismo que se resolve en verdadeiras convulsi\u00f3ns, unha \"experiencia cr\u00edtica\" de rexeitamento e de expulsi\u00f3n."}
{"id": "22346", "revid": "75439", "url": "https://gl.wikipedia.org/wiki?curid=22346", "title": "Desautomatizaci\u00f3n", "text": "A desautomatizaci\u00f3n \u00e9, en teor\u00eda literaria, po\u00e9tica e ling\u00fc\u00edstica, un concepto creado pola teor\u00edas do Formalismo ruso, en concreto de V\u00edctor Sklovski, e def\u00ednese como un proceso polo cal o esp\u00edrito creador do individuo irrompe na linguaxe rebel\u00e1ndose contra o seu car\u00e1cter colectivo e socializado, rompendo a relaci\u00f3n estatu\u00edda e convencional da linguaxe.\nExemplos e caracter\u00edsticas.\nPode ser, por exemplo, unha inversi\u00f3n: no canto de dicir \"Mortadelo e Filem\u00f3n\", dicir \"Mortam\u00f3n e Filedelo\", ou dicir, no canto de \"E as\u00ed e todo\", \"e todo e as\u00ed\"; tam\u00e9n pode ser a rotura ou complicaci\u00f3n dunha frase feita etc... En suma, un xogo creativo coa linguaxe que posibilita a s\u00faa arriquecemento e a s\u00faa consideraci\u00f3n art\u00edstica. Consid\u00e9rase, pois, que a desautomatizaci\u00f3n, extra\u00f1amento, alienaci\u00f3n ou desv\u00edo ling\u00fc\u00edstico \u00e9 uns dos compo\u00f1entes b\u00e1sicos da linguaxe estilizada ou art\u00edstica, da literariedade, da literatura."}
{"id": "22348", "revid": "22570", "url": "https://gl.wikipedia.org/wiki?curid=22348", "title": "Formalismo ruso", "text": "O formalismo ruso \u00e9 un movemento de cr\u00edtica literaria xurdido en Rusia entre 1914 e os anos 30.\nPartindo de que o formalismo ruso modificou as s\u00faas posturas con respecto aos conceptos de arte, literatura e texto no transcurso do s\u00e9culo XX, e abriu o cami\u00f1o da nova cr\u00edtica angloamericana (New criticism) e da cr\u00edtica marxista, debemos dar bases para unha proxecci\u00f3n xeral das intenci\u00f3ns do formalismo dende un principio. Segundo Raman Selden, os formalistas rusos interes\u00e1banse en establecer un m\u00e9todo cient\u00edfico que puidese estudar seriamente a literatura. Para tal fin, os formalistas ti\u00f1an que illar o obxecto, a obra en si, do suxeito-creador da mesma e limitarse ao estudo da forma en que funcionan os recursos literarios na obra; a s\u00faa suma definir\u00eda o concepto de literatura.\nAs\u00ed a todo, esta postura foi modificada substancialmente en \u00e9pocas posteriores cando os formalistas interes\u00e1ronse no desenvolvemento de modelos e hip\u00f3teses que \"permitisen explicar como os mecanismos literarios producen efectos est\u00e9ticos e como o literario se distingue e se relaciona co extraliterario\".\nA arte como recurso e a narrativa.\nO enfoque, para esta primeira etapa, sost\u00e9n que a literatura \u00e9 unha estrutura peculiar da linguaxe, cuxa peculiaridade bas\u00e9ase en que o seu uso est\u00e1 f\u00f3ra de calquera utilidade pragm\u00e1tica. Ademais disto, a s\u00faa calidade de obxecto elaborado, fai que se diferencie da linguaxe pr\u00e1ctica.\nPara definir as t\u00e9cnicas utilizadas polos escritores para producir efectos espec\u00edficos, Viktor Shklovsky proporcionou o concepto de desv\u00edo ou estra\u00f1amento. Sosti\u00f1a que o coti\u00e1n fac\u00eda que se \"perdese a frescura da nosa percepci\u00f3n dos obxectos\", fac\u00eda de todo algo automatizado. Como salvador dese medio alienado pola automatizaci\u00f3n, fai entrada triunfal a arte. A s\u00faa t\u00e9cnica de salvaci\u00f3n consistir\u00eda en facer estra\u00f1os os obxectos \"crear formas complicadas, incrementar a dificultade e a extensi\u00f3n da percepci\u00f3n, xa que, en est\u00e9tica, o proceso de percepci\u00f3n \u00e9 un fin en si mesmo e, polo tanto, debe desenvolverse\". Como se ve, o estra\u00f1amento non afecta \u00e1 percepci\u00f3n, sen\u00f3n \u00e1 presentaci\u00f3n da percepci\u00f3n. Ao proceso de presentaci\u00f3n, Shklovsky denom\u00ednao revelar unha t\u00e9cnica.\nEn consecuencia, Shklovsky crea o concepto de desautomatizaci\u00f3n como mecanismo de creaci\u00f3n da literariedade na linguaxe: \u00e9 a ruptura de automaticidade da percepci\u00f3n. O estra\u00f1amento ante o non co\u00f1ecido. Hai ruptura significante-significado. Un proceso de desautomatizaci\u00f3n \u00e9 a met\u00e1fora, porque debemos realizar un proceso de comprensi\u00f3n para atinxir o verdadeiro significado desas palabras metaf\u00f3ricas, ao privalas dunha relaci\u00f3n directa. As\u00ed pois, unha obra \u00e9 literaria non pola s\u00faa cantidade de met\u00e1foras, sen\u00f3n pola desautomatizaci\u00f3n das mesmas. Buscar un xeito de presentar as cousas como nunca vistas, singulariz\u00e1ndoas, sac\u00e1ndoas de contexto para facelas rechamantes.\nOutra das innovaci\u00f3ns na primeira etapa do formalismo ruso, \u00e9 na modificaci\u00f3n do termo trama. Para Arist\u00f3teles trama \u00e9 a \"disposici\u00f3n art\u00edstica dos acontecementos que conforman a narraci\u00f3n\". O formalismo estende este concepto, ao inclu\u00edr os recursos utilizados para prolongar ou interromper a narraci\u00f3n cuxo efecto ser\u00eda a de impedir que os acontecementos narrados sexan tomados automaticamente.\n\u00c1 unidade de trama m\u00e1is pequena, Boris Tomashevsky def\u00ednea como motivo\u00b2. Segundo este formalista, o foco en potencial da arte est\u00e1 naqueles motivos que non son esenciais para a narraci\u00f3n. Nun proceso maior, en que o tema, as ideas e as referencias \u00e1 realidade pres\u00e9ntanse como escusa do escritor para xustificar os recursos formais; estes procesos exteriores e non literarios foron chamados por Shklovsky \"motivaci\u00f3n\".\nPosteriormente, Jonathan Culler enfoca o termo de motivaci\u00f3n: \"Asimilar ou interpretar algo \u00e9 colocalo no interior das formas de orde que a cultura posibilita e, polo xeral, isto l\u00e9vase a cabo falando sobre iso nun discurso que a cultura entende polo natural\". Ante unha p\u00e1xina chea de motivos, de imaxes desordenadas, preferimos naturalizala, insistimos en borrar a s\u00faa textualidade para crear unha realidade \u00e1 parte da coti\u00e1. A idea antiga dos primeiros formalistas de que s\u00f3 o texto pode explicarse separando a expresi\u00f3n do contido, \u00e9 modificada por formalistas posteriores, como se ver\u00e1 m\u00e1is adiante.\nO dominante.\nO problema de que os elementos dunha a obra poidan permitir a automatizaci\u00f3n, e que o recurso da desautomatizaci\u00f3n puidese realizar distintas funci\u00f3ns est\u00e9ticas, fixo que os formalistas considerasen as obras literarias como sistemas din\u00e1micos onde os elementos interact\u00faan nun escenario de fondo, de acordo a un gui\u00f3n central. Ese gui\u00f3n central, ou dominancia sobre os outros elementos, def\u00edneo Roman Jakobson como dominante, as\u00ed: \"\u00c9 o compo\u00f1ente central dunha obra de arte que rexe, determina e transforma os demais\". A noci\u00f3n de estra\u00f1amento tam\u00e9n se modifica a un plano que implica un cambio e desenvolvemento hist\u00f3rico. A antiga postura de que o texto literario sexa estudado por medio de categor\u00edas universais, \u00e9 avaliada e condicionada por un estudo historicista da funci\u00f3n dominante e demais grupos de elementos. Pero Mikhail Bakhtin d\u00e1 un paso m\u00e1is.\nA escola de Bakhtin.\nNesta etapa do formalismo, Bakht\u00edn d\u00e1 un enfoque marxista \u00e1 ling\u00fc\u00edstica de Saussure. Devandito enfoque programaba que toda ideolox\u00eda non pode separarse da s\u00faa materia social, a linguaxe.\nPola mesma li\u00f1a, Valentin Volokinov prop\u00f3n que as palabras \"eran signos sociais, din\u00e1micos e activos, capaces de adquirir significados e connotaci\u00f3ns distintas para as diversas clases sociais, en situaci\u00f3ns sociais e hist\u00f3ricas diferentes\". Bakhtin proxectou esta din\u00e1mica visi\u00f3n da linguaxe ao campo de cr\u00edtica literaria. Unha das achegas da cr\u00edtica \u00e9 considerar certo tipo de obras, por exemplo, a de Dostoievski; como unha polifon\u00eda de voces contractuais: \"Non se intentar\u00e1 de orquestrar os diversos puntos dos personaxes. A conciencia destes non se funde coa do autor nin se subordina, ao seu punto de vista, sen\u00f3n que conserva a s\u00faa integridade e independencia: Non son s\u00f3 obxectos do universo do autor, sen\u00f3n suxeitos ao seu propio mundo significante\". Todo isto en conxunci\u00f3n co feito social que enmarca os posibles situacionais dos personaxes.\nBakhtin tam\u00e9n refuga a noci\u00f3n de que a obra \u00e9 unificada. Ao contrario, a obra resistir\u00edase a unha unificaci\u00f3n textual, podendo posu\u00edr diversos niveis de dominantes cos seus respectivos elementos funcionais.\nFinalmente, o entronque do formalismo conduce \u00e1 cr\u00edtica marxista. Tanto os formalistas como a nacente cr\u00edtica marxista consideran que as estruturas, o conxunto espec\u00edfico de recursos, o cat\u00e1logo de obras, o corpo de x\u00e9neros, son inseparables ao medio social que o produce, e \u00e1s ideas predominantes de moda. E \u00e9 onde nace a funci\u00f3n est\u00e9tica: a arte como produto da sociedade.\nOutros formalistas.\nNo \u00e1mbito hisp\u00e1nico foron especialmente seguidas as achegas de Yuri Lotman e Fernando L\u00e1zaro Carreter."}
{"id": "22349", "revid": "75439", "url": "https://gl.wikipedia.org/wiki?curid=22349", "title": "Pragm\u00e1tica", "text": "A pragm\u00e1tica \u00e9 un subcampo da ling\u00fc\u00edstica adicado ao estudo do modo en que o contexto infl\u00fae na interpretaci\u00f3n do significado. O contexto debe entenderse como \"situaci\u00f3n\", xa que pode inclu\u00edr calquera aspecto extraling\u00fc\u00edstico. A de\u00edxe \u00e9 unha expresi\u00f3n usada para referirse a estes aspectos extraling\u00fc\u00edsticos cuxa interpretaci\u00f3n pode variar dependendo de determinados factores que forman parte do contexto.\nReferencia e inferencia.\nA referencia \u00e9 un acto realizado por un comunicante que env\u00eda unha mensaxe (xa sexa falada, escrita ou mediante outros c\u00f3digos ling\u00fc\u00edsticos) para identificar algo. Para este fin utiliza determinadas expresi\u00f3ns. As\u00ed e todo, a inferencia \u00e9 un acto que debe ser realizado polo receptor da mensaxe (o\u00ednte, lector...) para interpretar correctamente a referencia. As palabras en si non refiren, sen\u00f3n que o que refire \u00e9 quen as emprega.\nPrincipio cooperativo.\nO principio cooperativo, tam\u00e9n co\u00f1ecido como M\u00e1ximas de Grice foi redactado polo fil\u00f3sofo Paul Grice co prop\u00f3sito de describir as regras pragm\u00e1ticas que rexen a conversaci\u00f3n en linguaxe natural.\nPor\u00e9n, con frecuencia estas m\u00e1ximas non se cumpren. De feito, ad\u00f3itanse romper de forma intencionada para transmitir informaci\u00f3n de forma non literal (mediante a iron\u00eda, por respecto etc.)\nImplicaturas.\nAs implicaturas son significados adicionais que o receptor dunha mensaxe infere cando o emisor parece estar violando unha das m\u00e1ximas do principio cooperativo.\nActos de fala.\nO fil\u00f3sofo ingl\u00e9s J. L. Austin, elaborou nos anos sesenta unha teor\u00eda que se co\u00f1ece como \"Teor\u00eda dos Actos de Fala\". Nela defende que falar non \u00e9 soamente \"informar\" sen\u00f3n tam\u00e9n \"realizar\" algo. A proposta foi co\u00f1ecida a trav\u00e9s do seu libro (publicado por primeira vez en 1962) \"How to do things with words\". A s\u00faa postura \u00eda en contra das aproximaci\u00f3ns m\u00e1is tradicionais que v\u00edan a linguaxe en funci\u00f3n da mera transmisi\u00f3n de informaci\u00f3n. Centrouse no estudo dos que denominou verbos \"performativos\" como prometer, demandar, xurar, acusar etc. Para Austin, o acto de fala ten tres niveis, ou se realiza a trav\u00e9s de tres actos conxuntos, o acto locutivo, que consiste en enunciar a frase en cuesti\u00f3n, o acto ilocutivo, que consiste en levar a cabo algo a trav\u00e9s das palabras (prometer, ameazar, xurar, declarar) e o acto perlocutivo que consiste en provocar un cambio no estado de cousas ou unha reacci\u00f3n no interlocutor.\nMoitos investigadores continuaron traballando coa teor\u00eda de actos de fala. O m\u00e1is destacado foi un disc\u00edpulo de Austin, John Searle.\nPresuposici\u00f3ns.\nAs presuposici\u00f3ns, segundo Strawson, son un tipo de inferencia pragm\u00e1tica baixo as seguintes condici\u00f3ns:\nO s\u00edmbolo \u00bb empr\u00e9gase para expresar a relaci\u00f3n de presuposici\u00f3n. De tal forma que \u00aba \u00bb b\u00bb, significa \u00aba presup\u00f3n b\u00bb.\nPresuposici\u00f3ns existenciais.\nInf\u00edrense de expresi\u00f3ns posesivas ou determinativas xa que en calquera delas se asume a existencia do expresado polo emisor. Por exemplo:"}
{"id": "22350", "revid": "56817", "url": "https://gl.wikipedia.org/wiki?curid=22350", "title": "De\u00edxe", "text": "A de\u00edxe fai referencia \u00e1 localizaci\u00f3n e identificaci\u00f3n dos elementos extraling\u00fc\u00edsticos cuxa interpretaci\u00f3n pode variar dependendo de determinados factores que forman parte do contexto. P\u00f3\u00f1ense en relaci\u00f3n as persoas, obxectos, eventos, procesos e actividades das que se fala ou \u00e1s que se alude, co contexto espazo-temporal creado e sostido pola enunciaci\u00f3n.\n\u00c1 de\u00edxe tam\u00e9n se lle pode chamar \"forese\" (adx. \"f\u00f3rico\"). Se ben a forese implica unha referencia por parte dunha unidade ling\u00fc\u00edstica a outra ou outras unidades ling\u00fc\u00edsticas, ben situadas previamente (anaforese, anaf\u00f3rico) ou despois (cataforese, cataf\u00f3rico); cf. an\u00e1fora e cat\u00e1fora."}
{"id": "22351", "revid": "56817", "url": "https://gl.wikipedia.org/wiki?curid=22351", "title": "Pronome", "text": "En ling\u00fc\u00edstica e gram\u00e1tica, p\u00f3dese denominar pronome a aquelas palabras que desenvolven unha funci\u00f3n pronominal, \u00e9 dicir, as que substit\u00faen un sintagma nominal que se mencionou previamente ou que se sobreentende.\nPor exemplo, \"eu\", \"me\", \"che\", \"este\", \"calquera\" etc.\nNalg\u00fans pronomes expr\u00e9sase o n\u00famero, a persoa e en ocasi\u00f3ns o x\u00e9nero. Cando o pronome fai referencia a unha persoa, ao pronome denom\u00ednaselle pronome persoal. Cando o pronome indica posesi\u00f3n, denom\u00ednase pronome posesivo. Cando introduce unha proposici\u00f3n adxectiva denom\u00ednase pronome relativo, malia que estas subclases de palabras (posesivo, relativo) conforman xunto co artigo, demostrativo, numeral e indefinido a clase de palabra dos determinantes.\nPero ademais, existe un tipo de pronome que non fai referencia a ningu\u00e9n nin nada, carece de significado l\u00e9xico e denom\u00ednaselle expletivo ou pleon\u00e1stico. En ingl\u00e9s, por exemplo, empr\u00e9gase o pronome expletivo para cubrir a carencia dun suxeito en oraci\u00f3ns impersoais, por exemplo o pronome \"it\" na oraci\u00f3n \"It rains\" (\"Chove\" ). En galego \u00e9 posible o uso dun \"el\" pleon\u00e1stico: \"El chove\".\nV\u00e9xase tam\u00e9n.\nColocaci\u00f3n do pronome \u00e1tono en galego"}
{"id": "22356", "revid": "158", "url": "https://gl.wikipedia.org/wiki?curid=22356", "title": "Lajes", "text": ""}
{"id": "22357", "revid": "85894", "url": "https://gl.wikipedia.org/wiki?curid=22357", "title": "Sigla", "text": "As siglas son palabras formadas polo conxunto de letras iniciais dunha expresi\u00f3n complexa. Por exemplo: Uni\u00f3n Europea = UE\nTam\u00e9n se denomina sigla a cada unha das letras que forman a mencionada palabra.\nP\u00f3dense escribir puntos entre cada letra, pero o m\u00e1is com\u00fan \u00e9 omitilos a menos que se queira salientar o seu car\u00e1cter de sigla.\nCando a sigla se pronuncia habitualmente soa, denom\u00ednase acr\u00f3nimo e \u00e9 frecuente escribilo en min\u00fasculas. Por exemplo l\u00e1ser, radar ou sida.\nCando as siglas son as iniciais de varias palabras que est\u00e1n en plural, ad\u00f3itanse dobrar as letras. Por exemplo:\nNeste caso p\u00f3dense usar os espazos no canto de puntos: EE\u00a0UU. Este tipo de siglas non se soletrean sen\u00f3n que se len igual c\u00f3 nome completo. Outra incorrecci\u00f3n com\u00fan \u00e9 escribir puntos entre cada letra:"}
{"id": "22358", "revid": "98629", "url": "https://gl.wikipedia.org/wiki?curid=22358", "title": "Lages", "text": "Lages \u00e9 unha cidade brasileira do estado de Santa Catarina localizada na rexi\u00f3n da \"Serra Catarinense\" a uns 916 m sobre o nivel do mar. O seu clima \u00e9 subtropical, con temperaturas m\u00e1ximas no ver\u00e1n de 35\u00a0\u00b0C e m\u00ednimas no inverno que poden chegar a -7,4\u00a0\u00b0C, coa ocorrencia de xeadas e ata mesmo neve.\nEconom\u00eda.\nA econom\u00eda da cidade bas\u00e9ase na agricultura (principalmente de froitas de clima fr\u00edo, como a maz\u00e1) e gandar\u00eda, na industria de celulose, e tam\u00e9n no turismo, polas s\u00faas paisaxes vexetais privilexiadas, o seu clima e a s\u00faa vida rural. A estrada que fai a ligaz\u00f3n co litoral \u00e9 considerada un importante corredor tur\u00edstico. Eventos como a \"Festa da Ma\u00e7\u00e3\" (maz\u00e1) e a \"Festa do Pinh\u00e3o\" tam\u00e9n atraen moitos visitantes."}
{"id": "22359", "revid": "5166331", "url": "https://gl.wikipedia.org/wiki?curid=22359", "title": "Chapapote", "text": "O chapapote (palabra que prov\u00e9n do n\u00e1huatl \"chapopotli\", corrupci\u00f3n de \"tzaucpopochtli\" deus dos sendeiros, composto de \"tzacutli\", engrudo, e \"popochtli\", perfume) ou piche, \u00e9 un l\u00edquido moi viscoso, asimilable \u00f3 alcatr\u00e1n, entend\u00e9ndose por chapapote o alcatr\u00e1n quente, por exemplo. Nos dicionarios v\u00e9n como acepci\u00f3n, \u00e1 parte de alcatr\u00e1n, asfalto ou substancia oleosa moi viscosa.\nEn Galiza, dende o accidente do \"Prestige\" (13 de novembro de 2002), ent\u00e9ndense por chapapote as diversas expresi\u00f3ns de contaminaci\u00f3n por petr\u00f3leo que chegan \u00e1 costa dun xeito condensado. As\u00ed mesmo, tam\u00e9n se emprega o nome \"chapapote\" para o petr\u00f3leo ou aceite mineral ilegalmente soltado polos barcos, en ocasi\u00f3ns procedente dos seus tanques de combustible ou maquinaria.\nO barco monocasco \"Prestige\" ao accidentarse derramou o petr\u00f3leo e provocou unha gran marea negra en Galiza, que afectou tam\u00e9n ao resto da costa norte de Espa\u00f1a (Asturias, Cantabria e Pa\u00eds Vasco) e ao suroeste de Francia. O desastre ecol\u00f3xico mobilizou a miles de voluntarios para limpar as costas e deu lugar \u00e1 creaci\u00f3n do movemento \"Nunca M\u00e1is\"."}
{"id": "22360", "revid": "98629", "url": "https://gl.wikipedia.org/wiki?curid=22360", "title": "Ba\u00eda", "text": "Unha ba\u00eda, bad\u00eda ou golfo \u00e9 unha porci\u00f3n de mar ou oc\u00e9ano rodeada pola maior\u00eda da s\u00faa beira por terra (xusto \u00f3 contrario que un cabo). Acost\u00famase a asignar \u00e1 ba\u00eda as formas de maior peche, e ao golfo as de menor. Alg\u00fans destes entrantes son creados por pen\u00ednsulas ou mares (ou lagos) interiores con desaugamento oce\u00e1nico.\nGolfo \u00e9 o nome m\u00e1is com\u00fan en galego, mais entre os falantes do ingl\u00e9s e portugu\u00e9s entre outras linguas, \u00e9 preferido o nome de ba\u00eda. A distinci\u00f3n non \u00e9 de todo clara entre golfo e ba\u00eda. As\u00ed, en galego ba\u00eda ad\u00f3itase referir a un golfo pequeno, malia que a ba\u00eda de Hudson sexa un dos m\u00e1is grandes golfos do mundo ou en Venezuela, o \"golfete de Coro\", un golfo pequeno, \u00e9 dependente \u00e1 s\u00faa vez do golfo de Venezuela, de maior tama\u00f1o.\nAs ba\u00edas ou golfos que dependen doutros golfos ou ba\u00edas, ou que son de menor tama\u00f1o ou profundidade reciben outros nomes como enseada, rada, cala ou caleta.\nAs ba\u00edas tiveron e te\u00f1en grande importancia estrat\u00e9xica e econ\u00f3mica: son en xeral lugares ideais para a construci\u00f3n de portos, por ofreceren abrigo contra as mareas, ondas etc."}
{"id": "22383", "revid": "1131", "url": "https://gl.wikipedia.org/wiki?curid=22383", "title": "Nano\u00f3ptica", "text": "A nano\u00f3ptica \u00e9 o campo emerxente da \u00f3ptica dedicado ao estudo dos fen\u00f3menos \u00f3pticos que ocorren a escala nanom\u00e9trica. Est\u00e1 a experimentar un importante pulo -encadrado coa efervescencia xeral no eido da nanociencia e a nanotecnolox\u00eda- desde fins da d\u00e9cada de oitenta e sobre todo na actualidade."}
{"id": "22389", "revid": "35560", "url": "https://gl.wikipedia.org/wiki?curid=22389", "title": "Survival International", "text": "Survival International \u00e9 unha organizaci\u00f3n mundial de apoio aos pobos ind\u00edxenas, cos obxectivos de defender as s\u00faas vidas, protexer as s\u00faas terras e decidir o seu propio futuro. Foi fundada en 1969 tras a publicaci\u00f3n dun artigo de Norman Lewis no diario brit\u00e1nico \"Sunday Times\", no que se expu\u00f1an os masacres, o roubo de terras e o xenocidio que se estaban producindo na Amazonia brasileira. Ao igual que moitas das atrocidades que se cometen hoxe, a opresi\u00f3n racista dos ind\u00edxenas do Brasil lev\u00e1base a cabo en nome do \"crecemento econ\u00f3mico\".\nTraxectoria.\nCon oficinas en Madrid, Londres, Par\u00eds, Mil\u00e1n e Berl\u00edn, na actualidade Survival conta con simpatizantes en 82 pa\u00edses. O seu traballo de apoio aos pobos ind\u00edxenas adopta tres facetas complementarias: traballo educativo, de mediaci\u00f3n e campa\u00f1as. Tam\u00e9n ofrece aos propios ind\u00edxenas unha plataforma desde a que dirixirse ao mundo. Colabora estreitamente con organizaci\u00f3ns ind\u00edxenas locais, centr\u00e1ndose naqueles pobos que te\u00f1en m\u00e1is que perder, e que son normalmente os que entraron m\u00e1is recentemente en contacto co mundo exterior.\nSurvival cre que a opini\u00f3n p\u00fablica \u00e9 a forza m\u00e1is eficaz para o cambio. O seu poder far\u00e1 que cada vez sexa m\u00e1is dif\u00edcil, ou incluso que chegue a ser impos\u00edbel, que os gobernos e compa\u00f1\u00edas contin\u00faen a s\u00faa opresi\u00f3n contra os pobos ind\u00edxenas.\nSurvival traballa cunhas 80 tribos diferentes de todo o mundo, desde os pastores de renos de Siberia aos cazadores-recolectores da pluviselva amaz\u00f3nica. O seu traballo c\u00e9ntrase nos pobos m\u00e1is illados, que son os m\u00e1is vulner\u00e1beis e os que te\u00f1en m\u00e1is que perder.\nAioreos en Paraguai, jarawa na India, bosquimanos en Botswana, guaran\u00eds do Brasil, innu no Canad\u00e1 etc. Sexan do lugar que sexan, os pobos ind\u00edxenas vense privados do seu sustento e o seu xeito de vida; son expulsados da s\u00faa terra pola minar\u00eda, polas empresas petrol\u00edferas, por empresas farmac\u00e9uticas, os cortes de \u00e1rbores ou os colonos; desprazados por encoros, ranchos de gado ou reservas de caza.\nEstes abusos a mi\u00fado xustif\u00edcanse alegando que os pobos ind\u00edxenas son dalg\u00fan xeito \u201cprimitivos\u201d ou \u201catrasados\u201d. Survival traballa por conseguir un mundo en que os diversos xeitos de vida ind\u00edxenas sexan comprendidos e aceptados, onde non se tolere a opresi\u00f3n que sofren e poidan vivir nas s\u00faas propias terras segundo os seus xeitos de vida, en paz, liberdade e seguridade.\nEsta organizaci\u00f3n foi merecedora do Premio Nobel Alternativo."}
{"id": "22395", "revid": "5863", "url": "https://gl.wikipedia.org/wiki?curid=22395", "title": "Ken Saro-Wiwa", "text": "Kenule Beeson Saro-Wiwa, nado o 10 de outubro de 1941 e finado o 10 de novembro de 1995, foi un autor, produtor de televisi\u00f3n e activista nixeriano.\nTraxectoria.\nKen Saro-Wiwa era un home de paz, un gran defensor dos dereitos humanos. Loitou de forma non-violenta pola dignidade dos pobos do Delta do N\u00edxer. Conced\u00e9ronlle o premio alternativo ao Nobel da Paz en 1994 polo \"correcto modo de vivir\" e Amnist\u00eda Internacional outorgoulle o estatuto de preso de conciencia. En 1995 galardo\u00e1rono pola defensa do Medio Ambiente.\nPreocup\u00e1bao moito a situaci\u00f3n de precariedade do seu pobo debido \u00e1s extracci\u00f3ns de petr\u00f3leo que se estaban realizando na zona, contaminando e pondo en perigo o ecosistema, empobrecendo e reducindo as terras cultiv\u00e1beis. En 1990 fundou o Movemento para a Supervivencia do Pobo Ogoni (MOSOP), desde o cal reclamaban: autonom\u00eda pol\u00edtica, participaci\u00f3n nas riquezas petroleiras extra\u00eddas das s\u00faas terras e o dereito a controlar o seu contorno ecol\u00f3xico. Saro-Wiwa foi o seu voceiro.\nAproveitando a s\u00faa sona de escritor e das s\u00faas relaci\u00f3ns con outros autores quixo atraer a atenci\u00f3n do mundo sobre a situaci\u00f3n do pobo Ogoni. Denunciou o goberno e a compa\u00f1\u00eda petrol\u00edfera Shell de seren os culp\u00e1beis da destruci\u00f3n do ecosistema da rexi\u00f3n, reclam\u00e1ndolle \u00e1 Shell indemnizaci\u00f3ns. Isto causoulle conflitos co goberno e coa Shell, sendo encarcerado en varias ocasi\u00f3ns.\nEn 1994 asasinan nunha manifestaci\u00f3n na r\u00faa catro xefes Ogoni. Saro-Wiwa \u00e9 arrestado de novo, xunto con oito compa\u00f1eiros culpados por incitaci\u00f3n \u00e1 violencia. Xulgouno un tribunal militar especial, e foi acusado de complicidade neses asasinatos sen posibilidade de defensa. Sentenci\u00e1rono a morte e posteriormente aforc\u00e1rono o 10 de novembro de 1995 en Port Hacourt cos seus compa\u00f1eiros Ogoni."}
{"id": "22397", "revid": "1131", "url": "https://gl.wikipedia.org/wiki?curid=22397", "title": "Moai", "text": "Os moais son xigantescas estatuas de pedra, que atinxen at\u00e9 12 metros de altura, espalladas polas costas da illa de Pascua."}
{"id": "22398", "revid": "56817", "url": "https://gl.wikipedia.org/wiki?curid=22398", "title": "Aborixe", "text": "Aborixe pode ser:"}
{"id": "22399", "revid": "23204", "url": "https://gl.wikipedia.org/wiki?curid=22399", "title": "Pobo ind\u00edxena", "text": ""}
{"id": "22400", "revid": "23204", "url": "https://gl.wikipedia.org/wiki?curid=22400", "title": "Ni\u00e1gara", "text": "Ni\u00e1gara pode referirse a:"}
{"id": "22403", "revid": "43749", "url": "https://gl.wikipedia.org/wiki?curid=22403", "title": "Nankin", "text": ""}
{"id": "22408", "revid": "839", "url": "https://gl.wikipedia.org/wiki?curid=22408", "title": "Ardebil", "text": ""}
{"id": "22409", "revid": "1822", "url": "https://gl.wikipedia.org/wiki?curid=22409", "title": "Egua", "text": ""}
{"id": "22411", "revid": "43749", "url": "https://gl.wikipedia.org/wiki?curid=22411", "title": "Khart\u00fan - \u062e\u0631\u0637\u0648\u0645", "text": ""}
{"id": "22425", "revid": "323", "url": "https://gl.wikipedia.org/wiki?curid=22425", "title": "C Plus Plus", "text": ""}
{"id": "22428", "revid": "323", "url": "https://gl.wikipedia.org/wiki?curid=22428", "title": "C plus plus", "text": ""}
{"id": "22431", "revid": "98629", "url": "https://gl.wikipedia.org/wiki?curid=22431", "title": "C++", "text": "C++ (pronunciado \"ce m\u00e1is m\u00e1is\" ou \"ce plus plus\") \u00e9 unha linguaxe de programaci\u00f3n dese\u00f1ada a mediados dos 80 por Bjarne Stroustrup como extensi\u00f3n da linguaxe de programaci\u00f3n C.\n\u00c9 unha linguaxe h\u00edbrida que se pode compilar. Resulta m\u00e1is sinxela de aprender para os programadores que xa co\u00f1ecen C. Actualmente existe un est\u00e1ndar para a linguaxe denominado \"ISO C++\", ao que se adheriron a maior\u00eda dos fabricantes de compiladores m\u00e1is modernos. Existen tam\u00e9n alg\u00fans int\u00e9rpretes como ROOT. As principais caracter\u00edsticas de C++ son o soporte para programaci\u00f3n orientada a obxectos (\"herdanza\", polimorfismo, \"abstracci\u00f3n\", \"encapsulaci\u00f3n\") e o soporte para modelos de programaci\u00f3n xen\u00e9rica (\"templates\"). C++ abrangue tres paradigmas da programaci\u00f3n: a programaci\u00f3n estruturada, a programaci\u00f3n xen\u00e9rica e a programaci\u00f3n orientada a obxectos.\nOs modelos def\u00ednense da seguinte maneira:\n template &lt;par\u00e1metros&gt; declaraci\u00f3n X\ne as instancias con:\n X&lt;par\u00e1metros&gt;.\nPos\u00fae unha serie de propiedades que non se atopan en todas as linguaxe de alto nivel:\n\"Menci\u00f3nase a C++\" de xeito habitual como unha linguaxe potente xa que permite o traballo tanto a niveis altos como baixos. Non obstante, \u00e9 das que menos automatismos pos\u00fae. A obriga de facer case todo manualmente, ao igual que C, dificulta a s\u00faa aprendizaxe.\nO nome C++ foi proposto por Rick Masciatti no ano 1983 cando a linguaxe se empregou por vez primeira f\u00f3ra dun laboratorio cient\u00edfico. Antes us\u00e1rase o nome de \"C con clases\". En C, \"C++\" significa \"C + 1\", e ref\u00edrese a que C++ \u00e9 unha extensi\u00f3n de C. Alg\u00fans din que \"C++\" a\u00ednda significa \"C\", porque \"++\" neste caso \u00e9 o operador da \"post\"-incrementaci\u00f3n, \u00e9 dicir, aumenta o valor da expresi\u00f3n \u00e1 que se refire, despois, nas instruci\u00f3ns seguintes. Por isto o valor da expresi\u00f3n neste momento permanece orixinal.\nUn exemplo.\nUn exemplo de programa escrito en C++ \u00e9 o seguinte:\n #include &lt;iostream&gt;\n int main()\n std::cout \u00ab \"\u00a1Ola mundo!\" \u00ab std::endl;\n return 0; //non \u00e9 estritamente necesario, pero si talvez aconsellable, de cara a indicar que a execuci\u00f3n rematou exitosamente\nTipos primitivos en C++.\nEn C e m\u00e1is en C++ existen d\u00faas clases de tipos primitivos: enteiros e flotantes, que se poden clasificar da seguinte forma:\nO modificador unsigned p\u00f3dese aplicar a enteiros para obter n\u00fameros sen signo (por defecto os enteiros conte\u00f1en signo), co que se permite usar un rango de positivos maior. Segundo a m\u00e1quina e o compilador usado os tipos primitivos poden ocupar un determinado tama\u00f1o en memoria. A seguinte lista ilustra o n\u00famero de bits que ocupan os distintos tipos primitivos nun PC da familia 386 con gcc.\nPrincipios.\nTodo programa en C++ debe ter a funci\u00f3n main() :\n int main()\n return 0;\nO concepto de clase.\nOs obxectos en C++ son abstra\u00eddos mediante unha \"clase\". Segundo o paradigma da programaci\u00f3n orientada a obxectos, un obxecto consta de:\nUn exemplo dunha clase\nclass Punto\n// Opcional pero recomendado, xa que por defecto os membros son 'private'.\nprivate: \n // Variable membro privada\n int id;\nprotected:\n // Variables membro protexidas\n int x;\n int y;\npublic:\n // Construtor\n Punto();\n // Destrutor\n ~Punto();\n // Funci\u00f3ns membro ou m\u00e9todos\n int ObterX();\n int ObterY();\nConstrutores.\nSon uns m\u00e9todos especiais que se executan automaticamente ao crear un obxecto da clase. Na s\u00faa declaraci\u00f3n non se especifica o tipo de dato que devolven, e pos\u00faen o mesmo nome que a clase \u00e1 que pertencen. De igual forma que outros m\u00e9todos pode haber varios construtores sobrecargados, a\u00ednda que non poden existir construtores virtuais.\nComo caracter\u00edstica especial \u00e1 hora de implementar un construtor, xusto despois da declaraci\u00f3n dos par\u00e1metros, at\u00f3pase a chamada \"lista de inicializadores\". O seu obxectivo \u00e9 chamar aos construtores dos atributos que conforman o obxecto a constru\u00edr.\nTomando o exemplo da \"clase punto\", se desexamos que cada vez que se cree un obxecto desta clase as coordenadas do punto sexan igual a cero podemos agregar un construtor como se amosa a continuaci\u00f3n:\n// Clase Punto\nclass Punto\npublic:\n // Construtor\n Punto()// Inicializar as variables membro\n : x ( 0 )\n : y ( 0 )\n // Coordenadas do punto\n float x;\n float y; \n//-----------------------------------------------------------------------\n// Main para demostrar o funcionamiento da clase\nusing namespace std;\nint main()\n Punto OMeuPunto;\n cout\u00ab\"Coordenada X:\"\u00abOMeuPunto.x\u00abendl;\n cout\u00ab\"Coordenada Y:\"\u00abOMeuPunto.y\u00abendl;\n return 0;\nSe compilamos e executamos o anterior programa, obteremos unha sa\u00edda que debe ser similar \u00e1 seguinte: \\\\Coordenada X:0 \\\\Coordenada Y:0 \\\\\nDestrutores.\nOs destrutores son funci\u00f3ns membro especiais chamadas automaticamente na execuci\u00f3n do programa, e que por tanto non deben ser chamadas explicitamente polo programador. O seu cometido: liberar os recursos computacionais que o obxecto de tal clase adquirira en tempo de execuci\u00f3n ao expirar este. Os destrutores desaparecen da memoria ao acadaren o fin do \u00e1mbito no que est\u00e1 declarado o obxecto.\nFunci\u00f3ns membro.\nFunci\u00f3n membro \u00e9 aquela que est\u00e1 declarada en \u00e1mbito de clase. Son similares \u00e1s funci\u00f3ns habituais ag\u00e1s que o compilador realizase o denominado Name Mangling: cambiase o nome da funci\u00f3n engadindo un identificador da clase na que est\u00e1 declarada. Ademais, as funci\u00f3ns membro reciben implicitamente un par\u00e1metro adicional: O puntero this, que referencia o obxecto que executa a funci\u00f3n.\nModelos.\nOs modelos, ou \"\"templates\",\" son o mecanismo de C++ para implementar o paradigma da programaci\u00f3n xen\u00e9rica. Permiten que unha clase ou funci\u00f3n traballe con tipos de datos abstractos, especificando m\u00e1is adiante cales son os que se queren usar. Por exemplo, \u00e9 posible constru\u00edr un vector xen\u00e9rico que poida conter calquera tipo de estrutura de datos. Desta forma p\u00f3dense declarar obxectos da clase deste vector que conte\u00f1an enteiros, flotantes, pol\u00edgonos, figuras, fichas de persoal etc. Anteponse codice_1 \u00e1 estrutura de programaci\u00f3n (clase, funci\u00f3n etc.).\nSobrecarga de operadores.\n\u00c9 posible definir o comportamento dun operador da linguaxe para que traballe con tipos de datos definidos polo usuario.Estes comportamentos implem\u00e9ntanse do mesmo xeito que unha funci\u00f3n, salvo que esta ter\u00e1 un nome especial: \"Tipo de dato de devoluci\u00f3n \"operator&lt;token del operador&gt; (par\u00e1metros)\nBiblioteca est\u00e1ndar de modelos (STL).\nAs linguaxes de programaci\u00f3n adoitan ter unha serie de bibliotecas integradas para a manipulaci\u00f3n de datos a nivel m\u00e1is b\u00e1sico. En C++, ademais de poder usar as bibliotecas de C, p\u00f3dese usar a nativa STL (Standard Template Library), propia da linguaxe. Proporciona unha serie de clases parametrizadas (v\u00e9xase m\u00e1is arriba modelos) que permite efectuar operaci\u00f3ns sobre o almacenado de datos, procesado e fluxos de entrada/sa\u00edda. A STL \u00e9 m\u00e1is un conxunto de bibliotecas ca unha soa. Desta forma unicamente se incl\u00faen no ficheiro executable final aquelas que sexan necesarias para a aplicaci\u00f3n que se estea programando, reducindo drasticamente o uso innecesario de memoria.\nostreams / istreams.\nCabe destacar as clases basic_ostream ebasic_stream, e os obxectos cout e cin, pertencentes a estas clases, respectivamente. Proporcionan a entrada e sa\u00edda est\u00e1ndar de datos (teclado/pantalla). Tam\u00e9n est\u00e1 dispo\u00f1ible cerr, similar a cout, usado para a sa\u00edda est\u00e1ndar de erros. Estas clases te\u00f1en sobrecargados os operadores \u00ab e \u00bb, respectivamente, co obxecto de seren \u00fatiles na inserci\u00f3n/extracci\u00f3n de datos a ditos fluxos. Son operadores intelixentes, xa que son capaces de adaptarse ao tipo de datos que reciben, a\u00ednda que teremos que definir o comportamento de dita entrada/sa\u00edda para clases/tipos de datos definidos polo usuario. Por exemplo:\nostream&amp; operator\u00ab(ostream&amp; fs,const Punto&amp; punto)\n fs \u00ab punto.x \u00ab \",\" \u00ab punto.y;\n return fs;\nDesta forma, para mostrar un punto, s\u00f3 teriamos que executar a seguinte expresi\u00f3n:\nPunto p(4,5);\ncout \u00ab \"As coordenadas son: \" \u00ab p \u00ab endl;\n\u00c9 posible formatear a entrada/sa\u00edda, indicando o n\u00famero de d\u00edxitos decimais a mostrar, se os textos se pasar\u00e1n a min\u00fasculas ou mai\u00fasculas, se os n\u00fameros recibidos est\u00e1n en formato octal ou hexadecimal etc.\nfstreams.\nTipo de fluxo para o manexo de ficheiros. A definici\u00f3n previa de \"ostreams/istreams\" \u00e9 aplicable a este apartado. Existen tres clases: ifstream (s\u00f3 lectura), ofstream (s\u00f3 escritura) e fstream (lectura/escritura).\nPoden abrirse pasando ao construtor os par\u00e1metros relativos \u00e1 localizaci\u00f3n do ficheiro e o modo de apertura:\nPara pechar un ficheiro, pode usarse o m\u00e9todo close, ou agardar a que o destrutor das clases o peche automaticamente.\nsstreams.\nDestacan d\u00faas clases, ostringstream e istringstream. Todo o anteriormente dito \u00e9 aplicable a estas clases.\nTratan unha cadea como se dun fluxo de datos se tratase. ostringstream permite elaborar unha cadea de texto inserindo datos coma fluxo, e istringstream pode extraer a informaci\u00f3n contida nunha cadea (pasada como par\u00e1metro no seu construtor) co operador \u00bb. Exemplos:\nostringstream s;\ns \u00ab nome \u00ab \",\" \u00ab idade \u00ab \",\" \u00ab estatura \u00ab \",\" \u00ab punto(5,6) \u00ab endl;\ncout \u00ab s.str();\nistringstream s(cadena);\ns \u00bb nome \u00bb idade \u00bb estatura \u00bb p;\nContedores.\nSon clases modelos (\"template\") especiais utilizadas para almacenar tipos de datos xen\u00e9ricos, sexan cales sexan. Segundo a natureza do almacenado, dispo\u00f1emos de varios tipos:\nvector&lt;tipo_de_dato&gt; nome_do_vector;Equivalen aos arrays de calquera linguaxe, con diversas excepci\u00f3ns. Te\u00f1en tama\u00f1o din\u00e1mico, co que se poden inserir elementos a\u00ednda que o vector estea cheo. A diferenza dos vectores cl\u00e1sicos a baixo nivel de C, tam\u00e9n poden lanzar excepci\u00f3ns se se accede a un elemento co rango f\u00f3ra do vector en cuesti\u00f3n, usando, en vez do operador \"[]\", o m\u00e9todo \"at()\".\nM\u00e9todos com\u00fans e non com\u00fans entre os contedores da STL.\nIteradores.\nPoden considerarse como unha xeneralizaci\u00f3n da clase de \"punteiro\". Un iterador \u00e9 un tipo de dato que permite o percorrido e a busca de elementos nos contedores. Como as estruturas de datos (contedores) son clases xen\u00e9ricas, e os operadores (algoritmos) que deben operar sobre elas son tam\u00e9n xen\u00e9ricos (funci\u00f3ns xen\u00e9ricas), Stepanov e os seus colaboradores tiveron que desenvolver o concepto de iterador como elemento ou nexo de conexi\u00f3n entre ambos os dous. O novo concepto resulta ser unha especie de punteiros que sinalan aos diversos membros do contedor (punteiros xen\u00e9ricos que como tales non existen na linguaxe).\nCompiladores.\nUn dos compiladores de C++ m\u00e1is completos \u00e9 o de GNU: o compilador G++. Este \u00e9 parte do proxecto Gcc, que engloba varios compiladores para distintas linguaxes.\nActualmente os compiladores m\u00e1is com\u00fans que se poden atopar para C++ no sistema operativo Windows son Visual C++ e MinGW. Visual C++ pertence a Microsoft e \u00e9 de pago, mentres que MinGW \u00e9 unha versi\u00f3n do compilador de GNU adaptada para este sistema operativo. Dev-C++ \u00e9 un IDE de libre distribuci\u00f3n para este compilador e pode ser descargado da s\u00faa web oficial Bloodshed gratuitamente.Tam\u00e9n existe DJGPP, a\u00ednda que actualmente est\u00e1 en desuso."}
