{"id": "25677", "revid": "23204", "url": "https://gl.wikipedia.org/wiki?curid=25677", "title": "Cisco Systems", "text": "Cisco Systems \u00e9 unha multinacional localizada en San Francisco (California), dedicada principalmente \u00e1 fabricaci\u00f3n, venda, mantemento e consultor\u00eda de equipos de telecomunicaci\u00f3ns tales como:\n\u00c9 considerada unha das grandes empresas do sector tecnol\u00f3xico e un importante membro do mercado do NASDAQ o mercado accionario de tecnolox\u00eda.\nHistoria.\nA empresa foi fundada en 1984 polo matrimonio de Leonard Bosack e Sandra Lerner, quen formaban parte do persoal de computaci\u00f3n da Universidade de Stanford. Bosack adaptou o software para enrutadores multi-protocolo orixinalmente escrito por William Yeager, outro empregado de inform\u00e1tica nesa Universidade. Cisco Systems creou o primeiro router comercialmente exitoso. O nome da compa\u00f1\u00eda v\u00e9n dun xogo de palabras coa cidade de San Francisco, desde onde comezou o seu desenvolvemento como empresa multinacional.\nHoxe en d\u00eda, outro xigante que lle est\u00e1 intentando facer sombra \u00e9 a multinacional Juniper Networks, dedicada principalmente \u00e1 venda de routers para enlaces backbone (columna vertebral).\nAdemais de desenvolver o hardware dos seus equipos, Cisco Systems tam\u00e9n se ocupa de desenvolver o seu propio software de xesti\u00f3n e configuraci\u00f3n para eles, que \u00e9 co\u00f1ecido como IOS de c\u00f3digo actualmente pechado e totalmente propietario.\nA trav\u00e9s do IOS cons\u00e9guese configurar os equipos Cisco mediante a denominada \"Command Line Interface\" (Interface de Li\u00f1a de Comandos, polo seu nome en galego) que serve de int\u00e9rprete entre o usuario e o equipo.\nCisco Systems tam\u00e9n pos\u00fae unha divisi\u00f3n de publicaci\u00f3ns tecnol\u00f3xicas denominada Cisco Press, a cal ten convenio coa editorial estadounidense Pearson VUE, as\u00ed como unha divisi\u00f3n educativa que produce material educativo para programas que te\u00f1en coma fin a formaci\u00f3n de persoal profesional especializado no dese\u00f1o, administraci\u00f3n e mantenza de redes inform\u00e1ticas. Alg\u00fans destes programas son:\nTales programas son ditados en alianza con instituci\u00f3ns universitarias denominadas \"Academias Locais\" as cales existen en 128 pa\u00edses."}
{"id": "25679", "revid": "1576", "url": "https://gl.wikipedia.org/wiki?curid=25679", "title": "Interxecci\u00f3n", "text": "A interxecci\u00f3n \u00e9 un voc\u00e1bulo que expresa algunha impresi\u00f3n s\u00fabita e capacitado para funcionar coma unha oraci\u00f3n ou mesmo coma un enunciado. O repertorio de interxecci\u00f3ns \u00e9 relativamente amplo:\nOrixe.\nA s\u00faa orixe pode ser onomatopeica ou apelativa (ho ou hom &gt; ap\u00f3cope de home, ne &gt; ap\u00f3cope de nena, vaites &gt; procedente da aglutinaci\u00f3n de vai, o pronome persoal te e -s).\nNon se debe confundir a interxecci\u00f3n cunha secuencia exclamativa como \"O demo te leve!\", pois esta \u00faltima \u00e9 divisible sintacticamente."}
{"id": "25680", "revid": "72012", "url": "https://gl.wikipedia.org/wiki?curid=25680", "title": "Charles Schulz", "text": "Charles Monroe Schulz, nado en Minneapolis o 26 de novembro de 1922 e finado en Santa Rosa o 12 de febreiro de 2000, foi un debuxante estadounidense, co\u00f1ecido en todo o mundo polas tiras c\u00f3micas de Charlie Brown e do seu grupo. Pasou de ser un neno t\u00edmido \u00f3 que nada lle sa\u00eda ben a converterse no debuxante que con m\u00e1is tenrura conseguiu amosar o lado oculto do so\u00f1o americano.\nTraxectoria.\nFillo dun barbeiro alem\u00e1n, Carl, e dunha ama de casa, Dena, era un fillo t\u00edmido que foi alentado polos seus pais no debuxo, sendo matricularono xa de pequeno nun curso por correspondencia dunha academia local. Cando fixo os 21 anos alistouse no ex\u00e9rcito para ver se al\u00ed se fac\u00eda un pouco m\u00e1is duro e, efectivamente, dous anos despois, en 1945, era xa un soldado da 20\u00aa Divisi\u00f3n Blindada que avanzaba co ex\u00e9rcito de liberaci\u00f3n por Francia e Alema\u00f1a. O horror de todo o que viu nesa \u00e9poca volveuno m\u00e1is esc\u00e9ptico co x\u00e9nero humano.\nDe volta a casa, en 1948, creou unha historieta de nenos, x\u00e9nero moi de moda por aquel ent\u00f3n, titulada \"Li'Folks\". En 1950 conseguiu vendela para a s\u00faa comercializaci\u00f3n \u00f3 gran sindicato United Feature co nome de \"Peanuts\" (Cacahuetes). Os seus personaxes tiveron grande \u00e9xito entre grandes e maiores, os primeiros debido \u00e1 sinxeleza dos debuxos e os personaxes, e os segundos dada a mensaxe que cada un de dos personaxes escond\u00eda tras de si.\nO autor que estaba reflectido en cada un dos personaxes, Charlie Brown e Snoopy os que m\u00e1is. Morreu de cancro de colon no ano 2000.\nProba do \u00e9xito da s\u00faa obra son a portada de \"Time\" e de \"Life\" que protagonizaron os seus personaxes; que a NASA bautizou como Charlie Brown \u00f3 m\u00f3dulo de mando do Apolo X e como Snoopy \u00f3 m\u00f3dulo lunar; que cando Ronald Reagan era gobernador de California, declarouse o 25 de maio como d\u00eda de Charles Schulz, ou que o ministro de arte franc\u00e9s Jack Lang nomeouno Cabaleiro da Orde das Artes e das Letras."}
{"id": "25681", "revid": "408", "url": "https://gl.wikipedia.org/wiki?curid=25681", "title": "Ei", "text": ""}
{"id": "25682", "revid": "1505", "url": "https://gl.wikipedia.org/wiki?curid=25682", "title": "Cangas (hom\u00f3nimos)", "text": "O top\u00f3nimo Cangas p\u00f3dese referir a:"}
{"id": "25685", "revid": "1131", "url": "https://gl.wikipedia.org/wiki?curid=25685", "title": "Canal da Mancha", "text": "O canal da Mancha (, , , , , ) \u00e9 a parte do oc\u00e9ano Atl\u00e1ntico que separa a illa principal da Gran Breta\u00f1a do norte da Francia e une o mar do Norte ao Atl\u00e1ntico e que se estende por unha superficie duns 75.000\u00a0km\u00b2, comunicando o mar do Norte polo paso de Calais polo leste e o oc\u00e9ano Atl\u00e1ntico polo oeste.\nCaracter\u00edsticas.\nTen aproximadamente 563\u00a0km de lonxitude e unha anchura de 240\u00a0km na parte m\u00e1is ancha e de apenas 34\u00a0km no seu punto m\u00e1is estreito, entre Dover e o cabo Griz-Nez. A profundidade m\u00e1xima \u00e9 de 172 metros.\nA circulaci\u00f3n mar\u00edtima na canle da Mancha \u00e9 das m\u00e1is intensas do mundo, con m\u00e1is de 250 nav\u00edos por d\u00eda, o que sup\u00f3n un cuarto do tr\u00e1fico mar\u00edtimo mundial. A esa circulaci\u00f3n intensa superponse a dos ferries que ligan Francia e Inglaterra por v\u00eda mar\u00edtima. Dende que foi inaugurado o 6 de maio de 1994, o Eurot\u00fanel constit\u00fae unha excelente e r\u00e1pida alternativa de viaxe, ao permitir a comunicaci\u00f3n ferroviaria entre Gran Breta\u00f1a e a Europa continental.\nAs Illas da Canle local\u00edzanse no interior da Canle da Manga, pr\u00f3ximas ao lado franc\u00e9s. A illa de Ouessant \u00e9 o punto de referencia da extremidade occidental da canle.\nO departamento de Mancha -que incorpora a pen\u00ednsula do Cotentin, que avanza en direcci\u00f3n \u00e1 canle- debe o seu nome \u00e1 rexi\u00f3n mar\u00edtima circunveci\u00f1a."}
{"id": "25687", "revid": "1822", "url": "https://gl.wikipedia.org/wiki?curid=25687", "title": "C\u00e9rbero", "text": "Na mitolox\u00eda grega, C\u00e9rbero, era o garda das portas do Hades (o inframundo grego), asegurando que os mortos non puidesen sa\u00edr e que os vivos non puidesen entrar. Era fillo de Equidna e Tif\u00f3n, e irm\u00e1n de Ortro. A existencia dun can infernal na entrada dos infernos parece ser que xa estaba presente na mitolox\u00eda indoeuropea orixinal, pois aparece nos mitos doutros pobos indoeuropeos, como \u00e9 o caso do can Garm na mitolox\u00eda escandinava.\nTi\u00f1a a forma dun can con tres cabezas e cunha serpe por rabo, ademais dun n\u00famero incontable de cabezas de serpe nas s\u00faas costas."}
{"id": "25688", "revid": "98629", "url": "https://gl.wikipedia.org/wiki?curid=25688", "title": "Lingua castel\u00e1", "text": "O castel\u00e1n ou espa\u00f1ol \u00e9 unha lingua romance do grupo ib\u00e9rico, orixinaria de Castela. \u00c9 falada en toda Espa\u00f1a, e boa parte de Am\u00e9rica do Sur, Am\u00e9rica Central e Am\u00e9rica do Norte como lingua materna por uns 340 mill\u00f3ns de persoas e por 450 como segunda lingua (estimaci\u00f3ns de 2004). \u00c9 a segunda lingua do mundo en n\u00famero de falantes, despois do mandar\u00edn e a segunda lingua m\u00e1is estudada no mundo, despois do ingl\u00e9s.\nNomes.\nEsta lingua derivada do lat\u00edn ten dous nomes, \"espa\u00f1ol\" e \"castel\u00e1n\". Este \u00faltimo \u00e9 o preferido dentro do territorio de Espa\u00f1a debido \u00e1 presenza doutras linguas cooficiais ou non (galego, catal\u00e1n, \u00e9uscaro, asturiano, occitano...) e a que historicamente \u00e9 o primeiro nome desta lingua ao xurdir no territorio do condado de Castela; o primeiro \u00e9 o m\u00e1is utilizado no contexto internacional. O contexto de uso da palabra infl\u00fae na escolla dunha forma ou outra, pois cando se usa en contraste con outra lingua cooficial adoita usarse \"castel\u00e1n\", mentres que en contextos internacionais \u00e9 habitual usar \"espa\u00f1ol\" (esta tendencia vese m\u00e1is esaxerada a\u00ednda nas traduci\u00f3ns equivalentes en linguas de f\u00f3ra da pen\u00ednsula).\nHistoria.\nA historia da lingua castel\u00e1 ten a s\u00faa orixe no lat\u00edn vulgar da zona central do norte de Hispania, derivado do lat\u00edn que se expandira polo Imperio romano. Trala ca\u00edda deste no s\u00e9culo V, a influencia do lat\u00edn culto foi diminu\u00edndo paulatinamente, e o lat\u00edn falado desa \u00e9poca foi a orixe das variedades romances hisp\u00e1nicas.\nNo s\u00e9culo VIII, trala invasi\u00f3n musulm\u00e1 da pen\u00ednsula Ib\u00e9rica, form\u00e1ronse d\u00faas zonas ben diferenciadas: en Al-\u00c1ndalus os dialectos romances deron p\u00e9 ao moz\u00e1rabe, que conviv\u00eda coas linguas da minor\u00eda estranxeira-invasora al\u00f3ctona (\u00e1rabe e b\u00e9rber). Mentres, na zona en que se formaban os reinos cristi\u00e1ns desde pouco despois do inicio da dominaci\u00f3n musulm\u00e1, comezou unha evoluci\u00f3n diverxente, na que xurdiron varias modalidades romances dun \"continuum\" intercomprensible: a catal\u00e1, a navarro-aragonesa, a castel\u00e1n, a asturleonesa e a galaico-portuguesa. O dial\u00e9ctico rom\u00e1nico castel\u00e1n naceu no condado de Castela (entre o sur de Cantabria e o norte da actual provincia de Burgos) con influencia vasca e visig\u00f3tica.\nOs textos conservados m\u00e1is antigos con trazos e palabras que se poden considerar precursoras do castel\u00e1n son os documentos escritos en lat\u00edn co\u00f1ecidos como Cartularios de Valpuesta, conservados na igrexa de Santa Mar\u00eda de Valpuesta. Estas copias de documentos son de diversas \u00e9pocas, sendo os m\u00e1is antigos do s\u00e9culo IX. As Glosas Emilianenses de finais do s\u00e9culo X ou comezos do XI, conservadas no Mosteiro de Yuso (San Mill\u00e1n de la Cogolla) foron consideradas por Ram\u00f3n Men\u00e9ndez Pidal como a testemu\u00f1a m\u00e1is antiga da lingua castel\u00e1n, mais posteriormente demostrouse que as formas escritas neses documentos corresponden ao romance navarro-aragon\u00e9s.\nUn momento decisivo no afianzamento do castel\u00e1n tivo lugar durante o reinado de Afonso X o Sabio (1252-1284). Por aquel ent\u00f3n os cantares de xesta acadaran popularidade porque estaban escritos no romance vulgar, mais as obras cultas e literarias producidas na Corte eran redactadas en lat\u00edn, \u00fanica lingua culta da Europa cristi\u00e1 nesa \u00e9poca. Por isto, resultou unha verdadeira revoluci\u00f3n cultural que o rei Afonso X decidise dirixir un bo n\u00famero de obras de elevada cultura redactadas en romance castel\u00e1n, un idioma at\u00e9 ent\u00f3n desairado polas persoas letradas por consideralo demasiado prosaico. Isto deu p\u00e9 ao reco\u00f1ecemento oficial do castel\u00e1n.\nO castel\u00e1n estendeuse cara ao sur pola pen\u00ednsula Ib\u00e9rica durante a Baixa Idade Media segundo avanzaba a expansi\u00f3n do reino de Castela na chamada \"Reconquista\". A incorporaci\u00f3n \u00e1 Coroa de Castela dos reinos de Le\u00f3n e Galicia con Fernando III e a introduci\u00f3n dunha dinast\u00eda castel\u00e1 no Reino de Arag\u00f3n con Fernando I e despois a uni\u00f3n de ambos os dous reinos co matrimonio dos Reis Cat\u00f3licos e as s\u00faas pol\u00edticas centristas aumentaron a difusi\u00f3n do castel\u00e1n polo resto da pen\u00ednsula.\nEn 1492 o sevillano Antonio de Nebrija publicou en Salamanca A \"Grammatica\", primeiro tratado de gram\u00e1tica da lingua castel\u00e1 e primeiro publicado \u00aben molde\u00bb dunha lingua europea moderna.. O primeiro libro impreso en castel\u00e1n aparecera cara a 1472.\nA comezos do s\u00e9culo XVI xa comezara o proceso de reaxuste das consoantes sibilantes, que significou a reduci\u00f3n do sistema fon\u00e9mico ao pasar, pola perda do trazo de sonoridade, de seis consoantes sibilantes a d\u00faas ou tres segundo a variedade.\nA colonizaci\u00f3n espa\u00f1ola en Am\u00e9rica durante o s\u00e9culo XVI levou a lingua castel\u00e1 por boa parte do continente, tomando pr\u00e9stamos que enriqueceron o seu vocabulario de idiomas nativos como o n\u00e1huatl ou o quechua, linguas sobre as que tam\u00e9n tivo un notable impacto.\nEn Espa\u00f1a, desde a \u00e9poca dos Borb\u00f3ns, tivo lugar unha pol\u00edtica centralista de unificaci\u00f3n ling\u00fc\u00edstica e conseguinte minorizaci\u00f3n do resto de linguas vern\u00e1culas en favor do castel\u00e1n. Durante os s\u00e9culos XVII e XVIII apareceron publicaci\u00f3ns peri\u00f3dicas p\u00fablicas e privadas en castel\u00e1n. \"Gazeta\" foi a primeira, e apareceu en Madrid en 1661 da man de Juli\u00e1n Paredes. Despois apareceron outras en vilas como Salamanca, Le\u00f3n, Granada, Sevilla ou Zaragoza. Coa difusi\u00f3n da escolarizaci\u00f3n en Am\u00e9rica na segunda metade do s\u00e9culo XVIII o castel\u00e1n pasou a ser a lingua normal no ensino en detrimento das linguas ind\u00edxenas.\nDistribuci\u00f3n xeogr\u00e1fica.\nO castel\u00e1n \u00e9 a lingua oficial de Espa\u00f1a (xunto co catal\u00e1n, o galego e o \u00e9uscaro nas zonas en que estes se falan), en dezanove pa\u00edses de Am\u00e9rica e en Guinea Ecuatorial. Amais, ten certo grao de oficialidade nos Estados Unidos de Am\u00e9rica, Filipinas e o S\u00e1hara Occidental. Ten falantes repartidos polos cinco continentes:\nAm\u00e9rica.\nSup\u00f3n arredor do 90 % do total de falantes de castel\u00e1n no mundo, uns 400 mill\u00f3ns de persoas.. Distrib\u00faese polos pa\u00edses de Hispanoam\u00e9rica, alg\u00fans estados dos Estados Unidos, algunhas provincias do Canad\u00e1 e os estados do sur do Brasil.\nHispanoam\u00e9rica.\nA gran maior\u00eda dos castelanfalantes, uns 375 mill\u00f3ns de persoas, viven en Hispanoam\u00e9rica. M\u00e9xico \u00e9 o pa\u00eds co maior n\u00famero de falantes (case unha cuarta parte do total de castelanfalantes do mundo), a\u00ednda que non \u00e9 a \u00fanica lingua oficial do estado, xa que desde 2003 M\u00e9xico reco\u00f1ece como idiomas tam\u00e9n oficiais as linguas ind\u00edxenas.\n\u00c9 unha das linguas oficiais da Arxentina, Bolivia, Colombia, Costa Rica, Cuba, Ecuador, O Salvador, Guatemala, Honduras, Nicaragua, Panam\u00e1, Paraguai (cooficial co guaran\u00ed), o Per\u00fa (cooficial co quechua, aimar\u00e1 e demais linguas nativas onde predominen), Rep\u00fablica Dominicana e Venezuela. Non ten reco\u00f1ecemento de lingua oficial noutros pa\u00edses americanos onde \u00e9 lingua falada e maioritaria, como en Chile, Porto Rico e o Uruguai. En Porto Rico, segundo os sucesivos plebiscitos do status pol\u00edtico do pa\u00eds, que se sumaban ao establecido pola Constituci\u00f3n de 1952, estableceuse que \u00abes la garant\u00eda permanente de ciudadan\u00eda estadounidense, nuestros dos idiomas, himnos y banderas\u00bb.\nO castel\u00e1n en pa\u00edses onde non \u00e9 oficial.\nOs falantes adoitan ser emigrantes de Hispanoam\u00e9rica ou os seus descendentes, as\u00ed como estudantes da lingua, onde acostuma ser a lingua m\u00e1is estudada despois das oficiais.\nEstados Unidos \u00e9 o segundo pa\u00eds con m\u00e1is castelanfalantes no mundo. O castel\u00e1n ten unha longa historia nos Estados Unidos, con moitos top\u00f3nimos nesa lingua desde a \u00e9poca da colonizaci\u00f3n espa\u00f1ola. A s\u00faa presenza viuse fortalecida pola inmigraci\u00f3n procedente do resto de Am\u00e9rica. O espa\u00f1ol conc\u00e9ntrase especialmente en cidades cosmopolitas como Nova York, Os \u00c1nxeles, Chicago, Miami, Houston, San Antonio, Denver, Baltimore e Seattle. O castel\u00e1n, ademais, \u00e9 a lingua estranxeira m\u00e1is ensinada no pa\u00eds.\nHai un avance progresivo do biling\u00fcismo, sobre todo nos estados de California, Novo M\u00e9xico e Texas, nos que existen programas oficiais biling\u00fces de castel\u00e1n para residentes hispanos. En California moitas actividades de goberno, documentos e servizos est\u00e1n dispo\u00f1ibles neste idioma. A secci\u00f3n 1632 do C\u00f3digo Civil de California reco\u00f1ece o castel\u00e1n como a lingua da comunidade hispana, polo que a lei Dymally-Alatorre instit\u00fae un biling\u00fcismo ingl\u00e9s-castel\u00e1n, sen a exclusi\u00f3n necesaria doutras linguas. No estado de Novo M\u00e9xico o castel\u00e1n \u00e9 utilizado mesmo na administraci\u00f3n estatal, a\u00ednda que ese estado non ten ningunha lingua oficial establecida na constituci\u00f3n. O castel\u00e1n neomexicano rem\u00f3ntase aos tempos da colonizaci\u00f3n espa\u00f1ola no s\u00e9culo XVI e conserva numerosos arca\u00edsmos. A Comisi\u00f3n de Dereitos Civ\u00eds dos Estados Unidos reco\u00f1eceu que en 1912 \"os neomexicanos tiveron \u00e9xito \u00e1 hora de protexer a s\u00faa herdanza, inclu\u00edndo provisi\u00f3ns na s\u00faa constituci\u00f3n que fan do castel\u00e1n unha lingua oficial, igual c\u00f3 ingl\u00e9s\". En Texas o goberno a trav\u00e9s da secci\u00f3n 2054.116 do C\u00f3digo Gobernamental estipula que as axencias estatais deben proporcionar informaci\u00f3n en castel\u00e1n nas s\u00faas p\u00e1xinas web. Outros estados da Uni\u00f3n reco\u00f1ecen tam\u00e9n oficialmente o castel\u00e1n.\nNo Brasil o castel\u00e1n foi historicamente importante por mor da da inmigraci\u00f3n e pola proximidade e o comercio crecente cos seus veci\u00f1os hispanoamericanos, sendo membro de Mercosur. En 2005 o Congreso Nacional do Brasil aprobou un decreto que ofrece o castel\u00e1n como primeira lingua estranxeira de ensino en colexios e institutos. En moitas cidades fronteirizas do Brasil, as\u00ed como en cidades fronteirizas hispanoamericanas, f\u00e1lase unha lingua mixta co\u00f1ecida como \"portu\u00f1ol\"\nNo Canad\u00e1 a poboaci\u00f3n inmigrante de fala hispana constit\u00fae o 1,3 % da poboaci\u00f3n, e case outro tanto o fala como segunda lingua. Aproximadamente a metade conc\u00e9ntrase en Toronto.\nEn Belize, antiga colonia brit\u00e1nica, o castel\u00e1n non ten reco\u00f1ecemento oficial, se ben a maior\u00eda da poboaci\u00f3n sabe falalo\n, principalmente os descendentes hispanos que habitaron a rexi\u00f3n desde o s\u00e9culo XVII. Na illa caribe\u00f1a de Aruba \u00e9 falado por gran cantidade de persoas. Pola contra, nas veci\u00f1as Cura\u00e7ao e Bonaire \u00e9 falado por unha minor\u00eda. Debido \u00e1 proximidade de Venezuela, nas tres illas hai medios de comunicaci\u00f3n en castel\u00e1n, principalmente canles de televisi\u00f3n, por mor dos v\u00ednculos comerciais e a importancia do turismo castelanfalante. Nos \u00faltimos anos introduciuse o ensino b\u00e1sica obrigatorio do castel\u00e1n nas escolas, a\u00ednda que sen car\u00e1cter oficial (as linguas oficiais de Aruba, Bonaire e Cura\u00e7ao son o holand\u00e9s e o papiamento, unha mestura de castel\u00e1n e afroportugu\u00e9s).\nEn Hait\u00ed a lingua oficial \u00e9 o franc\u00e9s, se ben o crioulo haitiano \u00e9 amplamente falado. Preto da fronteira coa veci\u00f1a Rep\u00fablica Dominicana, o castel\u00e1n b\u00e1sico \u00e9 comprendido e falado coloquialmente.\nNas Illas Virxes Estadounidenses reco\u00f1\u00e9cese oficialmente que o castel\u00e1n \u00e9 a lingua nativa dunha gran parte da poboaci\u00f3n. En Trinidad e Tobago ten un status especial e \u00e9 de aprendizaxe obrigatoria nas escolas p\u00fablicas. En Xamaica est\u00e1 oficialmente reco\u00f1ecida unha mestura de castel\u00e1n e arauaco falada polos ta\u00ednos.\nEuropa.\nO castel\u00e1n \u00e9 a lingua oficial de Espa\u00f1a. \u00c9 falado tam\u00e9n en Xibraltar e Andorra (onde \u00e9 oficial a lingua catal\u00e1. Ademais \u00e9 usado en pequenas comunidades doutros pa\u00edses europeos como o Reino Unido, Francia, Alema\u00f1a ou Su\u00edza, onde \u00e9 a lingua materna do 1,7 % da poboaci\u00f3n.\nO castel\u00e1n \u00e9 unha das linguas oficiais da Uni\u00f3n Europea.\nM\u00e1is de 22 mill\u00f3ns de persoas europeas maiores de 15 anos falan castel\u00e1n f\u00f3ra de Espa\u00f1a na UE, inclu\u00eddas as que o aprenderon como lingua estranxeira. En total hai uns 70 mill\u00f3ns de falantes de castel\u00e1n en Europa.\nAsia.\nEn Filipinas, antiga colonia espa\u00f1ola, o castel\u00e1n foi oficial entre 1571 e 1987, se ben desde 1973 fora perdendo moito peso representativo a nivel oficial. A proclamaci\u00f3n presidencial/155 de 15 de marzo de 1973 a\u00ednda en vigor, declara o castel\u00e1n como lingua oficial de Filipinas para todos aqueles documentos da \u00e9poca colonial non traducidos \u00e1 lingua nacional. Trala guerra hispano-estadounidense Filipinas pasou a ser colonia dos Estados Unidos a partir de 1899. Desde ent\u00f3n, debido \u00e1 intervenci\u00f3n estadounidense, as autoridades seguiron unha pol\u00edtica de deshispanizaci\u00f3n do pa\u00eds e imposici\u00f3n do ingl\u00e9s. Despois da guerra filipino-estadounidense, reduciuse a burgues\u00eda urbana castelanfalante, e trala segunda guerra mundial en 1945, practicamente aniquilouse os restos da burgues\u00eda espa\u00f1ola tralo bombardeo de Intramuros en Manila. Calc\u00falase que en 1907 aproximadamente un 70 % da poboaci\u00f3n filipina era quen de falar castel\u00e1n, se ben s\u00f3 o 10 % como lingua materna. En 1950 pasou a ser o 6 %, e na actualidade \u00e9 menos do 0,5 %. Tam\u00e9n sobreviven linguas crioulas de base castel\u00e1, como o chavacano ou o zamboangue\u00f1o.\nEn Israel existe unha importante comunidade sefard\u00ed duns 100.000 falantes de xudeoespa\u00f1ol.\n\u00c1frica.\nNas illas Canarias hai m\u00e1is de dous mill\u00f3ns de falantes. Tam\u00e9n se fala nas cidades de Ceuta e Melilla (143.000 persoas). F\u00f3ra destes territorios de soberan\u00eda espa\u00f1ola, a lingua castel\u00e1 \u00e9 falada noutras rexi\u00f3ns.\nO castel\u00e1n \u00e9 a lingua oficial de Guinea Ecuatorial. A gran maior\u00eda dos ecuatoguineanos fala castel\u00e1n, a\u00ednda que sempre como segunda lingua, sendo as linguas maternas m\u00e1is estendidas diversas linguas bant\u00fas. A cidade gabonesa de Cocobeach ten status biestatal mediante un acordo com\u00fan con Guinea Ecuatorial, polo que al\u00ed tam\u00e9n \u00e9 cooficial o castel\u00e1n, se ben a s\u00faa presenza \u00e9 testemu\u00f1al.\nNo S\u00e1hara Occidental, o ministro saharau\u00ed para Am\u00e9rica Latina, Hash Ahmed, declarou en nome da Rep\u00fablica \u00c1rabe Saharau\u00ed Democr\u00e1tica que o seu pa\u00eds \u00e9 \"simultaneamente unha naci\u00f3n africana e \u00e1rabe que ten o privilexio de ser a \u00fanica castelanfalante debido \u00e1 herdanza cultural da colonizaci\u00f3n espa\u00f1ola. O idioma castel\u00e1n \u00e9 o idioma de ensino obrigatorio por ser xunto ao \u00e1rabe idioma oficial\".\nEn Tinduf (Alxeria) hai uns 200.000 refuxiados saharau\u00eds que poden ler e escribir o castel\u00e1n, e miles deles recibiron educaci\u00f3n universitaria ofrecida por Cuba, M\u00e9xico, Venezuela e Espa\u00f1a.\nEn Marrocos o castel\u00e1n \u00e9 moi popular como segunda lingua. \u00c9 falado principalmente nas zonas do antigo Protectorado Espa\u00f1ol de Marrocos: Rif, Ifni e Tarfaya.\nAmais, \u00e9 falado polas comunidades ecuatoguineanas fuxidas durante as ditaduras de Francisco Mac\u00edas Nguema e Teodoro Obiang cara a pa\u00edses como Gab\u00f3n, Camer\u00fan, Nixeria ou Ben\u00edn. Tam\u00e9n no Sud\u00e1n do Sur hai unha importante minor\u00eda, a elite intelectual e profesional, formada en Cuba.\nOcean\u00eda.\nO castel\u00e1n \u00e9 lingua oficial na illa de Pascua, en Polinesia. Tam\u00e9n \u00e9 oficial a lingua chamorra, unha variante austronesia falada na illa de Guam, que foi colonia espa\u00f1ola xunto con tres das illas Marianas do Norte (Saipan, Tinian e Rota) e os Estados Federados de Micronesia.\nEn Australia e Nova Zelandia hai unha comunidade de nativos castelanfalantes emigrados dunhas 133.000 persoas.\nEn Hawai, o 2,1 % da poboaci\u00f3n \u00e9 castelanfalante nativa. Segundo o censo dos Estados Unidos, en 2010 hab\u00eda 120.842 hispanos.\nAnt\u00e1rtida.\nNa Ant\u00e1rtida, existen s\u00f3 d\u00faas localidades civ\u00eds, e as d\u00faas te\u00f1en o castel\u00e1n como lingua oficial. O asentamento arxentino de Fort\u00edn Sargento Cabral ten 66 habitantes, mentres que a localidade chilena de Villa Las Estrellas ten 130 habitantes.\nEstimaci\u00f3n do total de falantes por pa\u00eds.\nA seguinte t\u00e1boa foi elaborado basicamente a partir do estudo \"El valor econ\u00f3mico del espa\u00f1ol\", pero utilizando datos estat\u00edsticos m\u00e1is actualizados, pois o estudo foi elaborado en base a datos censuais de poboaci\u00f3n entre 2000 e 2005. O resultado foi dun total de case 440 mill\u00f3ns de castelanfalantes, os cales uns 400 mill\u00f3ns te\u00f1en dominio nativo e uns 40 con competencia limitada. En 2012 o Instituto Cervantes fixo unha actualizaci\u00f3n dos datos, cun total de 495 mill\u00f3ns de falantes, 425 con dominio nativo e o resto con competencia limitada, inclu\u00eddos 18 mill\u00f3ns de estudantes de castel\u00e1n, segundo estimaci\u00f3ns censuais feitas entre 2010 e 2012.\nVariantes e lingua est\u00e1ndar.\nDebido \u00e1 grande extensi\u00f3n dos territorios nos que \u00e9 falada, a lingua castel\u00e1 conta cunha importante variedade dialectal. As\u00ed e todo, as diferenzas entre dialectos non son tan grandes como para prexudicar gravemente \u00e1 intercomprensi\u00f3n.\nA Real Academia Espa\u00f1ola \u00e9 a encargada de establece-la forma est\u00e1ndar do castel\u00e1n. Tradicionalmente, baseouse na fala peninsular para facelo; nos \u00faltimos anos, levou a cabo un importante labor para inclu\u00edr t\u00f3dalas variedades americanas dentro do seu dicionario e a s\u00faa gram\u00e1tica.\nOs pronomes persoais de segunda persoa son un dos principais elementos de diferenciaci\u00f3n entre dialectos. Na maior\u00eda da Espa\u00f1a peninsular, empr\u00e9gase \"t\u00fa\" para o singular e \"vosotros\" para o plural, reservando as formas \"usted\" e \"ustedes\" para o trato formal. En toda Am\u00e9rica Latina, existe unha \u00fanica forma de plural na segunda persoa (\"ustedes\"); na Arxentina, Uruguai e Paraguai, util\u00edzase \"vos\" para a segunda persoa singular (este uso aparece tam\u00e9n en moitos outros pa\u00edses latinoamericanos, pero non se atopa tan estendido a t\u00f3dolos niveis sociais coma neses tres).\nExisten tam\u00e9n diferenzas fon\u00e9ticas (coma o seseo) e l\u00e9xicas.\nT\u00e1boa de vocabulario.\nEsta t\u00e1boa presenta unha comparativa do castel\u00e1n con outras linguas romances."}
{"id": "25691", "revid": "181", "url": "https://gl.wikipedia.org/wiki?curid=25691", "title": "Canton de Huaca", "text": ""}
{"id": "25692", "revid": "98629", "url": "https://gl.wikipedia.org/wiki?curid=25692", "title": "OpenDocument", "text": "OpenDocument (OASIS \"Open Document Format for Office Applications\") \u00e9 un est\u00e1ndar aberto definido por OASIS que especifica un formato de arquivo baseado en XML que permite almacenar datos de aplicaci\u00f3ns de oficina.\nMotivaci\u00f3ns.\nUnha das causas e tam\u00e9n consecuencia da estrutura monopol\u00edstica do mercado inform\u00e1tico que se consolidou durante os anos 90 son as trabas para intercambiar datos entre aplicaci\u00f3ns de diferentes provedores, a\u00ednda que estas sexan do mesmo tipo. As grandes empresas creadoras de software fomentan estas incompatibilidades para producir a \"s\u00edndrome de cliente cativo\": Os gastos necesarios para implantar unha nova tecnolox\u00eda son maiores que os beneficios que poida prover debido \u00e1 necesidade de realizar unha custosa migraci\u00f3n de datos ao novo sistema. Esta \"s\u00edndrome do cliente cativo\" minimiza a competencia e atrasa o progreso da tecnolox\u00eda.\nA extensi\u00f3n das redes WAN como Internet a finais dos anos 90 agravou os problemas de incompatibilidade, xa que limitaban as posibilidades de comunicaci\u00f3n entre organizaci\u00f3ns diferentes que moitas veces contaban con soluci\u00f3ns de software heterox\u00e9neas. Unha das primeiras soluci\u00f3ns a este problema foi a homoxeneizaci\u00f3n dos produtos inform\u00e1ticos, decant\u00e1ndose a maior\u00eda por un provedor concreto que se considerou o est\u00e1ndar de facto, feito que agravou a\u00ednda m\u00e1is os problemas de competencia no mercado das soluci\u00f3ns de software."}
{"id": "25695", "revid": "1131", "url": "https://gl.wikipedia.org/wiki?curid=25695", "title": "Casa do \u00d3ptico", "text": "A Casa do \u00d3ptico \u00e9 unha casa de indianos situada en Ribadeo, no lugar do Xard\u00edn. Constru\u00edda nun terreo de 2940 m\u00b2, conta con tres plantas de 225 m\u00b2 (medidas polo SIXPAC).\nHistoria e caracter\u00edsticas.\nFoi constru\u00edda a comezos do s\u00e9culo XX. Na actualidade \u00e9 a sede da EOI de Ribadeo, despois de albergar entre 1955 e 1958 o Instituto Laboral Ribadense e m\u00e1is tarde o Centro de FP de Ribadeo (anos 1970) e despois \u00f3 Centro de adultos D\u00e1maso Alonso, que pasou a depender do Instituto Carlos M. Rodr\u00edguez de Valc\u00e1rce.\nConserva a acacia e a palmeira plantadas a comezos do s\u00e9culo XX."}
{"id": "25696", "revid": "43327", "url": "https://gl.wikipedia.org/wiki?curid=25696", "title": "Capital (hom\u00f3nimos)", "text": "Capital p\u00f3dese referir a:"}
{"id": "25697", "revid": "98629", "url": "https://gl.wikipedia.org/wiki?curid=25697", "title": "Capital (econom\u00eda)", "text": "En econom\u00eda o capital \u00e9 o conxunto de recursos econ\u00f3micos m\u00f3biles dunha entidade (empresa, individuo, estado), que debe administrarse segundo unha contabilidade espec\u00edfica e xestionarse segundo os obxectivos desta entidade. Nas finanzas e a contabilidade, o capital ref\u00edrese, xeralmente, \u00e1 riqueza financeira, especialmente aquela que se utiliza para comezar ou manter un negocio. Inicialmente, suponse que existen outros tipos de capital, por exemplo o capital f\u00edsico, que son adquiridos, con todo, por medio de di\u00f1eiro ou de capital financeiro.\nNa econom\u00eda cl\u00e1sica, o capital \u00e9 un dos tres factores de produci\u00f3n, os outros son terra (materias primas) e man de obra (traballo). Os bens son capital se cumpren as seguintes caracter\u00edsticas:\nA terceira caracter\u00edstica non sempre a utilizan os economistas. O economista cl\u00e1sico David Ricardo utilizaba esta definici\u00f3n para referirse ao termo de capital fixo, mentres que inclu\u00eda a materia prima e os produtos intermedios como parte do que chamou o capital en circulaci\u00f3n.\nKarl Marx engade unha diferenza, na s\u00faa teor\u00eda o capital variable ref\u00edrese ao investimento dun capitalista no poder do traballo, que se considera a \u00fanica fonte de valor excedente. \u00c9 \"variable\" dado que a cantidade do valor que pode producir difire da cantidade que consome (\u00e9 dicir, crea novo valor). Por outra banda, o capital constante ref\u00edrese ao investimento en factores non humanos da produci\u00f3n, en plantas e maquinaria, que para Marx s\u00f3 contribu\u00eda co seu valor de substituci\u00f3n no que produce. \u00c9 \"constante\" dado que a cantidade de valor que se utiliza no investimento orixinal, e a cantidade de valor que se recupera nos produtos finais, permanece constante.\nO seu movemento foi estudado por te\u00f3ricos coma Adam Smith (v. lei do mercado e da acumulaci\u00f3n de capitais).\nDefinici\u00f3n cl\u00e1sica.\nNa econom\u00eda pol\u00edtica cl\u00e1sica, o capital \u00e9 a cantidade de recursos, bens e valores dispo\u00f1ibles para satisfacer unha necesidade ou levar a cabo unha actividade definida e xerar un beneficio econ\u00f3mico ou ganancia particular. A mi\u00fado consid\u00e9rase \u00e1 forza de traballo parte do capital. Tam\u00e9n o cr\u00e9dito, dado que implica un beneficio econ\u00f3mico na forma de xuro, \u00e9 considerado unha forma de capital (capital financeiro).\nOs bens de capital (\"Capital Goods\" en ingl\u00e9s), en contraste cos bens de consumo, son utilizados na produci\u00f3n de capital f\u00edsico. Ref\u00edrense a bens de capital real dos produtos que se utilizan na produci\u00f3n doutros produtos, pero non se incorporan aos demais produtos. Nos bens de capital incl\u00faense f\u00e1bricas, maquinaria, ferramentas, e diversos edificios. Son diferentes das materias primas que se utilizan na produci\u00f3n de bens. Moitos produtos poden ser clasificados como bens de capital ou bens de consumo de acordo co uso, por exemplo os autom\u00f3biles e ordenadores persoais, e a maior\u00eda destes bens de capital son tam\u00e9n bens duradeiros (\"Consumer Durables\").\nOs bens de capital son tam\u00e9n diferentes do capital financeiro. Os bens de capital son obxectos reais da propiedade de entidades (persoas, gobernos e outras organizaci\u00f3ns), a fin de obter un rendemento positivo dalg\u00fan tipo de produci\u00f3n.\nA actividade que se realiza pode ser a produci\u00f3n, o consumo, o investimento, a constituci\u00f3n dunha empresa etc. Cando este capital dest\u00ednase \u00e1 produci\u00f3n, conv\u00e9rtese nun factor de produci\u00f3n. O capital p\u00f3dese acumular co tempo, e os seus retornos (renda) poden ser utilizados ou reutilizados para aumentar o capital orixinal.\nO valor e a conceptualizaci\u00f3n do capital.\nA conceptualizaci\u00f3n do capital est\u00e1 ligada \u00e1 conceptualizaci\u00f3n do traballo xa que ambas codependen coa teor\u00eda adoptada sobre o valor econ\u00f3mico dos bens e, xa que logo, cos medios para crealos.\nNos economistas chamados cl\u00e1sicos (Smith e Ricardo) atop\u00e1base unha posici\u00f3n ambivalente sobre o determinante do valor de cambio dun ben, oscilando ao longo das s\u00faas obras entre d\u00faas opci\u00f3ns: a cantidade de traballo e os custos de produci\u00f3n (que son valores de cambio \u00e1 s\u00faa vez que quedar\u00edan sen explicar: o interese do capital, o salario do traballo e a renda da terra). Os problemas da primeira opci\u00f3n levar\u00edanos a adoptar a segunda como \"soluci\u00f3n\": a teor\u00eda do custo ser\u00eda sistematizada por John Stuart Mill en conxunto co resto das cuesti\u00f3ns tratadas polos cl\u00e1sicos \u00e9 un esquema integral de econom\u00eda pol\u00edtica, mentres que Karl Marx insistir\u00eda na teor\u00eda do valor traballo pero esta vez como base para unha cr\u00edtica ao concepto mesmo de econom\u00eda pol\u00edtica.\nA revoluci\u00f3n marxinalista en todas as s\u00faas variantes (Jevons, Walras e Menger) substitu\u00edu o aparello conceptual dos cl\u00e1sicos sobre o valor, e con este o seu propio concepto econ\u00f3mico de traballo e capital, refer\u00edndoo agora \u00e1 utilidade marxinal, movendo as\u00ed a determinaci\u00f3n da produci\u00f3n e a distribuci\u00f3n \u00e1 circulaci\u00f3n, ou sexa, ao consumo. A diferenza dos cl\u00e1sicos que, ou ben deduc\u00edan o valor do capital f\u00edsico do traballo investido nel, ou ben do capital en si mesmo, os marxinalistas atop\u00e1bano na utilidade mesma do pr\u00e9stamo do capital.\nOs sistematizadores das diferentes correntes marxinalistas (Marshall, Pareto e B\u00f6hm-Bawerk) divid\u00edronse en d\u00faas posici\u00f3ns atopadas. A escola neocl\u00e1sica representada por Marshall, facendo unha s\u00edntese entre Mill e o marxinalismo de Jevons, concibir\u00eda ao valor como resultado da interacci\u00f3n entre unha demanda baseada na utilidade do consumidor en termos marxinais, e unha oferta baseada nos custos de produci\u00f3n pero esta vez non medidos circularmente desde os seus prezos sen\u00f3n desde a desutilidade marxinal dos factores de produci\u00f3n (o salario polo sacrificio en esforzo e o xuro polo sacrificio en espera ou aforro), volvendo as\u00ed \u00e1 concepci\u00f3n cl\u00e1sica do capital pero sobre m\u00e1is s\u00f3lidos fundamentos marxinalistas. A escola austr\u00edaca representada por B\u00f6hm-Bawerk, continuador (a\u00ednda que con certas variaci\u00f3ns) do marxinalismo puro e subxectivista de Menger, analizar\u00eda en profundidade a cuesti\u00f3n do capital, e chegar\u00eda a unha definici\u00f3n que, a\u00ednda que conciliable cos cl\u00e1sicos, parte de premisas distintas e m\u00e1is relacionables co primeiro pensamento de Adam Smith anterior ao seu magnus opus, coa obra de Richard Cantillon e coa mesma li\u00f1a continuada por Jean-Baptiste Say m\u00e1is af\u00edn \u00e1 posici\u00f3n austr\u00edaca (B\u00f6hm-Bawerk, 1884), na cal todos os par\u00e1metros que definen os prezos dos factores de produci\u00f3n remiten en \u00faltima instancia \u00e1 demanda do consumidor que \u00e9 o marco de referencia das valoraci\u00f3ns nas preferencias temporais de traballadores asalariados e prestamistas de capital.\nA posici\u00f3n de B\u00f6hm-Bawerk segundo a cal o tipo de xuro depende da preferencia temporal foi criticada por Knut Wicksell que defendeu o paradigma neocl\u00e1sico respecto de que este depende da produtividade do capital. Paradoxalmente, a interpretaci\u00f3n austr\u00edaca do capital terminar\u00eda sendo, a trav\u00e9s das obras de John Hicks sobre o particular, a m\u00e1is adoptada polo resto da academia de orientaci\u00f3n neocl\u00e1sica, a\u00ednda que nunha forma simplificada e con importantes diferenzas respecto \u00e1 orixe do interese (Hicks, 1973), e viceversa a visi\u00f3n austr\u00edaca do capital tomou maior sofisticaci\u00f3n grazas a parte da cr\u00edtica de Wicksell (Rallo, 2013a). Do mesmo xeito, a cr\u00edtica de B\u00f6hm-Bawerk \u00e1s inconsistencias l\u00f3xicas das teor\u00edas da explotaci\u00f3n neoricardiana e marxiana (B\u00f6hm-Bawerk, 1884 e 1896), ser\u00eda a que finalmente converter\u00edase en practicamente cl\u00e1sica debido, entre outras raz\u00f3ns, a que \u00e9 facilmente conciliable con case todas as posici\u00f3ns tomadas no espectro do pensamento econ\u00f3mico. Por isto mesmo, a defensa do marxismo contra esta soster\u00edase na obxecci\u00f3n neorricardiana de Piero Sraffa e cuxa base est\u00e1 na cr\u00edtica de Wicksell (Rallo, 2013b).\nA precisa definici\u00f3n de Bohm-Bawerk do capital como se utiliza nos tres tomos de \"Capital e xuro\", pres\u00e9ntase do seguinte xeito como soluci\u00f3n ao caos de definici\u00f3ns que enfrontaba a econom\u00eda pol\u00edtica:\nLogo distinguirase conceptualmente ao capital en dous elementos econ\u00f3micos cualitativamente distintos: o \"capital-medio de produci\u00f3n\" entendido como os bens de produci\u00f3n, e o \"capital privado\" como dereitos de propiedade sobre o capital en funci\u00f3n dunha forma de adquisici\u00f3n (a privada e independente) que dependa directamente e internalice como xuro a utilidade do mesmo (B\u00f6hm-Bawerk, 1889).\nO xuro e a produtividade do capital.\nO xuro do capital, \u00e9 explicado polo autor, nunha forma distinta que a cl\u00e1sica (B\u00f6hm-Bawerk, 1884), pero con todo extrapolable xa que se basea no pr\u00e9stamo do capital ou ben no adianto por parte do seu propietario, sexa este o seu creador directo ou indirecto (B\u00f6hm-Bawerk, 1896). Pero m\u00e1is al\u00f3 da s\u00faa propia definici\u00f3n, resume adecuadamente os significados posibles da produtividade do capital desde a cal poder\u00eda explicarse o interese:\nSobre estas definici\u00f3ns, separadas ou combinadas, diferentes autores intentaron dar as s\u00faas propias explicaci\u00f3ns do xuro: a produtividade simple (Smith, criticada por Say), a concepci\u00f3n complexa da produtividade (Malthus, Strasburger etc.), as teor\u00edas do uso (Hermann, Menger), a teor\u00eda da abstinencia (Senior, Bastiat), as teor\u00edas do traballo, as teor\u00edas da explotaci\u00f3n (Sismondi, Rodbertus e Marx), e outras concepci\u00f3ns ecl\u00e9cticas (Molinari, Jevons e Mill).\nContra todas estas teor\u00edas B\u00f6hm-Bawerk presenta a propia, que logo ser\u00eda pu\u00edda, criticada e corrixida polos seus sucesores austr\u00edacos: Friedrich von Wieser, Frank Fetter, Ludwig von Mises, Ulrich Fehl, e particularmente por Friedrich August von Hayek, quen desenvolver\u00eda unha completa teor\u00eda do capital, logrando por primeira vez que se tratase a cuesti\u00f3n m\u00e1is al\u00f3 da s\u00faa relaci\u00f3n coa taxa do xuro ata o co\u00f1ecemento interior da estrutura produtiva do capital, integr\u00e1ndoa finalmente coa teor\u00eda do ciclo econ\u00f3mico (Ravier, 2011).\nA explicaci\u00f3n de B\u00f6hm-Bawerk do tempo como a orixe do xuro do capital enlaza o marxinalismo mengeriano co resto da Escola Austr\u00edaca, e tr\u00e1tase da visi\u00f3n oposta \u00e1 teor\u00eda da explotaci\u00f3n marxiana:\nA propiedade e a estruturaci\u00f3n do capital.\nA comprensi\u00f3n hayekiana do capital, a\u00ednda que t\u00e9cnica e dirixida a entender primeiro a estrutura da produci\u00f3n desde cada capital particular (Hayek, 1931), entronca pola orixe da s\u00faa an\u00e1lise (ver orde espont\u00e1nea) coa do economista peruano Hernando de Soto, para o cal a cuesti\u00f3n da necesidade da dispersi\u00f3n da informaci\u00f3n subxectiva transf\u00f3rmase na produtividade mesma da evoluci\u00f3n en que as delimitaci\u00f3ns obxectivas da asignaci\u00f3n da informaci\u00f3n se concretizan a trav\u00e9s da propiedade no mercado, explicando as\u00ed ao capital nun sentido social global, reeditando a interpretaci\u00f3n marxiana. A\u00ednda que partindo de sistemas distintos ao de austr\u00edacos e neocl\u00e1sicos, o autor reelaborar\u00eda como produtiva a funci\u00f3n da propiedade en relaci\u00f3n co capital, que Marx s\u00f3 v\u00eda como \u00fatil e ata \"produtiva\" por ser necesaria para forzar ao traballo a modificarse a si mesmo a trav\u00e9s de e para a creaci\u00f3n compulsiva de plusval\u00eda, polo menos ata atopar un l\u00edmite no capital mesmo (Marx, 1857, pp.\u00a0266\u2013267). A revisi\u00f3n cr\u00edtica do concepto marxiano de valor (como traballo incorporado), implica entender a propiedade como unha instituci\u00f3n creadora en si mesma de plusval\u00eda, explicando as\u00ed por que \u00e9 vital a s\u00faa existencia para o capital:\nA comprensi\u00f3n do fen\u00f3meno investigado por De Soto, implica que o di\u00f1eiro como capital expresa en termos monetarios moito m\u00e1is que unha cuant\u00eda de traballo abstracto ou a eficiencia dun negocio determinado, sen\u00f3n que o prezo \u00e9 unha destilaci\u00f3n cuantitativa do nivel de correcci\u00f3n na distribuci\u00f3n cualitativa de toda a produci\u00f3n concreta (Hayek, 1941) nun mercado (divisi\u00f3n social do traballo), cuxa medida s\u00f3 se preserva como informaci\u00f3n real do valor dun ben determinado en tanto exprese unha asignaci\u00f3n de recursos que sexa establecida mediante relaci\u00f3ns baseadas nesa mesma forma de adquisici\u00f3n (ver debate sobre o c\u00e1lculo econ\u00f3mico no socialismo). En consecuencia, o \"misterio\" tralo capital debe buscarse m\u00e1is al\u00f3 do tempo de traballo, das enxe\u00f1ar\u00edas de produci\u00f3n, da xesti\u00f3n t\u00e9cnica ou da capacidade empresarial, sen\u00f3n na propiedade que fai a estes factores posibles (De Soto, 2000, pp.\u00a088\u201391), e cuxos efectos inmediatos son que os bens materiais transf\u00f3rmense en activos cun potencial econ\u00f3mico, e que, como corolario necesario, esa informaci\u00f3n dispersa int\u00e9grese nun s\u00f3 sistema logo de ser xerada (De Soto, 2000, pp.\u00a077\u201379).\nM\u00e1is al\u00f3 do cami\u00f1o aberto por De Soto para a comprensi\u00f3n do capital, a problem\u00e1tica do mesmo e a s\u00faa importancia refl\u00edctese, para case todos os historiadores do pensamento econ\u00f3mico, na cantidade de estudos, apolox\u00e9ticos ou cr\u00edticos, cl\u00e1sicos ou marxistas, que se fixeron sobre o mesmo sen chegar ata o momento a unha resoluci\u00f3n definitiva, ao momento que nin sequera os representantes destas diferentes correntes interpretativas chegan internamente a un acordo sobre o t\u00f3pico.\nDefinici\u00f3n marxista.\nPara os marxistas a definici\u00f3n cl\u00e1sica \u00e9 unha naturalizaci\u00f3n do capital como relaci\u00f3n social, e a s\u00faa definici\u00f3n ligada \u00e1 materialidade t\u00e9cnica adoecer\u00eda de certas deficiencias por agrupar nun mesmo concepto a obxectos que, desde a s\u00faa perspectiva, ser\u00edan cualitativamente moi diferentes, creando as\u00ed a dificultade de definir as unidades en que se mide o capital.\nNa obra de Karl Marx, o capital def\u00ednese en dous momentos: na circulaci\u00f3n e na produci\u00f3n.\nNa circulaci\u00f3n o capital \u00e9 aquel di\u00f1eiro no proceso de circular co fin de obter m\u00e1is di\u00f1eiro (s\u00f3 nunha sociedade mercantil como a capitalista o di\u00f1eiro deixa de ser un medio de circulaci\u00f3n, e pasa a ser unha expresi\u00f3n do \"valor\", que logo grazas ao seu uso como capital conv\u00e9rtese nun fin en si mesmo), pero a\u00ednda que o xurdimento do capital necesariamente debe iniciarse na circulaci\u00f3n, debe continuar f\u00f3ra del, xa que a ganancia en di\u00f1eiro non pode explicarse en forma pura dentro do intercambio, sen\u00f3n na produci\u00f3n. \nDefinindo o valor como o reflexo obxectivado da cantidade de traballo humano abstracto investido nunha mercanc\u00eda que se expresa na s\u00faa cambiabilidade e/ou no seu poder social, e cuxa condici\u00f3n de existencia como forma-valor \u00e9 que esta mercanc\u00eda sexa forzosamente tal por ser producida en forma privada como parte dunha econom\u00eda baseada no intercambio mercantil como \u00e9 o caso da capitalista, a diferenza do que acontecer\u00eda coas mercanc\u00edas producidas nas ordes sociais premodernos , ent\u00f3n, no proceso de produci\u00f3n, o capital s\u00f3 pode definirse como aquel \"valor que se valoriza\". \nA chamada forza de traballo ser\u00eda, no sistema marxiano, o \u00fanico elemento produtivo convertido en mercanc\u00eda que, a diferenza doutras m\u00e1quinas, \u00e9 capaz de crear m\u00e1is valor (m\u00e1is traballo) que o valor que porta e foi investido na mesma. Pero \u00e9 condici\u00f3n do anterior que o traballo pasa a formar parte do capital s\u00f3 en tanto a s\u00faa capacidade de producir valor transf\u00f3rmase en mercanc\u00eda. \n\u00c9 as\u00ed que o capital como proceso require ser \u00e1 vez unha relaci\u00f3n social na cal deben existir propietarios libres de mercanc\u00edas que sexan obxectos e non suxeitos do proceso social, sendo a relaci\u00f3n social mesma (o capital) o suxeito da produci\u00f3n.\nCondici\u00f3ns hist\u00f3ricas para a existencia do capital.\nOs obxectos sociais do proceso do capital son: o traballador propietario da s\u00faa forza de traballo e o capitalista propietario dos medios e ferramentas de produci\u00f3n, sen que ning\u00fan dos dous te\u00f1a control consciente sobre o proceso social xeral de produci\u00f3n, e sendo condici\u00f3n que nin o capitalista sexa propietario da forza de traballo utilizada (nin a propia nin a allea en forma de escravitude), nin o traballador sexa propietario dos medios de produci\u00f3n. O traballador debe as\u00ed ser libre de posu\u00edr e administrar a s\u00faa propia forza de traballo, co cal potencialmente pode converterse en capitalista, pero \u00e1 vez requ\u00edrese que o mesmo, tomado xa como conxunto ou clase, se atope \"liberado\" de posu\u00edr as ferramentas de produci\u00f3n, o cal sucede grazas ao resultado social dese mesmo proceso que o require para a s\u00faa propia eficiencia, ou sexa, como consecuencia dunha produci\u00f3n organizada ex-post por actores sociais en forma privada e independente dentro do contexto da propiedade individual alleable ou burguesa:\nNo modelo interpretativo de Marx, este proceso espont\u00e1neo de coerci\u00f3n intraecon\u00f3mica, debe comezar cunha primeira desposesi\u00f3n (extraecon\u00f3mica) para que se de inicio ao proceso de acumulaci\u00f3n de capital que recentemente logo pode retroalimentarse. A esta problem\u00e1tica premisa do sistema e hip\u00f3tese para a interpretaci\u00f3n hist\u00f3rica, denominase acumulaci\u00f3n orixinaria.\nClases mercantis obxecto do desenvolvemento do capital.\nA forza de traballo \u00e9 a xeradora do \"traballo socialmente necesario\", ou tempo de traballo m\u00ednimo per capita que nunha sociedade p\u00f3dese dedicar para a fabricaci\u00f3n dunha mercador\u00eda determinada nunha cantidade dada. Este tempo div\u00eddese en: 1) o tempo de traballo equivalente ao tempo de traballo involucrado na fabricaci\u00f3n da suma das mercador\u00edas necesarias que o traballador consome para o mantemento de si mesmo en tanto forza de traballo durante devandita fracci\u00f3n de tempo, e 2) o plustraballo, ou tempo restante de traballo para completar o per\u00edodo de traballo necesario na fabricaci\u00f3n desa mesma mercador\u00eda. Este \u00faltimo tempo supera ao traballo necesario para o mantemento daquela forza xa que completa o valor total requirido para crear unha mercador\u00eda tal que o seu valor sexa aceptado no mercado e que \u00e1 vez signifique un excedente respecto do custo da forza de traballo. Resulta as\u00ed que, mentres o primeiro per\u00edodo \u00e9 necesariamente pago ao obreiro, o segundo non o \u00e9, sendo a relaci\u00f3n entre un e outro a chamada taxa de explotaci\u00f3n.\nEn tanto o valor \u00e9 a representaci\u00f3n social do traballo e a plusval\u00eda a representaci\u00f3n social do plustraballo, ou plusval\u00eda posibilita que o plustraballo se transforme \u00e1 s\u00faa vez no medio de creaci\u00f3n de m\u00e1is plusval\u00eda, que \u00e9 a forma de subsistencia do capitalista o cal apr\u00f3piase da mesma logo de comprar a forza de traballo. E sendo o di\u00f1eiro a expresi\u00f3n do valor, ou sexa, do poder social portado na mercanc\u00eda para organizar o traballo alleo inconscientemente a trav\u00e9s do mercado, o di\u00f1eiro como capital pasa a ser o poder social plausible de ser monopolizado de organizar o traballo en funci\u00f3n da creaci\u00f3n de m\u00e1is capital, e que depende da competencia permanente en procura do maior plusval\u00eda por parte do obxecto humano destinado para ese fin: o capitalista.\nRelaci\u00f3n entre a produci\u00f3n de mercanc\u00edas e o capital.\nEn conxunto, tendo en conta a circulaci\u00f3n e a produci\u00f3n, o capital ser\u00eda o traballo humano xeral que se converteu no suxeito do proceso de vida dos seres humanos, ou sexa, do proceso de produci\u00f3n (Caligaris e Fitzsimons, 2012), e \u00e9 no significado hist\u00f3rico deste fen\u00f3meno no que reside a importancia do capitalismo. Segundo Marx, este ordenamento aut\u00f3nomo da vontade humana (case ausente ou perif\u00e9rico nas relaci\u00f3ns sociais directas das sociedades precapitalistas ou non-mercantis), toma a forma de capital que a somete e a forza a acumular e as\u00ed revolucionar continuamente as forzas produtivas (Marx, 1848). E isto \u00e9 as\u00ed xa que debe atoparse \u00e1 cabeza de toda a sociedade mercantil para que poida existir o valor-traballo como medida, que \u00e9 o que \u00e1 s\u00faa vez posibilita vincular unidades de produci\u00f3n privadas e aut\u00f3nomas no enteiro proceso de mercado (Marx, 1857, p.\u00a0472). Desta forma traballadores asalariados e capitalistas at\u00f3panse fronte \u00e1s condici\u00f3ns obxectivas de produci\u00f3n como un ente alleo, ou sexa, como \"capital\" (Marx, 1857, p.\u00a0473) e son \u00e1 s\u00faa vez un produto necesario e inseparable do mesmo:\nTipos de capital no sistema marxiano.\nAs categor\u00edas marxianas do capital subdividense da seguinte forma, e todas dependen da s\u00faa teor\u00eda do valor-traballo:\nA econom\u00eda pol\u00edtica.\nA econom\u00eda pol\u00edtica \u00e9 unha ciencia social que realiza unha an\u00e1lise cient\u00edfica social do capitalismo. Parte da base de que a pol\u00edtica e a econom\u00eda son interrelacionadas e non son divisibles. Polo tanto a ciencia econ\u00f3mica debe tratar ambos temas en conxunto.\nO capital \u00e9 un concepto econ\u00f3mico clave que \u00e9 definido en forma diferente na teor\u00eda neocl\u00e1sica e na marxista e cl\u00e1sica.\nDentro da an\u00e1lise do capitalismo que fai a econom\u00eda pol\u00edtica, o capital sit\u00faase como estrutura de poder. Para uns \u00e9 entendido como un actor e aglomeraci\u00f3n de recursos, mentres que para outros \u00e9 entendido como relaci\u00f3n social.\nPara os neocl\u00e1sicos, que separan a econom\u00eda da an\u00e1lise pol\u00edtica, o capital \u00e9 un recurso que \u00e9 medible -xa que ten un determinado prezo-, abarca o di\u00f1eiro, os bens, inmuebles e o propio saber -definido como capital humano- . Para os neocl\u00e1sicos aquel que disp\u00f3n dun ben se converte en capitalista a\u00ednda que este capital non xere valor; pola contra a econom\u00eda pol\u00edtica cl\u00e1sica require que este capital xere valor. As\u00ed, a modo de exemplo, en canto se acumula di\u00f1eiro baixo unha baldosa poderase ter un tesouro, pero non xerou ning\u00fan valor. Para os neocl\u00e1sicos este conv\u00e9rtese nun capitalista, mentres que na concepci\u00f3n cl\u00e1sica e marxista \u00e9 un Tesoureiro.\nPara o marxismo o capital \u00e9 un dereito sobre a ganancia, que s\u00f3 pode existir nunha sociedade que separa os traballadores dos donos dos medios de produci\u00f3n. O capital produce unha sociedade con relaci\u00f3ns sociais, que repercuten sobre a propia sociedade, en tanto que educa \u00e1 xente para obrar empresarialmente, para comprar e vender continuamente, a\u00ednda que sexa unicamente a propia forza de traballo. Estas estruturas producidas colocan \u00e1s persoas nun segundo termo, enfrontadas unhas con outras como serventes, nunha posici\u00f3n aparentemente inmodificable. O mundo pres\u00e9ntase as\u00ed cunha poderosa obxectividade \u00e1 que todos deben someterse. Como un conxunto de individuos optimizadores, para os que os outros individuos son meros obxectos de intercambio. Todos os actores sociais son caracterizados a trav\u00e9s do capital, a s\u00faa posici\u00f3n na sociedade constit\u00faese por medio do capital. As\u00ed, por exemplo, os profesores son convertidos polo social-liberalismo en empresarios das ciencias, en asistentes sociais empresarios e en mestres produtores de capital humano.\nNa tradici\u00f3n marxista difer\u00e9nciase entre o capital produtivo e o ficticio. O primeiro designa bens tanxibles -como m\u00e1quinas, inmuebles etc.-, mentres que o segundo indica dereitos capitalizados sobre futuras ganancias. Un exemplo t\u00edpico de capital ficticio son, dalg\u00fan xeito, as acci\u00f3ns. O proceso de acumulaci\u00f3n pode efectuarse en forma real -por construci\u00f3n de capacidades produtivas materiais- ou ficticio -por aumento do valor do capital financeiro-. A acumulaci\u00f3n ficticia a mi\u00fado gana din\u00e1mica, cando o beneficio no \u00e1rea do capital produtivo \u00e9 baixo. A mi\u00fado, os rumores especulativos durante unha crise poden desembocar na depreciaci\u00f3n do capital ficticio. A acumulaci\u00f3n ficticia e produtiva est\u00e1n indirectamente relacionadas. Na tradici\u00f3n post keynesiana des\u00edgnase o capital produtivo como real e o ficticio como capital financeiro.\nO capital e o poder econ\u00f3mico.\nO capital esta intr\u00ednsecamente ligado a quen ostenta os dereitos de propiedade.\nNo capitalismo, os capitalistas, como propietarios dos medios de produci\u00f3n, enfr\u00f3ntanse aos non propietarios: os traballadores. O capital crea poder econ\u00f3mico, un poder que se pode exercer mediante a disposici\u00f3n dos recursos. Os propietarios dos medios de produci\u00f3n deciden que producir, e ao que empregar -dar traballo-. A trav\u00e9s das s\u00faas decisi\u00f3ns de investimento poden, en boa medida, fixar o rumbo do desenvolvemento social. \u00c1 vez que a gama de bens que os capitalistas poden consumir \u00e9 moito m\u00e1is ampla que a dos non propietarios.\nO dominio capitalista c\u00e9ntrase nos procesos de produci\u00f3n, na que unha parte da sociedade disp\u00f3n dos medios de produci\u00f3n e a outra non. A esencia do poder no capitalismo reside en suxeitos xuridicamente libres para utilizar a riqueza propia acumulada e como homes e mulleres libres vense obrigados, para atender as s\u00faas necesidades materiais, a someterse ao poder econ\u00f3mico. O capital como relaci\u00f3n social re\u00fane os donos do di\u00f1eiro \u00e1 forza de traballo nos procesos de produci\u00f3n -xa sexa nas f\u00e1bricas, as plantaci\u00f3ns etc.-.\nInterpretaci\u00f3ns da obtenci\u00f3n de capital.\n- Pola acci\u00f3n do traballo sobre a natureza, ou sexa polo traballo cos bosques ou cos cultivos.\n- Polo excedente de produci\u00f3n, ou sexa por sacar maior produci\u00f3n e formar un capital sostible\n- Polo aforro, xa sexa por cr\u00e9ditos con bancos ou dos aforros das s\u00faas ganancias\n- Pola plusval\u00eda, ou sexa excedente apropiado polo capitalista.\nImportancia do capital.\n1. Aforro de esforzo.\n2. Incremento da produtividade.\n3. Facilita a explotaci\u00f3n de recursos naturais.\n4. Esixe a especializaci\u00f3n dun traballador.\n5. Obriga a unha persistente investigaci\u00f3n tecnol\u00f3xica.\n6. Dimin\u00fae os gastos de produci\u00f3n.\n7. Permite o desenvolvemento econ\u00f3mico."}
{"id": "25698", "revid": "1131", "url": "https://gl.wikipedia.org/wiki?curid=25698", "title": "Capital (ling\u00fc\u00edstica)", "text": "En ling\u00fc\u00edstica o capital \u00e9, segundo a teor\u00eda de Isaiah Berlin, a plusval\u00eda social que ten un determinado individuo debido a que o est\u00e1ndar est\u00e1 pr\u00f3ximo ou mesmo est\u00e1 baseado no seu dialecto, fronte a aqueles individuos que te\u00f1en que realizar o esforzo de achegarse na socializaci\u00f3n secundaria a un est\u00e1ndar que \u00e9 m\u00e1is diferente \u00e1 s\u00faa lingua de socializaci\u00f3n primaria."}
{"id": "25699", "revid": "1131", "url": "https://gl.wikipedia.org/wiki?curid=25699", "title": "Das Kapital", "text": "\"Se procura o artigo sobre o grupo de m\u00fasica, vexa Das Kapital (grupo)\"\nDas Kapital (\"O capital\") \u00e9 unha obra de econ\u00f3mica pol\u00edtica de Karl Marx publicada en 1867 e escrita en alem\u00e1n. Nela realiza unha an\u00e1lise cr\u00edtica do capitalismo e senta as bases para un modelo de socialismo.\nCaracter\u00edsticas.\nPara Marx, a necesidade primaria do capitalismo, en tanto suxeito da historia, \u00e9 a plusval\u00eda, a diferenza entre o valor da forza do traballo e o valor das mercador\u00edas producidas por esa forza de traballo. S\u00f3 a trav\u00e9s da produci\u00f3n de plusval\u00eda o di\u00f1eiro pode converterse en capital, polo que a base do capital est\u00e1 na explotaci\u00f3n da forza de traballo como mercador\u00eda."}
{"id": "25700", "revid": "23204", "url": "https://gl.wikipedia.org/wiki?curid=25700", "title": "Capitolio", "text": ""}
{"id": "25702", "revid": "95967", "url": "https://gl.wikipedia.org/wiki?curid=25702", "title": "Banda de M\u00f6bius", "text": "A faixa de Moebius, banda de M\u00f6bius ou cinta de M\u00f6bius (as\u00ed denominada en homenaxe ao matem\u00e1tico alem\u00e1n August M\u00f6bius) \u00e9 un obxecto que ten unha soa cara e non \u00e9 orientable. Para constru\u00edla p\u00e1rtese dunha cinta pechada de d\u00faas caras, faise un corte, v\u00edrase un dos extremos e v\u00f3lvese a pegar.\nEste obxecto util\u00edzase frecuentemente como exemplo en topolox\u00eda. A banda resultante s\u00f3 ten unha cara, o que se pode comprobar tratando de pintar un lado dunha cor e o oposto doutro: chegarase ao momento en que as d\u00faas cores choquen. Ademais esta \u00fanica cara non \u00e9 orientable. Se se parte cunha tr\u00edade de eixos perpendiculares, e despr\u00e1zanse paralelamente ao longo da cinta, chegarase ao punto de partida coa orientaci\u00f3n invertida.\nUn an\u00e1logo da banda de M\u00f6bius \u00e9 a garrafa de Klein, que \u00e9 un obxecto pechado que ten s\u00f3 unha superficie, non se pode diferenciar o \"f\u00f3ra\" do \"dentro\". A diferenza da cinta de M\u00f6bius, que se pode constru\u00edr facilmente, a garrafa de Klein non se pode constru\u00edr na pr\u00e1ctica. Isto \u00faltimo significa que mentres a banda encaixa en formula_1, a botella non.\nA banda de M\u00f6bius tam\u00e9n \u00e9 considerada como o espazo total dun fibrado (non trivial) tendo como base o c\u00edrculo formula_2 e fibra un intervalo."}
{"id": "25704", "revid": "1505", "url": "https://gl.wikipedia.org/wiki?curid=25704", "title": "Firewall", "text": ""}
{"id": "25706", "revid": "23204", "url": "https://gl.wikipedia.org/wiki?curid=25706", "title": "Devasa (inform\u00e1tica)", "text": "Unha devasa (en ingl\u00e9s, firewall) \u00e9 un software ou hardware utilizado como sistema de seguridade para protexer un ordenador ou unha rede de ordenadores de accesos remotos non autorizados. Este sistema controla todo o tr\u00e1fico de entrada e sa\u00edda da rede, analizando os paquetes de datos e determinando, en base a un conxunto de regras, se poden ou non pasar a trav\u00e9s da rede. Unha devasa establece unha barreira entre d\u00faas redes, unha interna, segura e de confianza e outra que se asume como non segura.\nA devasa pode residir no servidor que act\u00faa como \"gateway\" ou nun sistema dedicado situado entre a rede de \u00e1rea local e Internet, de maneira que a rede privada nunca accede \u00e1 internet directamente. A devasa realiza un seguimento de todos os ficheiros que entran e saen da rede para poder detectar a orixe dun virus, intentos de acceso non autorizado ou an\u00e1lises de portos.\nVantaxes de empregar unha devasa.\nUn dispositivo de proxy (que realiza unha acci\u00f3n por outro) pode actuar coma devasa respondendo \u00f3s paquetes de entrada como se fose unha aplicaci\u00f3n mentres que bloquea outros paquetes.\nAs devasas te\u00f1en a mi\u00fado funcionalidade de traduci\u00f3n de enderezos de rede (NAT) e \u00e9 com\u00fan utilizar as\u00ed o chamado \"espazo de enderezos privado\" nas m\u00e1quinas detr\u00e1s dela. Este espazo de enderezos privado se realiza cando non se disp\u00f3n de suficientes enderezos p\u00fablicos de internet. O espazo de enderezos privado est\u00e1 definido polo RFC 1918."}
{"id": "25709", "revid": "1131", "url": "https://gl.wikipedia.org/wiki?curid=25709", "title": "Casa da Axudant\u00eda", "text": "A casa da Axudant\u00eda \u00e9 unha casa de indianos situada na r\u00faa de San Roque n\u00ba 14 de Ribadeo, nun grupo de catro casas de indianos xunto \u00e1 casa de Torres, a casa de Rodr\u00edguez Blas e a casa de And\u00e9s. Do outro lado est\u00e1 a capela de San Roque.\nCaracter\u00edsticas.\nTr\u00e1tase dunha casa de orixe unifamiliar constru\u00edda en 1886 promovida por Francisco L\u00f3pez Garc\u00eda, e \u00e9 de estilo ecl\u00e9ctico. Ten tres plantas e baixocuberta, de 265 m\u00b2 (medidas polo SIXPAC). Ten cerraz\u00f3n da leira con murete e enreixado.\nTen acceso con escaleiras na planta baixa. As tres plantas te\u00f1en un aspecto moi diferente xa na fachada principal: na entrada, d\u00faas columnas de fundici\u00f3n mante\u00f1en o balc\u00f3n superior, con miradoiros met\u00e1licos a ambos os lados.\nDurante moitos anos foi a sede da Axudant\u00eda de Mari\u00f1a."}
{"id": "25710", "revid": "112051", "url": "https://gl.wikipedia.org/wiki?curid=25710", "title": "Ah", "text": ""}
{"id": "25711", "revid": "56817", "url": "https://gl.wikipedia.org/wiki?curid=25711", "title": "Ai", "text": "Ai pode referirse a:"}
{"id": "25712", "revid": "112055", "url": "https://gl.wikipedia.org/wiki?curid=25712", "title": "Aieu", "text": ""}
{"id": "25714", "revid": "408", "url": "https://gl.wikipedia.org/wiki?curid=25714", "title": "Bah", "text": ""}
{"id": "25718", "revid": "23204", "url": "https://gl.wikipedia.org/wiki?curid=25718", "title": "Augusto Gonz\u00e1lez de Linares", "text": "Augusto Gonz\u00e1lez de Linares, nado en Valle, no concello de Cabu\u00e9rniga en 1845 e finado en Santander o 1 de maio de 1904, foi un pedagogo c\u00e1ntabro.\nTraxectoria.\nFixo estudos primeiro na escola municipal e logo nos Escolapios de Villacarriedo e no Instituto de Santander. Fixo a carreira de Ciencias Naturais e Dereito en Valladolid e Madrid (1861-1864). Foi axudante de mineralox\u00eda no Museo de Ciencias Naturais (1867-1869) e substituto na c\u00e1tedra de Historia Natural do Instituto Cardenal Cisneros, ambos en Madrid. doctor en Ciencias no 1870, no 1872 obt\u00e9n a c\u00e1tedra de Historia Natural do Instituto de Albacete, que abandona en breve \u00f3 obter a c\u00e1tedra universitaria de Historia Natural na Universidade de Santiago de Compostela, onde est\u00e1 de agosto do 1872 ata abril de 1875, onde \u00e9 firme partidario do evolucionismo, que comezaba a facerse un oco en Espa\u00f1a, e dese\u00f1ou unha filosof\u00eda natural de sentido krausista, escribindo un ensaio de introduci\u00f3n \u00f3 estudo da Historia Natural (1973).\nCo catedr\u00e1tico de Qu\u00edmica org\u00e1nica, Laureano Calder\u00f3n (1847-1894), encabezou unha protesta para a liberdade de c\u00e1tedra en 1875, contra unha circular do ministro naquel ent\u00f3n. En marzo conseguiron adhesi\u00f3ns na Universidade Central madrile\u00f1a, pasando a ser chamada a \"segunda cuesti\u00f3n universitaria\", motivo polo que foi apartado da s\u00faa c\u00e1tedra.\nNo 1876, cofunda a Instituci\u00f3n Libre de Ense\u00f1anza (ILE), a instancias de Francisco Giner de los R\u00edos, e con Gumersindo de Azc\u00e1rate e Nicol\u00e1s Salmer\u00f3n, entre outros. Foi o primeiro secretario dela ata 1880, ensinando Cristalograf\u00eda e Morfolox\u00eda Natural xunto a Salvador Calder\u00f3n (1853-1911), e realiza viaxes cient\u00edficas por Europa, que facilitaron a investigaci\u00f3n bot\u00e1nica con Van Thiegen no Museo De Historia Natural de Par\u00eds e outras noutros lugares e outras personalidades cient\u00edficas do momento.\nNo 1881, \u00f3 gobernar os liberais, volta \u00e1 s\u00faa c\u00e1tedra, pero na Universidade de Valladolid por estar ocupada a s\u00faa praza en Santiago.\nFoi comisionado en 1883 para estudar as costas espa\u00f1olas, comezando as investigaci\u00f3ns sobre o litoral. No 1884 reincorporouse \u00e1 actividade docente en Valladolid, participando na promulgaci\u00f3n en 1886 do primeiro centro espa\u00f1ol de biolox\u00eda mari\u00f1a, a 'Estaci\u00f3n Mar\u00edtima de Zoolog\u00eda y Bot\u00e1nica experimentales'. \u00d3 ano seguinte vai a Italia para estudar a instituci\u00f3n correspondente en N\u00e1poles, sendo nomeado \u00e1 volta director da nova instituci\u00f3n, que dirixir\u00eda en Santander ata a s\u00faa morte.\nNa actualidade leva o seu nome un IES en Santander."}
{"id": "25719", "revid": "89787", "url": "https://gl.wikipedia.org/wiki?curid=25719", "title": "Francisco Giner de los R\u00edos", "text": "Francisco Giner de los R\u00edos, nado en Ronda (provincia de M\u00e1laga) o 10 de outubro de 1839 e finado en Madrid o 17 de febreiro de 1915, foi un fil\u00f3sofo, pedagogo e ensa\u00edsta espa\u00f1ol. Foi disc\u00edpulo de Juli\u00e1n Sanz del R\u00edo e fundador e director da Instituci\u00f3n Libre de Ense\u00f1anza.\nTraxectoria.\nNaceu nunha familia acomodada, seu pai foi funcionario de Facenda, o que lle permitiu ter formaci\u00f3n universitaria. Estudou Filosof\u00eda en Barcelona e Granada, onde se licencia en Dereito Civil e Can\u00f3nico o 27 de xu\u00f1o de 1856. Consegue o doutoramento o 9 de xu\u00f1o de 1857 na Universidade de Madrid e solicita, de contado, opositar \u00e1 c\u00e1tedra de Filosof\u00eda de Dereito desta mesma universidade.\nVolta de novo a Madrid en 1863, onde entrou en contacto e recibiu a influencia do profesor Juli\u00e1n Sanz del R\u00edo, introdutor en Espa\u00f1a do ideario de Karl Christian Friedrich Krause. As ideas e influencia do krausismo marcaron para sempre tanto o pensamento como a obra de Giner de los R\u00edos. O 10 de agosto de 1867, obtivo a c\u00e1tedra de Filosof\u00eda do Dereito e de Dereito Internacional na Universidade de Madrid. O seu car\u00e1cter profundamente cr\u00edtico, os seus modos de ensinar e a s\u00faa ilimitada ilusi\u00f3n docente convert\u00e9rono nunha das figuras obrigadas do Madrid universitario. Non dubidou en enfrontarse abertamente a certas ordenanzas atentatorias \u00e1 liberdade de c\u00e1tedra que foran adoptadas polo ministro de Fomento, Marqu\u00e9s de Orovio, polo que unha Real Orde (14 de maio de 1868) susp\u00e9ndeo do desempe\u00f1o da c\u00e1tedra na que se reintegrou pouco despois o 19 de outubro. Por\u00e9n, como consecuencia das s\u00faas opini\u00f3ns contrarias \u00e1s disposici\u00f3ns do goberno, unha nova Orde asinada por Orovio o 17 de xullo de 1875, af\u00e1stao definitivamente da s\u00faa c\u00e1tedra, xunto con amigos e disc\u00edpulos, boa parte dos cales compartiron desde ese instante os so\u00f1os transformadores de Giner de los R\u00edos. A ra\u00edz dos acontecementos anteriores, puxo en marcha unha das iniciativas que m\u00e1is marcou a educaci\u00f3n de Espa\u00f1a.\nMalia que tam\u00e9n destacou como xurisconsulto e como pensador, foi coa fundaci\u00f3n da Instituci\u00f3n Libre de Ense\u00f1anza cando sa\u00edu a relucir o xenial pedagogo que Giner levaba dentro. Desde ese instante e ata o fin dos seus d\u00edas, dedicouse en corpo e alma a p\u00f3r en pr\u00e1ctica as li\u00f1as pedag\u00f3xicas que definen a Instituci\u00f3n: formaci\u00f3n de homes \u00fatiles \u00e1 sociedade, pero sobre todo homes capaces de concibir un ideal; coeducaci\u00f3n e reco\u00f1ecemento expl\u00edcito da muller en p\u00e9 de igualdade co home; racionalismo, liberdade de c\u00e1tedra e de investigaci\u00f3n, liberdade de textos, e supresi\u00f3n dos exames memor\u00edsticos. Unha escola activa, neutra e non dogm\u00e1tica, baseada no m\u00e9todo cient\u00edfico, que abarca toda a vida do home e que pretende a formaci\u00f3n de homes completos, abertos a t\u00f3dolos \u00e1mbitos do saber humano. Giner opuxo a liberdade \u00e1 autoridade.\nEn 1881 foi restitu\u00eddo na s\u00faa c\u00e1tedra (Real Orde do 30 de marzo, asinada polo ministro de Fomento Jos\u00e9 Luis Albareda). A Instituci\u00f3n Libre de Ense\u00f1anza, baixo a direcci\u00f3n de Giner, continuou a s\u00faa andaina como modelo de calidade de ensinanza, non tardando en adquirir renome nacional e internacional. Fundaci\u00f3ns da ILE foron o Museo Pedag\u00f3xico Nacional, as Colonias Escolares, a Xunta para Ampliaci\u00f3n de Estudios e Investigaci\u00f3ns Cient\u00edficas (xermolo do CSIC), a Residencia de Estudiantes, a Direcci\u00f3n Xeral de Primeira Ensinanza, as Misi\u00f3ns Pedag\u00f3xicas...\nEses eran os so\u00f1os de Giner e a s\u00faa contribuci\u00f3n \u00e1 consecuci\u00f3n dun pa\u00eds de persoas libres dirixidas por persoas libres e con preparaci\u00f3n adecuada. A lista de personalidades, alumnos e profesores nalg\u00fan momento relacionados coa ILE ou formados directamente nela \u00e9 moi longa, sendo transcendental a iniciativa na historia de Espa\u00f1a. Destacan nomes como Manuel Aza\u00f1a, Juli\u00e1n Besteiro, Jos\u00e9 Ortega y Gasset, Federico Garc\u00eda Lorca, Salvador Dal\u00ed, Antonio Machado, Juan Ram\u00f3n Jim\u00e9nez, Luis Bu\u00f1uel, Unamuno, Bosch Gimpera, ou Antonio Machado, que lle dedicou un panex\u00edrico.\n\u00c9 un personaxe clave pola s\u00faa influencia sobre os ideais ilustrados liberais, no sentido franc\u00e9s (radical-laico), que serviron \u00e1 minor\u00eda intelectual republicana e, m\u00e1is tarde, \u00e1 esquerda revisionista.\nFoi o continuador do krausismo no \u00faltimo terzo do s\u00e9culo XIX e os primeiros anos do XX. Exerceu un influxo enorme sobre os seus disc\u00edpulos, e renovou a vida intelectual espa\u00f1ola, a educaci\u00f3n e mesmo a sensibilidade do pa\u00eds. Tam\u00e9n est\u00e1 visto como un precursor da sociolox\u00eda xur\u00eddica.\nEn 1887 creou a Fundaci\u00f3n Sierra-Pambley en Villablino.\nInfluencia.\nO prop\u00f3sito de Giner de los R\u00edos foi rexenerar o pa\u00eds a trav\u00e9s das conciencias, a revoluci\u00f3n das conciencias. Quer\u00eda crear homes \u00edntegros, cultos, capaces, en base \u00e1 idea de que os cambios os producen os homes, non as rebeli\u00f3ns nin as guerras.\nTrala guerra civil espa\u00f1ola todo o relativo a Giner, xa que era sin\u00f3nimo de liberdade, foi prohibido polo r\u00e9xime franquista, o que provocou a perda de boa parte da s\u00faa obra. Durante a ditadura a ensinanza pasou a estar controlada pola igrexa, facendo que a maior\u00eda dos seguidores de Giner desaparecesen. Por\u00e9n, existen alg\u00fans colexios en Espa\u00f1a que est\u00e1n retomando os principios pedag\u00f3xicos de Giner adaptados \u00f3s novos tempos.\nPrincipios pedag\u00f3xicos.\nA pedagox\u00eda de Giner \u00e9 comparada en ocasi\u00f3ns coa escola socr\u00e1tica, na que o profesor infl\u00fae nos seus alumnos non pola s\u00faa autoridade, sen\u00f3n polo seu co\u00f1ecemento, a s\u00faa sabedor\u00eda. A relaci\u00f3n entre os alumnos e o profesor era \u00edntima, pr\u00f3xima, familiar, para as\u00ed poder influ\u00edr mellor na s\u00faa conciencia. Era unha escola eminentemente pr\u00e1ctica, na que cada alumno ti\u00f1a un caderno (e non un libro acad\u00e9mico) co que traballaba. Os exames memor\u00edsticos non exist\u00edan. As excursi\u00f3ns eran frecuentes, a museos de todo tipo, a f\u00e1bricas, \u00f3 campo etc. Estas excursi\u00f3ns duraban varios d\u00edas, e moitos antigos alumnos record\u00e1banas con gratitude. Unha das m\u00e1is recordadas foi cando levou \u00f3s alumnos andando desde Madrid ata Lisboa.\nEp\u00f3nimos de centros educativos.\nVarios centros educativos levan o seu nome:"}
{"id": "25720", "revid": "181", "url": "https://gl.wikipedia.org/wiki?curid=25720", "title": "Arist\u00f3teles - \u0391\u03c1\u03b9\u03c3\u03c4\u03bf\u03c4\u03ad\u03bb\u03b7\u03c2", "text": ""}
{"id": "25730", "revid": "6939", "url": "https://gl.wikipedia.org/wiki?curid=25730", "title": "Godescalco", "text": "Godescalco ou Gotescalco foi un eclesi\u00e1stico franco do s\u00e9culo X, bispo de Le Puy entre os anos 927 e 962. Co\u00f1ecido por ser un dos primeiros peregrinos do Cami\u00f1o de Santiago de nome co\u00f1ecido, peregrinou a Santiago de Compostela a fins do ano 950 e comezos de 951. Tras a volta da peregrinaci\u00f3n mandou edificar unha capela no alto do outeiro de Aguilhe dedicada a San Miguel e de inspiraci\u00f3n moz\u00e1rabe e que se consagrou no ano 962."}
{"id": "25731", "revid": "92340", "url": "https://gl.wikipedia.org/wiki?curid=25731", "title": "Ces\u00e1reo de Monserrat", "text": "Ces\u00e1reo de Monserrat, finado no ano 981, foi un eclesi\u00e1stico catal\u00e1n, fundador e primeiro abade do mosteiro de Santa Cecilia de Monserrat (944 - 981).\nTraxectoria.\nDe orixe moz\u00e1rabe, buscou refuxio en Catalu\u00f1a \u00e1 cabeza dun grupo de monxes, protexido pola condesa Riquilda de Barcelona, concedeulle terreo para fundar un mosteiro, dependente eclesiasticamente do bispo de Narbona. Ces\u00e1reo, enfrontado ao bispo, tentou restaurar a s\u00e9 eclesi\u00e1stica de Tarragona e peregrinou no ano 959 a Santiago de Compostela, para buscar a axuda do bispo de Santiago. No ano 966 os bispos galegos e leoneses reco\u00f1eceron a Ces\u00e1reo como metropolitano de Tarragona, pero a decisi\u00f3n contou coa oposici\u00f3n dos bispos catal\u00e1ns e do de Narbona, a\u00ednda as\u00ed Ces\u00e1reo utilizou o t\u00edtulo de arcebispo de Tarragona."}
{"id": "25734", "revid": "56817", "url": "https://gl.wikipedia.org/wiki?curid=25734", "title": "Peregrinaci\u00f3n a Santiago de Compostela", "text": "Os peregrinos que fixeron o Cami\u00f1o de Santiago, dende o s\u00e9culo IX en diante, tiveron diversas motivaci\u00f3ns, fundamentalmente relixiosas, nun primeiro momento, e doutros tipos \u00f3 longo dos s\u00e9culos.\nMotivaci\u00f3ns.\nP\u00f3dense agrupar as posibles motivaci\u00f3ns nas seguintes posibilidades:\nOrganizaci\u00f3n da viaxe.\nPor raz\u00f3ns obvias (climatolox\u00eda, horas de luz), a peregrinaci\u00f3n era unha actividade m\u00e1is propia dos meses estivais \u00e1 que se daba comezo entre marzo e abril.\nAntes de sa\u00edr para facer o cami\u00f1o era frecuente que o peregrino fixera testamento, xa que a viaxe ti\u00f1a serios perigos e moitos non volv\u00edan, ou fac\u00edano enfermos e alg\u00fans tardaban anos en volver.\nOs peregrinos franceses e alem\u00e1ns era habitual que fixesen o cami\u00f1o agrupados en confrar\u00edas. Os ingleses, escandinavos e flamengos fac\u00edan a viaxe en expedici\u00f3ns mar\u00edtimas ata os portos de Ribadeo, Ferrol ou A Coru\u00f1a, ou mesmo desembarcaban en Normand\u00eda ou Breta\u00f1a para seguir dende al\u00ed o cami\u00f1o a p\u00e9.\nReun\u00edanse en grupos m\u00e1is ou menos numerosos, buscando as\u00ed a axuda mutua e a protecci\u00f3n fronte animais salvaxes ou bandoleiros, non infrecuentes na Idade Media, e que xustifican as acci\u00f3ns de relixiosos e nobres para mellorar as condici\u00f3ns de seguridade do peregrino creando cami\u00f1os, levantando pontes e constru\u00edndo albergues e hospitais, e mesmo cemiterios, cuxa presenza \u00e9 constante \u00f3 longo do Cami\u00f1o.\nAtributos do peregrino.\nA vestimenta dos peregrinos descr\u00edbese no serm\u00f3n \"Veneranda Dies\" do \"Codex Calixtinus\". En calquera caso, os peregrinos \"hist\u00f3ricos\" eran de toda clase e condici\u00f3n, o que explicaba as grandes diferenzas entre a indumentaria e equipaxes dos nobres e a dos cami\u00f1antes \"de a p\u00e9\".\nO peregrino levaba un manto con esclavina, chapeu de aba ancha e para apoiarse e defenderse dos animais salvaxes un bord\u00f3n longo. No bord\u00f3n at\u00e1base unha cabaza, na que levaba auga ou vi\u00f1o.\nRematada a viaxe, os peregrinos cos\u00edan no manto e na esclavina cunchas de vieiras, que se converteron no s\u00edmbolo do Cami\u00f1o.\nO mesmo Picaud, cando describe na s\u00faa \"Gu\u00eda do Peregrino\" (Libro V do \"C\u00f3dice Calixtino\") a cidade de Santiago, di que diante da porta Franc\u00edxena (hoxe, da Acibecher\u00eda) \"... est\u00e1 o para\u00edso, asoallado de pedra, onde se venden \u00f3s peregrinos c\u00f3nchegas, ou sexa, s\u00edmbolos de Santiago\" ."}
{"id": "25735", "revid": "6", "url": "https://gl.wikipedia.org/wiki?curid=25735", "title": "Casa da Comandancia", "text": ""}
{"id": "25739", "revid": "1131", "url": "https://gl.wikipedia.org/wiki?curid=25739", "title": "Casa de Boado", "text": "A casa de Boado foi unha casa de indianos situada en Ribadeo. Situ\u00e1base na r\u00faa de Buenos Aires n\u00ba 8. Era unha casa nobre palaciana de tres plantas de 140 m\u00b2, con tres ocos iguais en cada planta."}
{"id": "25740", "revid": "1131", "url": "https://gl.wikipedia.org/wiki?curid=25740", "title": "Casa de Don Inocencio", "text": "A casa de Don Inocencio \u00e9 unha casa de indianos situada en Rinlo, (Ribadeo). Mandouna constru\u00edr Inocencio V\u00e1zquez Aguiar en 1912. De estilo ecl\u00e9ctico, conta con tres plantas (baixo e dous pisos) de 220 m\u00b2 (medidas polo SIXPAC)."}
{"id": "25743", "revid": "15490", "url": "https://gl.wikipedia.org/wiki?curid=25743", "title": "Mario Vargas Llosa", "text": "Mario Vargas Llosa, nado en Arequipa o 28 de marzo de 1936, \u00e9 un novelista, articulista e ensa\u00edsta pol\u00edtico peruano, premio Nobel de Literatura en 2010.\nTraxectoria.\nFillo de Ernesto Vargas Maldonado e de Dora Llosa Ureta, que se separaron antes de que el nacese. Proveniente dunha familia de clase media, a idade temper\u00e1n viaxou \u00e1 cidade boliviana de Cochabamba onde viviu toda a s\u00faa infancia e cursou os seus primeiros estudos no Colexio La Salle desa cidade. Durante o goberno de Jos\u00e9 Luis Bustamante e Rivero o seu av\u00f3 obtivo un cargo pol\u00edtico na cidade de Piura polo que regresou xunto a toda a s\u00faa familia e se instalou nesa cidade. En 1946 co\u00f1eceu ao seu pai, quen resid\u00ed\u00ada na cidade de Lima. A partir dese ano m\u00fadase \u00e1 cidade capital xunto coa s\u00faa nai e o seu pai.\nEn Piura cursou os seus estudos primarios no colexio salesiano desa cidade. Unha vez en Lima estudou no colexio La Salle e, durante dous anos, no Colexio Militar Leoncio Prado, situado no distrito chalaco de A Perla.\nNo ver\u00e1n anterior ao comezo do seu \u00faltimo ano de colexio, Vargas Llosa iniciouse no oficio de xornalista. Retirouse do colexio militar e ese \u00faltimo ano cursouno na cidade de Piura, onde traballou na publicaci\u00f3n do xornal local \"A Industria\" e onde, doutra banda, se levou a cabo a representaci\u00f3n teatral da s\u00faa primeira obra dram\u00e1tica \"La Huida del Inca\".\nDurante o goberno de Manuel A. Odr\u00eda ingresou na Universidade Nacional Maior de San Marcos onde fixo alg\u00fans cursos de Dereito e rematou a carreira de Letras. A s\u00faa vocaci\u00f3n de escritor \u00edase consolidando \u00e1 vez que a s\u00faa carreira como xornalista \u00eda cedendo paso \u00e1s s\u00faas novas obrigas.\nContraeu matrimonio con Xulia Urquidi, que era t\u00ed\u00ada pol\u00edtica por parte materna. Debido \u00e1 diferenza de idades, o seu matrimonio non durou moito. A parella non puido ter fillos.\nEn 1958 obtivo a bolsa de estudos \"Xavier Prado\" que lle permitiu viaxar a Madrid ao ano seguinte onde cursa un Doutoramento na Universidade Complutense de Madrid, obtendo o grao de Doutor en Filosof\u00ed\u00ada e Letras. En 1959 publica un conxunto de contos baixo o t\u00edtulo de \"Los Jefes\" que obt\u00e9n o \"Premio Leopoldo Arias\". Logo de doutorarse inst\u00e1lase en Par\u00eds.\nSuscitou atenci\u00f3n como escritor por primeira vez coa s\u00faa novela \"La ciudad y los perros\" (1962) (traducida en 1963 ao ingl\u00e9s baixo o t\u00edtulo de \"The Time of the Hero\") baseada nas propias vivencias adolescentes do autor como cadete no \"Colexio Militar Leoncio Prado\".\nA s\u00faa obra a mi\u00fado critica a xerarqu\u00ed\u00ada de castes sociais e raciais vixente a\u00ednda hoxe no Per\u00fa e en Am\u00e9rica Latina. Moitos dos seus escritos son tam\u00e9n de natureza autobiogr\u00e1fica, como \"La Casa Verde\" (1966) e \"La T\u00eda Julia y el Escribidor\" (1977). A s\u00faa novela hist\u00f3rica \"La guerra del fin del mundo\" (1981) ten lugar nas profundidades do sertao brasileiro do s\u00e9culo XIX, estando baseada en feitos aut\u00e9nticos da historia do Brasil, a revolta antirrepublicana de masas milenaristas sebastianistas guiadas polo taumaturgo iluminado \"Ant\u00f3n Conselheiro\" na vila de \"Canudos\".\nEn 1965 casa con Patricia Llosa (curm\u00e1 s\u00faa) coa que tivo tres fillos. Regresa a Europa onde reside entre Par\u00eds, Londres e Barcelona. En 1974 regresa ao Per\u00fa e entra no xornalismo televisivo como condutor do programa pol\u00edtico \"La Torre de Babel\".\nNa d\u00e9cada de 1980, Vargas Llosa volveuse politicamente activo e causou sorpresa coas s\u00faas posici\u00f3ns liberais, xa que a intelectualidade da \u00e9poca caracteriz\u00e1base polo seu p\u00fablico esquerdista.\nEn 1983 obt\u00e9n o cargo m\u00e1is pol\u00e9mico da s\u00faa carreira ao ser nomeado polo ent\u00f3n Presidente do Per\u00fa, o arquitecto Fernando Bela\u00fande Terry, como presidente da \"Comisi\u00f3n Investigadora do Caso Uchuraccay\" onde os comuneiros asasinaron a oito xornalistas.\nEn 1987, ante os intentos do goberno aprista de Alan Garc\u00eda P\u00e9rez de estatalizar a banca peruana, Vargas Llosa perf\u00edlase coma l\u00edder pol\u00edtico ao encabezar a protesta contra esa acci\u00f3n. Inicia a s\u00faa carreira pol\u00edtica e pres\u00e9ntase como candidato para asumir a Presidencia do Per\u00fa en 1990.\nGran parte da campa\u00f1a electoral tivo a Vargas Llosa como candidato favorito, con todo un s\u00fapeto crecemento do candidato Alberto Fujimori, quen ata 15 d\u00edas antes da elecci\u00f3n aparec\u00ed\u00ada con menos do 10% das preferencias, forzou unha segunda volta electoral na cal Vargas Llosa perdeu a elecci\u00f3n.\nLogo das elecci\u00f3ns, sa\u00edu do Per\u00fa e instalouse en Madrid. O goberno de Jos\u00e9 Mar\u00eda Aznar concedeulle a nacionalidade espa\u00f1ola sen que tivese que renunciar \u00e1 peruana polo que mant\u00e9n ambas. \u00c9 membro da Real Academia Espa\u00f1ola da Lingua.\nVargas Llosa volveu ocuparse na literatura co seu libro autobiogr\u00e1fico \"El pez en el agua\" en 1993, \"Los cuadernos de Don Rigoberto\" en 1996. \"El paraiso en la otra esquina\" no 2002. O seu traballo m\u00e1is recente \u00e9 un ensaio que resume o curso ditado en Oxford sobre a novela Os Miserentos de Victor Hugo, \"La tentaci\u00f3n de lo imposible\".\nA novela \"La Fiesta del Chivo\" (2000) foi levada ao cine da man do seu curm\u00e1n Lu\u00eds Llosa na pel\u00edcula hom\u00f3nima.\nEn febreiro de 2018 autodefin\u00eduse como dem\u00f3crata, liberal e antinacionalista.\nPremios e distinci\u00f3ns.\nAo longo da s\u00faa carreira, Mario Vargas Llosa recibiu innumerables premios e distinci\u00f3ns. C\u00f3mpre destacar sobre todo dous dos m\u00e1ximos galard\u00f3ns que se conceden no eido das letras hisp\u00e1nicas: o Premio R\u00f3mulo Gallegos (1967) e, sobre todo, o Premio Cervantes (1994). Outros destacados premios no seu haber son o Premio Nacional de Novela do Per\u00fa (en 1967, pola s\u00faa novela \"La casa verde\"), o Premio Pr\u00edncipe de Asturias das Letras (Espa\u00f1a) (1986) e o Premio da Paz dos Libreiros de Alema\u00f1a, outorgado na Feira do Libro de Frankfurt (1997). En 1993 foille concedido o Premio Planeta pola s\u00faa novela \"Lituma en los Andes\". Un gran relevo na s\u00faa carreira literaria tivo o Premio Biblioteca Breve, que se lle outorgou por \"La ciudad y los perros\", en 1963, e marcou o inicio da s\u00faa exitosa carreira literaria internacional.\n\u00c9 membro da Academia Peruana da Lingua desde 1977, e da Real Academia Espa\u00f1ola desde 1994. Conta no seu haber con m\u00e1is de 30 doutoramentos \"honoris causa\" por outras tantas universidades de Europa, Am\u00e9rica e Asia; poden citarse brevemente os concedidos polas universidades de Yale (1994), Ben Guri\u00f3n Ber-Sheeva de Israel (1998), Harvard (2001), San Marcos de Lima (2001), Oxford (2003) e A Sorbona (2005). Foi condecorado polo Goberno franc\u00e9s coa Lexi\u00f3n de Honor en 1985."}
{"id": "25746", "revid": "22570", "url": "https://gl.wikipedia.org/wiki?curid=25746", "title": "Santiago Peregrino", "text": "Santiago Peregrino \u00e9 unha imaxe iconogr\u00e1fica de Santiago o Maior que se orixinou en Francia ao identificarse o ap\u00f3stolo cos peregrinos que fac\u00edan o Cami\u00f1o de Santiago e que se caracteriza por levar o ap\u00f3stolo os atributos dos peregrinos. Converteuse na imaxe m\u00e1is popular do ap\u00f3stolo na Baixa Idade Media"}
{"id": "25748", "revid": "408", "url": "https://gl.wikipedia.org/wiki?curid=25748", "title": "Cant\u00e9", "text": ""}
{"id": "25749", "revid": "1987", "url": "https://gl.wikipedia.org/wiki?curid=25749", "title": "Che", "text": "Che pode referise a:"}
{"id": "25751", "revid": "408", "url": "https://gl.wikipedia.org/wiki?curid=25751", "title": "Fou", "text": ""}
{"id": "25752", "revid": "1131", "url": "https://gl.wikipedia.org/wiki?curid=25752", "title": "Ho", "text": ""}
{"id": "25754", "revid": "408", "url": "https://gl.wikipedia.org/wiki?curid=25754", "title": "Oi", "text": ""}
{"id": "25755", "revid": "1131", "url": "https://gl.wikipedia.org/wiki?curid=25755", "title": "Ne", "text": ""}
{"id": "25756", "revid": "408", "url": "https://gl.wikipedia.org/wiki?curid=25756", "title": "Boh", "text": ""}
{"id": "25757", "revid": "408", "url": "https://gl.wikipedia.org/wiki?curid=25757", "title": "Ouh", "text": ""}
{"id": "25759", "revid": "408", "url": "https://gl.wikipedia.org/wiki?curid=25759", "title": "Xo", "text": ""}
{"id": "25760", "revid": "98629", "url": "https://gl.wikipedia.org/wiki?curid=25760", "title": "Ca", "text": "Ca pode referirse a:"}
{"id": "25761", "revid": "114", "url": "https://gl.wikipedia.org/wiki?curid=25761", "title": "M\u00e9ndez Ferr\u00edn", "text": ""}
{"id": "25768", "revid": "23204", "url": "https://gl.wikipedia.org/wiki?curid=25768", "title": "Ambiente", "text": "O ambiente (ou o medio), en ecolox\u00eda, def\u00ednese como os elementos bi\u00f3ticos e abi\u00f3ticos que rodean aos organismos, ou \u00e1s poboaci\u00f3ns, e que determinan a s\u00faa capacidade de supervivencia, o seu desenvolvemento e a s\u00faa evoluci\u00f3n. O conxunto de condici\u00f3ns externas que afectan a esas condici\u00f3ns poden ser de tipo social e cultural, e nalg\u00fans contextos, incluso pol\u00edticas e econ\u00f3micas. As dimensi\u00f3ns dos ambientes var\u00edan desde escalas microsc\u00f3picas ao conxunto da terra e son incontables. Os ambientes p\u00f3dense clasificar segundo as s\u00faas caracter\u00edsticas, por exemplo, en ambientes mari\u00f1os, atmosf\u00e9ricos ou terrestres. Cando se lle presta atenci\u00f3n aos espazos ocupados polas especies, o termo ambiente adoita ser un sin\u00f3nimo de h\u00e1bitat.\nOs espazos onde as actividades humanas tiveron un efecto de transformaci\u00f3n importante do ambiente \"natural\", como a construci\u00f3n de cidades e urbanizaci\u00f3ns ou transformado a terra en labrad\u00edo intensivo, p\u00f3dese definir como ambientes de antroposfera.\nO \"d\u00eda mundial do ambiente\" celebrase o 5 de xu\u00f1o.\n\u00c9timo.\nA palabra \"ambiente\" procede do lat\u00edn \"ambiens, -ambientis\", e esta de \"ambere\", \"rodear\", \"estar a ambos lados\". A palabra \"medio\", como substantivo, procede do lat\u00edn \"medium\" (forma neutra) e como adxectivo, do lat\u00edn \"medius\" (forma masculina). O termo \"medio ambiente\" \u00e9 redundante.\nDominios.\nOs ambientes terrestres danse en catro grandes dominios onde se poden producir a interacci\u00f3n entre os organismos vivos con factores bi\u00f3ticos ou abi\u00f3ticos: a litosfera, a hidrosfera, a atmosfera e a biosfera. Nestes dominan os medios rochosos, acuosos, a\u00e9reos ou bi\u00f3ticos, respectivamente. Nalg\u00fans casos def\u00ednese a criosfera como un ambiente propio, independente da hidrosfera, e a pedosfera (que \u00e9 o conxunto de solos) como unha parte propia da litosfera.\nInteracci\u00f3ns entre a vida e os ambientes.\nAs formas de vida que est\u00e1n presentes arestora estano porque conseguiron adaptarse, ou o estiveron conseguindo, as condici\u00f3ns de ambiente que ocupan. Factores abi\u00f3ticos como a temperatura, a luz, a humidade, os nutrientes dos solos ou outros, condicionan \u00e1s especies dentro do ambiente. Do mesmo xeito, as formas de vida modifican as condici\u00f3ns dos ecosistemas, coa produci\u00f3n de recursos ou a creaci\u00f3n de novos nichos. As\u00ed, a liberaci\u00f3n de ox\u00edxeno \u00e1 atmosfera foi un fito evolutivo que determinou os patr\u00f3ns bioxeoqu\u00edmicos do planeta e modificaron os ambientes presentes no planeta. Deu p\u00e9 a que aparecesen as plantas, e logo a vida animal, no evento da grande oxidaci\u00f3n."}
{"id": "25769", "revid": "15490", "url": "https://gl.wikipedia.org/wiki?curid=25769", "title": "Hititas", "text": "Os hititas foron un pobo indoeuropeo que habitou a Asia Menor durante a Antig\u00fcidade. Invadiron a Asia Menor central sobre o 2500 a.C.. Someteron o pobo aut\u00f3ctono, os hattis, dos que tomaron prestados varios deuses, mitos e ritos e parte da s\u00faa lingua.\nHistoria.\nA historia deste pobo p\u00f3dese dividir en varias fases:\nX\u00e9nese do pobo hitita e migraci\u00f3n a Anatolia.\nOs hititas, e os pobos indoeuropeos relacionados, non son orixinarios de Asia Menor. Semella que o pobo aut\u00f3ctono sexa o hatti: civilizaci\u00f3n urbana moi evolucionada da que subsisten numerosos vestixios (Hacilar, \u00c7atal H\u00fcy\u00fck ou Alisar).\nOs hititas provir\u00edan de Europa. A s\u00faa x\u00e9nese \u00e9 a\u00ednda moi confusa, pero a hip\u00f3tese comunmente admitida \u00e9 a seguinte: no Neol\u00edtico (VII milenio a.C.), desenv\u00f3lvese unha civilizaci\u00f3n florecente nos Balc\u00e1ns e a conca do Danubio. Esta civilizaci\u00f3n, cuxa continuidade non se pon en d\u00fabida, desenv\u00f3lvese ata o IV milenio a.C. Moi refinada, parece ter mesmo creado unha especie de escrita, probabelmente un silabario. Paralelamente, no V milenio a.C., un pobo m\u00e1is rudo, que falaba moi probabelmente unha lingua pr\u00f3xima do indoeuropeo orixinal, est\u00e9ndese nas chairas entre o Dni\u00e9per e o Volga. Esta civilizaci\u00f3n caracter\u00edzase principalmente polas tumbas das s\u00faas elites: foxas recubertas de pequenos t\u00famulos, chamadas en ruso kurg\u00e1n. Elas deron nome a esta civilizaci\u00f3n: a cultura dos Kurg\u00e1ns. \u00c1s veces, un pouco impropiamente, xa que unha cultura non \u00e9 un pobo, ch\u00e1maselles pobo dos kurg\u00e1ns. \nCertos membros da cultura dos kurg\u00e1ns van emigrar, en tres ondas, entre o V\u00ba e o III milenio a.C., cara a civilizaci\u00f3n danubiana e hana destru\u00edr. Numerosos pobos, por asimilaci\u00f3n rec\u00edproca, van resultar deles.\nNon se sabe se os hititas xurdiron da primeira vaga dos kurg\u00e1ns (4400 a.C.- 4200 a.C.) que, tras teren chegado aos Balc\u00e1ns, se viron obrigados a emigraren cara Anatolia baixo a presi\u00f3n da segunda onda de migraci\u00f3ns ou se xurdiron desta segunda migraci\u00f3n (3400 a.C. - 3200 a.C. pero a arqueolox\u00eda non testemu\u00f1a movementos de poboaci\u00f3n desde os Balc\u00e1ns ata Anatolia ata o final do III\u00ba milenio antes da nosa era. Algunhas poboaci\u00f3ns de lingua luvita parecen instalarse sobre os anos 2300 a.C.- 2200 a.C.: numerosas cidades de Asia Menor, entre as cales est\u00e1 Troia, son devastadas. Unha segunda onda, cara o 2000 a.C.-1900 a.C. semella terse instalado m\u00e1is lentamente, son as poboaci\u00f3ns que falaban o hitita-nesita, esencialmente na curva do r\u00edo Halys.\nOs hititas at\u00f3panse agora no territorio dos hatti e ten lugar unha simbiose cultural das d\u00faas culturas. O dialecto hitita da vila de Nesa (ou Kanesh) imponse na vida coti\u00e1, mentres que a lingua hatti se converte nunha lingua lit\u00farxica.\nEsta simbiose efectuouse pouco e pouco: en efecto, entre a chegada dos indoeuropeos e a constataci\u00f3n da fusi\u00f3n das d\u00faas civilizaci\u00f3ns no momento da instalaci\u00f3n dos asirios, pasan de dous a tres s\u00e9culos.\nConv\u00e9n notar que esta tese sobre a orixe dos hititas, sendo a m\u00e1is com\u00fan, non ten o aplauso un\u00e1nime. As\u00ed, alg\u00fans hitit\u00f3logos estiman que os hititas entraron en Anatolia polo leste, outros, como Colin Renfrew, estiman mesmo que este pobo \u00e9 aut\u00f3ctono da Asia Menor e \u00e9 un descendente das culturas de \u00c7atal H\u00fcy\u00fck e dos primeiros cultivadores da rexi\u00f3n.\nA \u00e9poca dos emporios asirios (s\u00e9culos XX a.C. \u2013 XVIII a.C.).\nAo inicio do II milenio a.C., os asirios instalan unha vintena de emporios en Anatolia. Ao contrario que os hititas, os asirios chegan en reducido n\u00famero e cada emporio consiste nunha colonia asiria separada da poboaci\u00f3n local.\nCada unha destas colonias, chamadas \"karum\", conserva a organizaci\u00f3n asiria tradicional e fica baixo a autoridade do karum de Kanesh, controlado pola metr\u00f3pole. Os asirios, como testemu\u00f1an as numerosas tabo\u00ed\u00f1as cuneiformes atopadas, controlaban toda a econom\u00eda da Asia Menor, en particular o comercio do cobre.\nO poder pol\u00edtico polo contrario estaba nas mans dos pr\u00edncipes hititas que reinaban sobre a multitude de principados dos que estaba composta Anatolia:\nPero ao principio do s\u00e9culo XVIII a.C., os trastornos do Pr\u00f3ximo-Oriente provocaron a ru\u00edna, por veces violenta, destas colonias. Isto permite un primeiro movemento de unificaci\u00f3n da rexi\u00f3n no s\u00e9culo XVIII a.C.: o pr\u00edncipe de Kussar, Pithanas, apod\u00e9rase de Nesa, o antigo centro econ\u00f3mico, e establ\u00e9cese al\u00ed. O seu fillo Anittas contin\u00faa a s\u00faa obra e unifica unha parte de Anatolia. Na s\u00faa \"Proclamaci\u00f3n de Anitta\", toma o t\u00edtulo de \"Gran Rei\" que ha ser empregado por numerosos soberanos do Medio Oriente durante os dous milenios seguintes.\nAnittas foi o \u00fanico rei da s\u00faa dinast\u00eda. Tras el, a Anatolia atravesa un per\u00edodo escuro de guerras e de fames que dura unha centena de anos. O uso da escrita desaparece case totalmente.\nO antigo reino (sobre 1680 a.C./1495 a.C.).\nLabarnas I foi o primeiro verdadeiro rei dos hititas. Case non hai documentos ou vestixios do seu reinado e, a parte do \"Edito de Telibinus\", apenas aparece mencionado nos documentos. Alg\u00fans historiadores din que se poder\u00eda tratar dun rei lendario. Todos os reis que o sucederon no trono hitita utilizaron o t\u00edtulo de \"Labarnas\", segundo un m\u00e9todo semellante ao dos emperadores romanos que empregaron os t\u00edtulos de \"C\u00e9sar\" e \"Augusto\" por Xulio C\u00e9sar. Do mesmo xeito, probabelmente para marcaren a continuidade coa ef\u00e9mera dinast\u00eda de Anittas, Labarnas I, e todos os seus sucesores ata a ca\u00edda do Imperio, toman os t\u00edtulos de \"Gran Rei\" e o de \"home de Kussar\", vila de orixe de Pithanas, pai do primeiro rei, Anittas.\nO seu sucesor foi Hattusilis I, igualmente chamado Labarnas II. Os seus v\u00ednculos de parentesco co seu predecesor son pouco claros: alg\u00fans pensan que este foi o seu neto, o seu sobri\u00f1o ou mesmo o seu fillo adoptivo. Rei conquistador, o seu nome indica que establecera a s\u00faa capital en Hattusa. Con el, o reino hitita est\u00e9ndese polo norte ata o mar Negro (Zalpa), polo sur ata Arzawa e polo leste ata o \u00c9ufrates. \u00c9 o primeiro rei hitita que atravesou os Montes Taurus que separan a Anatolia da Siria actual. Al\u00ed destru\u00edu Alalah, vasalo do reino de Iamkhad, cuxa capital era Alepo.\nMursilis I sucede ao seu av\u00f3 \u00e1 fronte do reino hitita. Como o seu av\u00f3 foi un gran guerreiro. Destr\u00fae o poder de Iamkhad, onde destr\u00fae a s\u00faa capital Alepo, logo, en 1594 a.C. leva un ataque sobre Babilonia, que captura, provocando a ca\u00edda da dinast\u00eda fundada por Hammurabi.\nPero guerreando lonxe da s\u00faa capital, o reino hitita v\u00f3lvese fr\u00e1xil e cando Hantilis I, cu\u00f1ado de Mursilis, o sucede tras asasinalo, \u00e9 o inicio dun longo per\u00edodo de problemas. Tras a revolta de Karkemish, os hurritas do \u00c9ufrates sublev\u00e1ronse e venceron ao soberano. Os Gasgas fixeron as s\u00faas primeiras incursi\u00f3ns nas provincias do Norte. O seu sucesor, Zidantas I, \u00e9 co\u00f1ecido ante todo pola s\u00faa falla de escr\u00fapulos: para acceder ao trono, non dubidou en asasinar ao fillo e ao neto de Hantili. El tam\u00e9n ha ser asasinado por Ammunas, o seu propio fillo, que o vai suceder.\nBaixo o seu reinado a situaci\u00f3n empeora e o reino hitita perde varias provincias, entre elas Arzawa e Adana. \u00c1 s\u00faa morte, tras o asasinato dos seus herdeiros lex\u00edtimos, foi Huzziyas, moi probabelmente un dos seus descendentes ilex\u00edtimos, quen o sucede, pero \u00e9 eliminado rapidamente por Telibinus, xenro de Ammunas, que env\u00eda ao exilio a el e mailos seus irm\u00e1ns. Telibinus, principalmente co\u00f1ecido polo \"Edito de Telibinus\", que establece unha lei sucesoria que fica en vigor ata o fin do Imperio, consegue igualmente consolidar o reino hitita por diferentes acci\u00f3ns militares e por un tratado co rei de Kizzuwatna.\nO reino de Hatta (sobre 1495 a.C./1465 a.C.).\nOs sucesores de Telibinus son a\u00ednda mal co\u00f1ecidos. S\u00f3 se co\u00f1ecen os seus nomes e a orde de sucesi\u00f3n: Alluwamnas, Hantilis II, fillo do anterior, Tahurwailis, Zidantas II, Huzziyas II e Muwatallis I. Con todo, este per\u00edodo corresp\u00f3ndese cun per\u00edodo de debilitamento do estado hitita, e isto facilita a aparici\u00f3n de d\u00faas novas ameazas exteriores:\nO Imperio Medio (1465 a.C./1380 a.C.).\nSobre 1465 a.C., a dinast\u00eda fundada por Labarna \u00e9 expulsada. \u00c9 a consecuencia dos problemas dos reinados anteriores e o novo rei, Tudhaliyas I, ten devanceiros hurritas e de Kizzuwatna. Aproveitando as acci\u00f3ns do fara\u00f3n Thutmose III contra Mitanni, que vence a unha coalici\u00f3n mitanno-cananea na batalla de Megiddo, obt\u00e9n distintas vitorias contra os hurritas, cousa que lle permite volver a po\u00f1er Kizzuwatna baixo o dominio de Hattusa e destru\u00edr Alepo. Ademais da era de boas relaci\u00f3ns con Exipto que inaugura a nova dinast\u00eda, Tudhaliyas renova profundamente as elites do pa\u00eds: desde o seu reinado, ao lado da aristocracia tradicional, numerosos personaxes con nomes de orixe hurrita ocuparon postos importantes.\nO Imperio Novo (1380 a.C./1190 a.C.).\nTras o asasinato do herdeiro do trono, o novo e en\u00e9rxico pr\u00edncipe Suppiluliumas I reforma completamente o reino hitita. \u00c9 a verdadeira creaci\u00f3n do Imperio Hitita.\nSuppiluliumas restablece igualmente o reino no seu papel de peza importante no taboleiro de xadrez do Oriente Pr\u00f3ximo. Loita contra Mitanni e reduce o seu poder, e logo lanza unha campa\u00f1a contra Kizzuwatna, que se anexiona.\nO renacer do poder hitita rompe o equilibrio do Oriente Pr\u00f3ximo: os hititas e os exipcios exerc\u00edan nel unha loita de influencias co fin de controlar o corredor comercial que pasa entre a Siria e a Palestina. Pero os fara\u00f3ns exipcios reaccionan debilmente \u00e1s conquistas hititas que anexionan ou converten en vasalos aos Estados aliados de Mitanni, tam\u00e9n aliado de Exipto: Alalah, Nuhase e mesmo Qadesh, chave do val do Orontes, son controladas por Suppiluliumas durante o reinado de Akhenaton; os reinos de Amurru, de Aziru e de Ugarit conv\u00e9rtense en vasalos durante o reinado de Tutankhamon. Finalmente, os \u00faltimos aliados de Mitanni ceden e Karkemish, que controla o paso do \u00c9ufrates, int\u00e9grase no Imperio.\nRompendo coa tradici\u00f3n, Suppiluliumas consolida as s\u00faas conquistas ao facer tratados cos seus vasalos, que elixe con coidado. Nomea as\u00ed aos seus dous fillos reis de Alepo e de Karkemish. Esta cidade, unha das m\u00e1is antigas do Oriente Pr\u00f3ximo, conv\u00e9rtese na segunda cidade do imperio. Al\u00ed reside o vicerrei, controlando desde esta cidade os diferentes reinos sirios que foron convert\u00e9ndose progresivamente en vasalos do imperio hitita. Suppiluliumas reforza a s\u00faa posici\u00f3n ao casar as s\u00faas fillas con diferentes reis sirios.\nMentres que as tropas exipcias son rexeitadas en Qadesh, o fara\u00f3n Tutankhamon morre subitamente sen herdeiro. A s\u00faa esposa Ankhesenamon, convence a Suppiluliumas para lle enviar un dos seus fillos, para volver casar. Suppiluliumas env\u00eda finalmente ao pr\u00edncipe Zannanzach que \u00e9 asasinado antes de chegar a Exipto. Este feito \u00e9 un dos factores desencadeador das guerras que enfrontaron as d\u00faas potencias durante varias xeraci\u00f3ns.\nSuppiluliuma morre precozmente dunha peste, posiblemente tra\u00edda de Exipto, cuxa propagaci\u00f3n se vira favorecida polas numerosas deportaci\u00f3ns do seu reinado. O seu sucesor, Arnuwandas II desaparece igualmente pouco despois, da mesma enfermidade. Pero a obra de Suppiluliumas d\u00e1 sobrevivido. Os reis de Alepo e de Karkemish os seus fillos(o de Kaskemish, \u00e9 Piyasilis que foi confirmado como rei por Arnuwandas, seu irm\u00e1n) , as\u00ed como o rei do Mitanni, o seu xenro, est\u00e1n vencellados por lazos moi fortes \u00e1 dinast\u00eda: ficar\u00e1n fieis aos reis hititas ata a ca\u00edda do Imperio.\nAs\u00ed, un fillo m\u00e1is novo de Suppiluliumas sobe ao trono: Mursilis II. A situaci\u00f3n \u00e9 dif\u00edcil: non s\u00f3 a peste asola o pa\u00eds, sen\u00f3n que Mursilis debe antes que nada vencer a rebeli\u00f3n dalg\u00fans vasalos. O rei abandona por un tempo a capital Hattusa. Conquista Arzawa e destr\u00fae o reino de Azzi. Ugarit e o Amurru vense obrigados a renovaren os seus tratados de vasalaxe. Finalmente, a loita contra os gasgas \u00e9 igualmente necesaria: libera as provincias do norte e reforza a fronteira sobre as monta\u00f1as que se elevan sobre o Mar Negro.\nSuc\u00e9deo no trono o seu fillo Muwatallis II. Como no caso dos seus predecesores, o seu reinado foi a ritmo de guerras. Muwatallis vence ao reino de Wilusa, ao noroeste do Imperio, que se converte en vasalo del. Logo ha de enfrontarse aos gasgas que atravesan a fronteira, pillando e destru\u00edndo as cidades hititas. A capital Hattusa \u00e9 destru\u00edda e o rei e a s\u00faa corte ref\u00faxianse en Tarhuntassa, unha cidade do sur. Para restablecer a s\u00faa autoridade sobre o norte do pa\u00eds, nomea ao seu irm\u00e1n Hattusilis administrador das provincias do norte. Ao mesmo tempo, a ameaza asiria faise patente: Mitanni \u00e9 vencido e v\u00f3lvese vasalo do imperio mesopot\u00e1mico.\nMentres que Hattusilis pacifica o norte e o rei asirio Adad-Nirari se converte en soberano de Mitanni, o rei Muwatallis conc\u00e9ntrase sobre a veci\u00f1a Siria. O conflito con Exipto non tarda en recomezar, os seus fara\u00f3ns Seti I, e logo Rams\u00e9s II, que desexan recuperar as posesi\u00f3ns sirias perdidas baixo Akhenat\u00f3n e Tutankhamon, en particular o reino de Amurru e a clave da ruta comercial que un\u00eda o Mediterr\u00e1neo e Mesopotamia, a cidadela de Qadesh, na fronteira entre as zonas de influencia dos dous imperios. Rams\u00e9s obt\u00e9n nun principio unha vitoria diplom\u00e1tica ao unir o soberano de Amurru \u00e1 s\u00faa causa. A guerra acadar\u00e1 o seu paroxismo tras a segunda batalla de Qadesh, verdadeira partida en branco que vai restablecer o \"statu quo\" ao volver a po\u00f1er o reino de Amurru baixo a soberan\u00eda hitita. Este foi o fin do conflito entre os imperios hitita e exipcio: os dous estar\u00e1n en diante preocupados pola ameaza asiria.\nMuwatallis II morre en 1270 a.C. e o seu fillo ilex\u00edtimo, Mursilis III, suc\u00e9deo baixo a rexencia do seu t\u00edo Hattusilis. Este logo se rebela e env\u00eda ao exilio a Mursilis, que se refuxia na illa de Chipre. Hattusilis III sobe ao trono e asina un tratado de paz con Exipto. Tras reconquistar os territorios ocupados polos gasgas e vencer unha rebeli\u00f3n dos luvitas, que non reco\u00f1ec\u00edan a s\u00faa usurpaci\u00f3n, Hattusilis III ten un reinado un pouco m\u00e1is pac\u00edfico. Estabiliza a situaci\u00f3n en Siria pola paz con Exipto e unha alianza con Babilonia perm\u00edtelle vixiar a ameaza asiria. Pero esta ameaza medra: Mitanni cae diante dos asirios en 1260 a.C..\nO sucesor de Hattusilis III \u00e9, conforme coa lei sucesoria, o seu fillo, Tudhaliyas IV. Este loita nun principio para manter a unidade do imperio, contra os reinos de Ahhiyawa e de Arzawa. Durante este conflito, asegura a s\u00faa retagarda ao asinar un pacto con Asiria a cambio do reco\u00f1ecemento das s\u00faas conquistas. Pero logo volve Asiria a pasar \u00e1 ofensiva e ataca a beira oeste do \u00c9ufrates, en mans hititas. Tudhaliyas reacciona, pero o seu contraataque remata en fracaso na batalla de Nihiriya en 1230 a.C..\nTudhaliyas ded\u00edcase ent\u00f3n a impo\u00f1er un bloqueo mar\u00edtimo a Asiria. Coa axuda do rei de Karkemish, convence aos reinos sirios, en particular a Amurru, para respectar o bloqueo. Estes rexeitan os barcos de Ahhiyawa. Tudhaliyas desembarca igualmente no reino de Alasiya, o actual Chipre, que lle env\u00eda un tributo en cobre. O bloqueo funciona: Asiria asina un tratado de paz e restit\u00fae os territorios obtidos en detrimento do reino de Karkemish.\nPero Tudhaliyas non s\u00f3 marcou a historia hitita polos seus feitos guerreiros: verdadeiro reformador relixioso, reorganizou o culto, modificou as festas e agrandou o santuario de Yazilikaya.\nSe a paz se mant\u00e9n a\u00ednda baixo os sucesores de Tudhaliyas, Arnuwandas III e logo o seu irm\u00e1n Suppiluliumas II, o imperio hitita, minado por de longas fames que provocaron numerosos movementos de poboaci\u00f3n que desestabilizaron completamente o Estado, vai debilitarse a\u00ednda m\u00e1is baixo os golpes dos Pobos do Mar que arrasan toda a rexi\u00f3n. O Imperio Hitita d\u00e1 sobrevivido a estes, ao contrario que os reinos aqueos e Micenas, pero en -1190 o Imperio derr\u00fabase baixo os golpes dos gasgas. Hattusa e as principais cidades hititas son destru\u00eddas e nunca m\u00e1is se hab\u00edan levantar.\nOs reinos neohititas (1190 a.C./700 a.C.).\n\u00c9 nesta mesma \u00e9poca cando os frixios, outro pobo indoeuropeo, invaden a meseta central de Anatolia e establecen al\u00ed o seu reino e as s\u00faas cidades.\nA civilizaci\u00f3n hitita sobrevive \u00e1 ca\u00edda do seu centro. No sur de Anatolia as\u00ed como en Siria varios reinos de lingua luvita son fundados e Karkemish, onde reinan os descendentes da dinast\u00eda de Suppiluliumas I, retoma o papel de capital cultural do mundo hitita abandonado por Hattusa.\nUn n\u00famero importante de pequenos reinos ve a luz: en Capadocia, unha decena de pr\u00edncipes al\u00edanse na confederaci\u00f3n do Tabal, mentres que ao leste, ao longo do \u00c9ufrates, aparecen outros principados: Milid, Kummuhu, Gurgum. Ao sur, at\u00f3panse os estados seguintes: Cilicia, os reinos de Ya'diya e de Karkemish, Pattina, Arpad, o reino de Alepo, o principado de Til Barsid e finalmente o reino de Hama.\nEstes reinos non desempe\u00f1an certamente papel pol\u00edtico maior ning\u00fan, pero prosperan do s\u00e9culo XII a.C. ao IX a.C. Os derradeiros non han desaparecer ata entre 745 a.C. e 708 a.C., un tras do outro baixo os golpes dos asirios. O m\u00e1is poderoso de entre eles, o reino de Karkemish, desaparece en 717 a.C.. \u00c9 a fin da civilizaci\u00f3n hitita.\nRelixi\u00f3n.\nAo rev\u00e9s das outras grandes civilizaci\u00f3ns orientais, os sacerdotes non ti\u00f1an grande importancia na vida relixiosa hitita, pois o seu papel era m\u00e1is ben modesto.\nPante\u00f3n.\nEra unha relixi\u00f3n profundamente polite\u00edsta, ata tal punto que os mesmos hititas falaban dos seus \u00ab\"mil deuses\"\u00bb. A s\u00faa relixi\u00f3n caracteriz\u00e1base por tres fen\u00f3menos fundamentais:\nMalia a ausencia de pante\u00f3n oficial, baixo o Imperio f\u00edxose un esforzo de identificaci\u00f3n dos deuses: cada cidade conservaba os nomes dos seus deuses propios, pero os deuses similares de cada cidade eran consideradas como \u00fanicos, a\u00ednda que levasen nomes diferentes.\nTeshub, o Deus da Tempestade.\nNo cumio deste pante\u00f3n tronaba o deus da Tempestade. Chamado \"Teshub\" en hurrita ou por veces \"Tarhunt\": est\u00e1 simbolizado polo touro. Era tam\u00e9n, e sobre todo, o deus da guerra, m\u00e1is concretamente contra os estranxeiros.\nTelebinu, o deus agr\u00edcola.\nNo pante\u00f3n hitita, Telibinus \u00e9 o deus da fertilidade. \u00c9 o fillo de Teshub, o deus da Tempestade. A s\u00faa c\u00f3lera trad\u00facese en malas colleitas.\nO templo.\nO templo cont\u00e9n, como noutros sitios en Oriente, a estatua que ten dereito a coidados definidos polos rituais. As festas principais te\u00f1en lugar na primavera e no outono; nesta ocasi\u00f3n o deus sae do templo. Con frecuencia \u00e9 levado a un santuario f\u00f3ra da cidade; os ritos propios a cada divindade acomp\u00e1\u00f1anse ent\u00f3n de sacrificios que dan a ocasi\u00f3n para unha comida en com\u00fan. Rematan estas festas xogos en forma de competici\u00f3n deportiva e de simulacros de combates, pr\u00e1cticas certamente de orixe indoeuropea, cousa que os relaciona co mundo grego. O culto popular \u00e9nos practicamente desco\u00f1ecido. A adivi\u00f1aci\u00f3n e a maxia desempe\u00f1an un papel importante. Os hititas adoptan a pr\u00e1ctica da lectura das entra\u00f1as, practicada desde tempo atr\u00e1s en Mesopotamia. Atopouse un templo, cuxo titular era un adivi\u00f1o, en Emar, cos seus arquivos e a s\u00faa biblioteca. O \u00c9ufrates foi a v\u00eda de expansi\u00f3n natural das pr\u00e1cticas culturais da Mesopotamia cara a Siria do Norte e o mundo hitita, e de a\u00ed cara o Mediterr\u00e1neo.\nLinguas.\nNa historia do reino hitita fal\u00e1ronse numerosas linguas. Pobo indoeuropeo, os hititas falaban o nesita (ou hitita-nesita), principal representante da rama das linguas anatolias. Este foi a lingua oficial do Imperio.\nAo seu lado at\u00f3panse principalmente outras d\u00faas linguas emparentadas: o luvita proveniente do sur de Anatolia (Reino de Kizzuwatna) que ser\u00e1 a lingua principal dos reinos neohititas do Norte de Siria e o pala\u00edta, falada no noroeste do Hatti. T\u00e9\u00f1ense atopado vestixios doutras linguas anatolias en toda a actual Turqu\u00eda: o lidio na costa do Mar Exeo, o cario na costa suroeste, o pisidio e o sid\u00e9tico na costa sur.\nA case totalidade destas linguas indoeuropeas han desaparecer ao mesmo tempo c\u00f3 Imperio. O luvita sobrevivir\u00e1 alg\u00fans s\u00e9culos e ser\u00e1 o antecesor do licio.\nPero, ao lado das linguas indoeuropeas faladas polos invasores hititas, atopamos na Anatolia dos hititas outros tipos de linguas. Primeiro de todo, a lingua aut\u00f3ctona previa: o hatti, lingua aglutinante que se converteu en lingua morta \u00e1 chegada dos hititas da que o hitita tomou prestadas numerosas palabras, en particular no eido cultural e relixioso, pois foi lingua lit\u00farxica ao longo do II milenio.\nFalado no leste de Kizzuwatna, sobre o \u00c9ufrates (en particular Mitanni) e nos pa\u00edses vasalos en Siria, o hurrita, outra lingua aglutinante ser\u00e1 cada vez m\u00e1is empregada polos hititas, en particular no \u00e1mbito administrativo e relixioso: isto prov\u00e9n da campa\u00f1a de hurritizaci\u00f3n posta en marcha por Suppiluliuma tras a s\u00faa profunda reforma ao principio do Imperio.\nFinalmente tam\u00e9n est\u00e1 testemu\u00f1ado o acadio, lingua diplom\u00e1tica da \u00e9poca, m\u00e1is concretamente tras o ataque contra Babilonia de Mursilis I. Tr\u00e1tase por\u00e9n dun uso na correspondencia que non se corresponde probabelmente cun uso da lingua na vida corrente.\nEscrita.\nOs sistemas de escrita.\nOs hititas non ti\u00f1an escrita cando chegaron a Anatolia. Adoptaron naturalmente o sistema usado localmente, a escrita cuneiforme, que adaptaron \u00e1 s\u00faa lingua. En efecto, a escritura cuneiforme, creada inicialmente para a transcrici\u00f3n do sumerio, lingua aglutinante, fora adaptado \u00e1 transcrici\u00f3n das linguas sem\u00edticas, pero non aca\u00eda ben \u00e1 escritura dunha lingua indoeuropea. Por\u00e9n, a escrita cuneiforme utilizouse bastante tardiamente, probabelmente tras as expedici\u00f3ns a Mesopotamia, pois o silabario empregado \u00e9 diferente do utilizado anteriormente nas colonias asirias e m\u00e1is pr\u00f3ximo ao empregado en Babilonia.\nAo lado da escrita cuneiforme, os hititas utilizaron, principalmente para as inscrici\u00f3ns monumentais, unha escrita xerogl\u00edfica. Os s\u00edmbolos desta escritura son chamados impropiamente \"escritura xerogl\u00edfica hitita\", pois so en raras ocasi\u00f3ns transcriben a lingua hitita: a meirande parte das inscrici\u00f3ns monumentais son, en efecto, inscrici\u00f3ns en luvita.\nDurante os milenios III, II e I, o pergami\u00f1o era raro e caro, como a vitela. O sistema de notaci\u00f3n da \u00e9poca era unha tabo\u00ed\u00f1a, que se presentaba baixo a forma dunha caixi\u00f1a chea de barro fresco e humidificado por unha esponxa pousada na superficie. Coa axuda dunha pequena ferramenta, do tipo dun estilo en metal ou unha pluma de cana tallada, o c\u00e1lamo, inscrib\u00edase sobre a superficie da tabo\u00ed\u00f1a o que se quixese anotar, e pod\u00edase conservar coc\u00e9ndoa no forno. Os signos cuneiformes traz\u00e1banse apoiando verticalmente o estilo sobre a superficie da tabo\u00ed\u00f1a, e logo arrastr\u00e1ndoo para formar o trazo.\nOs textos.\nAs campa\u00f1as de investigaci\u00f3n arqueol\u00f3xicas que contin\u00faan a\u00ednda hoxe permitiron descubrir preto de 31.000 tabo\u00ed\u00f1as, das que a maior\u00eda son fragmentarias. Co\u00f1\u00e9cense na actualidade m\u00e1is de 750 textos hititas diferentes, de lonxitude moi desigual, dalgunhas li\u00f1as a un cento de p\u00e1xinas en versi\u00f3n impresa. Est\u00edmase que estes textos representan sobre o 15% dos textos producidos, cifra avanzada de acordo coa lectura das tabo\u00ed\u00f1as ficheiros dunha biblioteca hitita.\nA sociedade.\nO mundo hitita est\u00e1 dividido en dous: A \"corte\" \u2014 formada por membros da familia real, por un certo n\u00famero de familias aristocr\u00e1ticas e membros das familias dos soberanos veci\u00f1os, ligados ao Imperio hitita por tratados, por altos sacerdotes as\u00ed como por persoal do palacio \u2014 vive illada, e s\u00f3 se lles pode aplicar a xustiza real.\nO pobo baixo est\u00e1 dividido en homes libres, servos e escravos:\nA realeza.\nA realeza hitita era moi diferente dalgunhas monarqu\u00edas contempor\u00e1neas, en particular da monarqu\u00eda exipcia: en efecto, ao contrario do fara\u00f3n, o rei non era considerado como un deus mentres viv\u00eda. As terras hititas pertenc\u00edan aos deuses, o rei era o seu representante e xestion\u00e1baas no seu nome. S\u00f3 despois da s\u00faa morte o rei era divinizado, a s\u00faa estatua un\u00edase \u00e1 dos seus devanceiros. Ademais, o termo empregado para indicar a morte do rei significaba tam\u00e9n \u00abconverterse en deus\u00bb.\nAs\u00ed, en tanto que representante dos deuses, investido polo deus da Tempestade Tarhunt, a funci\u00f3n de \"gran sacerdote\" predominaba sobre as outras. As\u00ed, a\u00ednda que era \"comandante en xefe\" dos ex\u00e9rcitos hititas permanentes, o rei non dubidaba en interromper campa\u00f1as, mesmo afastadas, para exercer o seu papel na liturxia.\nA parte destes dous papeis, o rei era igualmente o \"xefe do poder xudicial\", e neste \u00e1mbito \u00e9 o \u00faltimo recurso en xustiza e o respons\u00e1bel da \"diplomacia\".\nEmpr\u00e9ganse numerosos termos nos textos hititas para designar o monarca. A pronunciaci\u00f3n dalg\u00fans deles non nos \u00e9 co\u00f1ecida, pois os hititas, ao empregaren a escrita cuneiforme, usaron os sumerogramas e os acadogramas sen modificalos para representar as s\u00faas propias palabras.\nA Asemblea.\nSe ben a existencia dunha asemblea est\u00e1 testemu\u00f1ada polos documentos hititas, por\u00e9n temos poucos certezas a este respecto. Os textos atopados utilizan dous termos para falar da asemblea, non se sabe se porque hab\u00eda d\u00faas distintas ou se era unha soa con d\u00faas pos\u00edbeis denominaci\u00f3ns. Tam\u00e9n ignoramos a s\u00faa composici\u00f3n (trat\u00e1base de delegados, nobres, de personaxes influentes como altos funcionarios, de relixiosos?) e o modo de designaci\u00f3n dos seus membros. Os poderes que ti\u00f1a esta asemblea son igualmente d\u00e9biles. Moitos cren que se limitaban a un mero papel consultivo. A frecuencia das s\u00faas reuni\u00f3ns, m\u00e1is elevada ao inicio do per\u00edodo mon\u00e1rquico, levou a formular a hip\u00f3tese de que a asemblea era un vestixio da cultura hatti, na que a monarqu\u00eda ter\u00eda sido electiva.\nO ex\u00e9rcito.\nA xefatura do ex\u00e9rcito correspond\u00edalle ao rei, moi frecuentemente en persoa, pois a sociedade hitita orixinal era de tipo militar. Este pode, por\u00e9n, delegar o seu poder, ben porque te\u00f1a cometidos relixiosos que presidir, ben por enfermidade. O ex\u00e9rcito hitita, composto normalmente por cerca de trinta mil homes, estaba formado polos que ti\u00f1an obrigas militares, por mercenarios e por continxentes fornecidos polos estados vasalos. A organizaci\u00f3n do ex\u00e9rcito \u00e9 decimal: a unidade de base comprende 10 homes mandados por un oficial sa\u00eddo da pequena nobreza. O agrupamento superior xunta 100 homes, e o seguinte 1000. Non hai d\u00fabida de que non exist\u00eda soldo para os homes que se enrolaban de xeito normal e estes cobraban en xeral co bot\u00edn. En repouso, o ex\u00e9rcito vive seguramente do pa\u00eds, pero hai un servizo de aprovisionamento dos ex\u00e9rcitos que est\u00e1 equipado con carros de bois e burros. As armas son a lanza, a espada recta ou curva, o pu\u00f1al, a machada e o arco acompa\u00f1ado dunha alxaba cunha trintena de frechas, empregado sobre todo pola infanter\u00eda lixeira. O guerreiro prot\u00e9xese cunha armadura de escamas, un casco e un escudo.\nO ex\u00e9rcito comprende d\u00faas armas, a infanter\u00eda e os carros. A infanter\u00eda s\u00f3 ocupa o papel principal en terreos accidentados. Con todo, o seu papel no mantemento da orde nos pa\u00edses dominados \u00e9 esencial. Est\u00e1 formada particularmente para lanzar ataques bruscos e, xa que logo, inesperados. O seu adestramento met\u00f3dico e a s\u00faa disciplina fan dela unha moi boa arma. Se non, cando o terreo o permite, o carro \u00e9 o elemento esencial do combate: lixeiro, manobr\u00e1bel e r\u00e1pido, asegura unha relativa rapidez no tiro. Est\u00e1 montado polo condutor, un combatente e un axudante encargado de protexer aos outros co seu escudo. Ao empregar m\u00e1is a lanza que as frechas (usadas polos exipcios), os hititas fixeron dela unha arma ofensiva eficaz, encargada de se lanzar contra as fileiras inimigas, de rompelas e de sementar nelas o p\u00e1nico.\nOs hititas foron tidos tam\u00e9n como mestres na arte da fortificaci\u00f3n de cidades.\nDereito.\nO dereito hitita \u00e9 bastante mal co\u00f1ecido. \u00c9o esencialmente por colecci\u00f3ns de leis (d\u00faas t\u00e1boas atopadas en Hattusa) e carecemos de documentos da s\u00faa pr\u00e1ctica, como os contratos. Semella ser un dos m\u00e1is evolucionados da Antig\u00fcidade e \u00e9 moi antigo, pois data do segundo milenio antes da nosa era. Ao datar do s\u00e9culo XIV a.C., as leis est\u00e1n compostas por un fondo consuetudinario arcaico, por xurisprudencia e por leis reais de \u00e9pocas diferentes.\nA parte penal busca m\u00e1is a reparaci\u00f3n do prexu\u00edzo sufrido (como a reparaci\u00f3n dunha plantaci\u00f3n devastada) que vinganza. As disposici\u00f3ns lexislativas po\u00f1en o acento sobre a emenda do culp\u00e1bel, e prevense numerosas compensaci\u00f3ns pecuniarias. Prevense as incapacidades temporais de traballo, e o respons\u00e1bel debe suplir a v\u00edtima, en persoa ou por un escravo e paga tam\u00e9n o m\u00e9dico e unha indemnizaci\u00f3n. As compensaci\u00f3ns pecuniarias son menos elevadas se o crime se comete contra unha persoa do com\u00fan.\nMalia todo, existen penas de mutilaci\u00f3n (orellas ou nariz) reservadas aos escravos nos casos de roubo ou incendio. A pena de morte tam\u00e9n est\u00e1 prevista, pero cun campo de aplicaci\u00f3n restrinxido para a \u00e9poca: rebeli\u00f3n contra o rei ou un dos seus altos representantes, rebeli\u00f3n dun escravo, adulterio da muller, violaci\u00f3n e sortilexio dun escravo. Ademais, apl\u00edcase sen ir acompa\u00f1ada de suplicios. A pena \u00e9 individual, ag\u00e1s en caso de responsabilidade colectiva dunha cidade, unha disposici\u00f3n patriarcal arcaica, cousa que testemu\u00f1a unha d\u00e9bil represi\u00f3n xudicial. Para a \u00e9poca, o feito mesmo de prever casos onde se aplica a pena de morte ao escravo \u00e9 un avance, pois en todos os dereitos contempor\u00e1neos, este \u00e9 un ben sobre o cal o seu amo tes os mesmos dereitos que sobre un animal ou un obxecto.\nCivilmente, a muller goza dun estatuto privilexiado para a \u00e9poca. \u00c9 certo que o matrimonio se concertaba por compra ou rapto. Neste caso est\u00e1 ademais prevista unha indemnizaci\u00f3n \u00e1 familia, pero o divorcio e a violaci\u00f3n est\u00e1n reco\u00f1ecidos, estando esta \u00faltima castigada coa morte, e a ra\u00ed\u00f1a lex\u00edtima goberna na ausencia do rei. Con todo, a ausencia de documentos que proben a aplicaci\u00f3n dos textos modera a an\u00e1lise que se pode facer destas disposici\u00f3ns.\nNo \u00e1mbito do dereito internacional, tras o resultado nulo da batalla de Qadesh, Rams\u00e9s II e Hattusilis III, os dous temerosos do aumento do poder de Asiria, asinan o primeiro tratado internacional co\u00f1ecido da historia. Felizmente, chegaron ata n\u00f3s as d\u00faas versi\u00f3ns deste documento e podemos descubrir nel un pacto de non agresi\u00f3n, de asistencia mutua e mesmo cl\u00e1usulas mutuas de extradici\u00f3n de refuxiados.\nArte.\nEn arquitectura, os templos hititas son pesados. As pedras da base das paredes est\u00e1n cubertas de pinturas e son xigantescas: son os ort\u00f3statos."}
{"id": "25772", "revid": "12452", "url": "https://gl.wikipedia.org/wiki?curid=25772", "title": "Antigo Reino Hitita", "text": ""}
{"id": "25773", "revid": "12452", "url": "https://gl.wikipedia.org/wiki?curid=25773", "title": "Segundo Imperio Hitita", "text": ""}
{"id": "25774", "revid": "5863", "url": "https://gl.wikipedia.org/wiki?curid=25774", "title": "Imperio Hitita", "text": ""}
{"id": "25775", "revid": "98629", "url": "https://gl.wikipedia.org/wiki?curid=25775", "title": "Lingua romanesa", "text": "A lingua romanesa ou roman\u00e9s (\"limba rom\u00e2n\u0103\" AFI ) \u00e9 unha lingua romance do Leste de Europa, falada por uns 30 mill\u00f3ns de persoas, a maior\u00eda delas en Roman\u00eda (onde \u00e9 lingua oficial) e en Moldavia, as\u00ed como en zonas de Serbia (na provincia aut\u00f3noma de Voivodina), de Hungr\u00eda e da Ucra\u00edna. Existen importantes n\u00facleos de emigraci\u00f3n romanesa en pa\u00edses como Italia, Espa\u00f1a, Israel, Estados Unidos, Francia e Alema\u00f1a, entre outros.\nDescrici\u00f3n ling\u00fc\u00edstica.\nFonolox\u00eda e escritura.\nO alfabeto roman\u00e9s \u00e9 fundamentalmente fon\u00e9tico.\nA mostra escrita en roman\u00e9s m\u00e1is antiga da que se ten constancia \u00e9 unha carta de 1521 chamada \"a carta de Neac\u0219u de C\u00e2mpulung\". Est\u00e1 escrita co alfabeto cir\u00edlico como t\u00f3dolos primeiros textos romaneses (isto d\u00e9bese a que a lingua que se utilizaba para as cerimonias relixiosas era o eslavo antigo).\nA fins do 1700 eruditos transilvanos empezan a usa-lo alfabeto latino para escribir en roman\u00e9s. O alfabeto cir\u00edlico seguiuse usando (gradualmente caendo en desuso) ata 1860, cando a escritura romanesa foi oficialmente normativizada.\nGram\u00e1tica.\nO substantivo.\nOs nomes, en roman\u00e9s, flexi\u00f3nanse indicando x\u00e9nero, n\u00famero e caso.\nX\u00e9nero.\n\u00d3 contrario que a maior\u00eda das linguas romances, o roman\u00e9s conserva tres x\u00e9neros: masculino, feminino e neutro; mantendo as\u00ed o neutro herdado do lat\u00edn. Por\u00e9n, no idioma roman\u00e9s o x\u00e9nero gramatical neutro funciona dun xeito abondo peculiar: asume a forma do masculino no singular mais do femenino cando est\u00e1 no plural. \nAs palabras que rematan en \"\u0103\" acostuman a ser femininas, mentres que os nomes con final conson\u00e1ntico son masculinos ou neutros. Ademais, as palabras que rematan en \"e\" poden ser de calquera x\u00e9nero.\nAlgunhas veces p\u00f3dese modifica-lo x\u00e9nero utilizando sufixos. De feminino a masculino util\u00edzase o sufixo \"-oi\" (\"pisica\" (fem) - \"pisoi\" (masc) = gato) e o proceso oposto l\u00f3grase co sufixo \"-ic\u0103\" (\"lup\" (masc) - \"lupoaic\u0103(\" (fem) = loba).\nN\u00famero.\nO roman\u00e9s distingue entre as formas do plural e o singular nos nomes. O plural f\u00f3rmase con cambio voc\u00e1lico (do mesmo xeito que no italiano, o plural acostuma a derivar do caso xenitivo latino), pero en ocasi\u00f3ns hai alg\u00fan outro son que cambia dentro dos nomes (as\u00ed \"o noapte\" = unha noite, fronte a \"dou\u0103 nop\u021bi\" = d\u00faas noites).\nA continuaci\u00f3n hai unha t\u00e1boa coas normas de formaci\u00f3n do plural roman\u00e9s:\nAlg\u00fans exemplos:\nArtigos.\nOutra peculiaridade do roman\u00e9s \u00e9 que ten o artigo determinado adherido \u00f3 final do nome, coma no veci\u00f1o alban\u00e9s (tam\u00e9n no sueco), no canto de ser unha palabra separada \u00f3 inicio do sintagma nominal. O artigo determinado formouse, \u00f3 igual ca noutras linguas romances a partir do pronome demostrativo do lat\u00edn.\nPosesi\u00f3n.\nA posesi\u00f3n ind\u00edcase mediante o artigo posesivo, e mediante o caso oblicuo dun nome posuidor.\nOs pronomes.\n\u00d3 igual ca no italiano, normalmente om\u00edtense os pronomes en caso nominativo, a non ser que haxa que aclarar algunha ambig\u00fcidade no significado da oraci\u00f3n. Normalmente, o sufixo do verbo achega informaci\u00f3n sobre o suxeito. A inflexi\u00f3n de x\u00e9nero aparece tan s\u00f3 na terceira persoa (\"el\"/\"ea\").\nO verbo.\nO roman\u00e9s herdou do lat\u00edn os seus catro grupos verbais. Por outro lado, o roman\u00e9s ten seis formas distintas de expresa-lo tempo futuro.\nL\u00e9xico.\nA maior parte do l\u00e9xico roman\u00e9s (\u00f3 redor dun 75%) \u00e9 de orixe (latina), pero, ademais, tam\u00e9n tomou emprestadas moitas palabras dos seus veci\u00f1os eslavos, do franc\u00e9s, italiano, alem\u00e1n, h\u00fangaro, turco, grego e ingl\u00e9s.\nA influencia eslava apr\u00e9ciase tanto na compo\u00f1ente l\u00e9xica coma na fon\u00e9tica da lingua. Por exemplo, \u00f3 non te-lo lat\u00edn unha palabra para expresar \"si\", o roman\u00e9s tomou a expresi\u00f3n eslava \"da\". Ademais, o roman\u00e9s \u00e9 a \u00fanica das linguas romances co fonema /h/.\nTam\u00e9n cabe destacar que case t\u00f3dalas actividades rurais te\u00f1en nomes procedentes do lat\u00edn, mentres que aquelas relacionadas coa vida urbana foron emprestadas doutras linguas (franc\u00e9s, italiano, alem\u00e1n, ingl\u00e9s, h\u00fangaro etc).\nDurante o s\u00e9culo XIX, o roman\u00e9s tomou emprestado l\u00e9xico do franc\u00e9s e do italiano. M\u00e1is adiante, tomou do alem\u00e1n e o ingl\u00e9s.\nA modo de exemplo, na seguinte frase sali\u00e9ntanse as palabras emparentadas en distintas linguas romances:\nDimensi\u00f3n social, hist\u00f3rica e literaria.\nHistoria da lingua.\nEn tempos antigos, o territorio onde se atopa actualmente Roman\u00eda foi habitado polas parcialidades tracias dos xetas e dacios, quen falaban unha lingua indoeuropea, a lingua dos dacios, da que se sabe moi pouco. Alg\u00fans ling\u00fcistas opinan que era unha lingua similar \u00f3 lat\u00edn, a\u00ednda que con moitas probabilidades influ\u00edda polo grego.\nDespois a conquista romana, Dacia transformouse nunha provincia romana e o lat\u00edn vulgar converteuse na lingua usada pola administraci\u00f3n e para o comercio. Hai que destacar que s\u00f3 unha pequena parte de Dacia (o que hoxe \u00e9 Roman\u00eda) foi romanizada. A maior parte do territorio estaba poboado por dacios libres (carpos), os cales nunca estiveron baixo control romano.\nA\u00ednda que pode que nunca se saiba moito acerca do dacio, hai unhas 300 palabras puramente romanesas, existentes nos catro dialectos, e moitas con correspondentes en alban\u00e9s, sobre as cales se considera que poder\u00edan ser herdadas do dacio, moitas delas ligadas \u00e1 vida pastoril, tales como br\u00e1nz\u0103 (\"queixo\"). Alg\u00fans ling\u00fcistas afirman que os albaneses ser\u00edan dacios non-romanizados, que migraron rumbo ao sur.\nUn outro punto de vista afirma que esas palabras non-latinas (moitas con correspondentes en alban\u00e9s) non son tampouco de orixe dacia, e si ter\u00edan sido tra\u00eddas no territorio da Roman\u00eda por pastores romanizados que migraban da Albania, Serbia e Grecia do norte no espazo c\u00e1rpato-danubiano-pontico, que torn\u00e1ronse, despois de, o pobo roman\u00e9s.\nP\u00e9nsase que t\u00f3dolos dialectos romaneses estiveron unificados ata un momento situado entre o s\u00e9culo VII e o s\u00e9culo X, antes de que as linguas eslavas se achegaran \u00f3s pobos de fala dacia.As variaci\u00f3ns do dialecto daco-roman\u00e9s (o cal se fala por toda Roman\u00eda) son insignificantes, o cal chama a atenci\u00f3n porque ata a era moderna non houbo apenas contacto entre os romaneses de distintas rexi\u00f3ns. Esta uniformidade est\u00e9ndese m\u00e1is al\u00e1 das fronteiras romanesas, xa que un falante de roman\u00e9s en Serbia utiliza a mesma linguaxe ca un de Moldavia.\nA primeira mostra escrita de roman\u00e9s data do s\u00e9culo XVI.\nDistribuci\u00f3n xeogr\u00e1fica.\nO roman\u00e9s f\u00e1lase principalmente en Roman\u00eda, Moldavia, e nalgunhas comarcas de Ucra\u00edna (sectores de Bucovina e sueste de Besarabia), Hungr\u00eda, Serbia e Montenegro (sectores da rexi\u00f3n aut\u00f3noma de Voivodina e sueste de Besarabia) , Bulgaria, Macedonia do Norte e Grecia. Por\u00e9n, hai falantes romaneses espallados por diversos pa\u00edses, tales como o Canad\u00e1, os Estados Unidos, Alema\u00f1a, Israel, Australia e Nova Zelandia. Esta dispersi\u00f3n d\u00e9bese principalmente \u00e1 inmigraci\u00f3n de despois da segunda guerra mundial.\nOficialidade.\nO roman\u00e9s \u00e9 lingua oficial en Roman\u00eda, Moldavia (neste \u00faltimo territorio ch\u00e1maselle\" lingua moldova\") e \u00e9, xunto \u00f3 serbocroata e \u00f3 maxiar lingua cooficial na rexi\u00f3n aut\u00f3noma de Voivodina - ou en roman\u00e9s Banato Meridional- (no norte de Serbia).\nNoutros pa\u00edses de Europa do Leste (ag\u00e1s Hungr\u00eda), a minor\u00eda romanesa ten moi poucos dereitos en relaci\u00f3n co uso do roman\u00e9s en escolas e instituci\u00f3ns.\nDialectolox\u00eda.\nO roman\u00e9s, lingua romance, ten catro dialectos:\nP\u00e9nsase que o roman\u00e9s naceu \u00f3 norte e \u00f3 sur do Danubio. Isto puido manterse as\u00ed ata a chegada e os asentamentos dos eslavos \u00f3 sur do r\u00edo."}
{"id": "25776", "revid": "1987", "url": "https://gl.wikipedia.org/wiki?curid=25776", "title": "Pr\u00e1crito", "text": "O pr\u00e1crito \u00e9 unha familia de idiomas e dialectos \u00edndicos que se falaban na antiga India. Mentres que o s\u00e1nscrito era un idioma culto utilizado polos \"br\u00e1hmanas\" (sacerdotes) nos rituais relixiosos, como veh\u00edculo do hindu\u00edsmo brahm\u00e1nico, o pr\u00e1crito foi o medio polo que se difundiron crenzas heterodoxas como o xainismo (en idioma pr\u00e1crito majarastri) ou o \"budismo \" (en idioma pal\u00ed)."}
{"id": "25777", "revid": "23204", "url": "https://gl.wikipedia.org/wiki?curid=25777", "title": "Lingua chinesa", "text": "O chin\u00e9s (chin\u00e9s simplificado: \u6c49\u8bed / chin\u00e9s tradicional: \u6f22\u8a9e / Pinyin: \"H\u00e0ny\u01d4\"; \u534e\u8bed/\u83ef\u8a9e / \"Hu\u00e1y\u01d4\"; ou \u4e2d\u6587 / \"Zh\u014dngw\u00e9n\") \u00e9 a lingua (ou familia de linguas) falada na China, pertencente ao grupo sino-tibetano. A\u00ednda que se tende a considerar o chin\u00e9s como unha \u00fanica lingua, principalmente debido ao feito de que todos os seus falantes escriben igual (\u00e9 dicir, que son mutuamente intelixibles a nivel escrito), o certo \u00e9 que \u00e9 un conxunto de linguas distintas, cuxos falantes non se entenden oralmente entre si. A principal e oficial na Rep\u00fablica da China \u00e9 o mandar\u00edn est\u00e1ndar (\"Putonghua\"), baseado no dialecto de Pequ\u00edn, a\u00ednda que a m\u00e1is falada f\u00f3ra da China \u00e9 o canton\u00e9s (\"Yue\").\nArredor dun quinto da poboaci\u00f3n mundial, por riba de 1.000 mill\u00f3ns, falan algunha forma de chin\u00e9s como lingua materna. \nDe acordo cos novos informes de marzo de 2007, un 86% da xente na Rep\u00fablica Popular da China fala unha variante do chin\u00e9s. O mesmo informe indica que o 53%, 700 mill\u00f3ns, poden comunicarse eficazmente en mandar\u00edn est\u00e1ndar (normalmente chamado \"mandar\u00edn\"), superando a calquera outra lingua do mundo.\nTr\u00e1tase dunha lingua tonal, isto \u00e9, na que un mesmo conxunto de fonemas ten distinto significado en funci\u00f3n do ton no que se emite. O chin\u00e9s escr\u00edbese con caracteres que nalg\u00fan caso son ideogramas pero m\u00e1is comunmente representan pronuncias e composici\u00f3ns. Unha persoa escolarizada co\u00f1ece uns 1.000 caracteres e unha culta uns 5.000. A escritura chinesa \u00e9 a base das escrituras tradicionais coreana e xaponesa. O xapon\u00e9s actual utiliza uns 2.000 kanji, caracteres chineses co mesmo significado pero distinta pronuncia.\nHistoria.\nA historia da lingua rem\u00f3ntase at\u00e9 hai uns 3\u00a0000 anos, \u00e9poca da que datan os primeiros documentos escritos en chin\u00e9s. A lingua evolucionou dende unha hipot\u00e9tica protolingua sino-tibetana que ao longo do tempo deu lugar a diferentes variedades locais que son mutuamente inintelix\u00edbeis. Por mor disto, os diversos gobernos centrais da China tentaron de xeito repetido impulsar un est\u00e1ndar unificado.\nOrixes.\nA meirande parte dos ling\u00fcistas clasifica as variedades do chin\u00e9s como parte da familia de linguas sino-tibetanas xunto coa lingua birmana, as linguas tibetanas e outras faladas no Himalaia.\nA\u00ednda que a relaci\u00f3n entre estas linguas xa foi evidenciada a comezos do s\u00e9culo XIX, a reconstruci\u00f3n da orixinaria lingua sino-tibetana est\u00e1 moito menos desenvolvida que no caso do indoeuropeo ou o austroasi\u00e1tico. Entre as principais dificultades destaca a enorme diversidade de linguas, a falta de flexi\u00f3n en moitas delas e os efectos do contacto entre linguas. Ademais, moitas das linguas con menos falantes f\u00e1lanse en zonas monta\u00f1osas de dif\u00edcil acceso. Sen unha reconstruci\u00f3n fi\u00e1bel da protolingua sino-tibetana, a estrutura principal da familia a\u00ednda segue sen estar clara.\nChin\u00e9s antigo e medio.\nOs exemplos m\u00e1is antigos que se conservan de chin\u00e9s son inscrici\u00f3ns en \u00f3sos oraculares do ano -1250, coincidindo coa \u00e9poca da dinast\u00eda Shang. O chin\u00e9s antigo foi a lingua da \u00e9poca da dinast\u00eda Zhou do Oeste (entre -1046 e -771), e cons\u00e9rvase nas inscrici\u00f3ns chinesas en bronce, en \"Shijing\", tam\u00e9n en partes de \"Shujing\" e \"I Ching\".\nDiversos estudosos tentaron reconstru\u00edr a fonolox\u00eda do chin\u00e9s antigo comparando as variedades m\u00e1is modernas de chin\u00e9s coa rima de \"Shijing\" e cos elementos fon\u00e9ticos que se atopan na meirande parte dos caracteres chineses.\nA pesar de que moitos dos detalles quedan a\u00ednda por esclarecer, s\u00e1bese que o chin\u00e9s antigo difire do chin\u00e9s medio na ausencia de consoantes obstruentes retroflexas e palatais, mais si amosa grupos conson\u00e1nticos iniciais, as\u00ed como nasais e l\u00edquidas xordas. As reconstruci\u00f3ns m\u00e1is recentes tam\u00e9n describen o chin\u00e9s antigo como unha lingua atonal con grupos conson\u00e1nticos ao final da s\u00edlaba, que evolucionou cara a unha lingua con distinci\u00f3n tonal no chin\u00e9s medio. Tam\u00e9n se puideron identificar diversos afixos derivativos, pero a lingua non era flexiva, polo que indicaba as relaci\u00f3ns gramaticais empregando part\u00edculas gramaticais ou alterando a orde sint\u00e1ctica.\nO chin\u00e9s medio foi a lingua empregada durante e \u00e9poca das Dinast\u00edas do Norte e do Sur e coas dinast\u00edas Sui, Tang e Song (entre os s\u00e9culos VI e X).\nP\u00f3dense distinguir d\u00faas etapas do chin\u00e9s medio. A etapa m\u00e1is temper\u00e1 est\u00e1 reflectida no dicionario de rima \"Qieyun\" (do ano 601), mentres que a segunda etapa at\u00f3pase recollida nas t\u00e1boas de rima \"Yunjing\", feitas por antigos fil\u00f3logos chineses como gu\u00eda para interpretar o sistem de \"Qieyun\".\nEstes traballos definen as categor\u00edas fonol\u00f3xicas, mais non se sabe con certeza os sons que representan.\nOs ling\u00fcistas identificaron alg\u00fans sons comparando as categor\u00edas con pronuncias das variedades modernas de chin\u00e9s e pr\u00e9stamos do chin\u00e9s noutras linguas, como o xapon\u00e9s, o vietnamita e o coreano. O sistema resultante \u00e9 moi complexo e cun n\u00famero moi grande de consoantes e vogais, mais seguramente non se distingu\u00edan todas elas nun s\u00f3 dialecto, sen\u00f3n que representaba un diasistema que recoll\u00eda os est\u00e1ndares do norte e o sur no s\u00e9culo VI para poder ler os cl\u00e1sicos.\nAuxe dos dialectos do norte.\nDespois da ca\u00edda da dinast\u00eda Song e durante o reinado das dinast\u00edas do norte Jin e Yuan, desenvolveuse unha nova fala (hoxe co\u00f1ecida como mandar\u00edn antigo) baseada nos dialectos da Chaira do Norte da China arredor da capital. O \"Zhongyuan Yinyun\" (1324) foi un dicionario que codificou as convenci\u00f3ns de ritmo do novo verso \"sanqu\" nesta lingua. Xunto co posterior \"Menggu Ziyun\", este dicionario amosa que a lingua compart\u00eda numerosas caracter\u00edsticas que se atopan nos dialectos de mandar\u00edn modernos.\nAt\u00e9 mediados do s\u00e9culo XX, a meirande parte da poboaci\u00f3n do sur da China s\u00f3 falaba a s\u00faa lingua local. Por este motivo, durante a \u00e9poca da Dinast\u00eda Ming e da Dinast\u00eda Qing, os oficiais ti\u00f1an que encargarse da administraci\u00f3n do imperio usando unha lingua com\u00fan baseada nos dialectos do mandar\u00edn, co\u00f1ecida como \"Gu\u0101nhu\u00e0\" (\u5b98\u8a71, literalmente \"lingua dos oficiais\").\nDurante este tempo, esta lingua foi usada como koin\u00e9 e estaba baseada nos dialectos falados na zona de Nanjing, pero non se correspond\u00eda cun dialecto \u00fanico e concreto. Cara a metade do s\u00e9culo XIX, o dialecto de Pequ\u00edn converteuse no dominante e foi esencial para calquera tipo de negocio nos tribunais imperiais.\nNa d\u00e9cada de 1930 adoptouse o chin\u00e9s est\u00e1ndar como lingua nacional baixo o nome de \"Gu\u00f3y\u01d4\" (\u56fd\u8bed/\u570b\u8a9e \"lingua nacional\"). Despois de diversas disputas polas propostas das variedades do norte e do sur, finalmente a Comisi\u00f3n Nacional pola Unificaci\u00f3n da Lingua impuxo o dialecto de Pequ\u00edn en 1932. Trala fundaci\u00f3n da Rep\u00fablica Popular da China en 1949, o est\u00e1ndar pasou a ser chamado \"p\u01d4t\u014dnghu\u00e0\" (\u666e\u901a\u8bdd/\u666e\u901a\u8a71 \"fala com\u00fan\").\nA lingua nacional \u00e9 hoxe en d\u00eda usada na educaci\u00f3n, os medios de comunicaci\u00f3n e nas situaci\u00f3ns formais tanto na China como en Taiw\u00e1n.\nEn Hong Kong e Macau, por mor da s\u00faa historia ling\u00fc\u00edstica e colonial, a lingua da educaci\u00f3n, os medios, as situaci\u00f3ns formais e a vida diaria segue a ser o canton\u00e9s, a\u00ednda que a lingua est\u00e1ndar \u00e9 moi influente e ens\u00ednase nas escolas.\nVariedades.\nO sinoloxista Jerry Norman estimou que existen centos de variedades inintelix\u00edbeis de chin\u00e9s. Esas variedades forman un continuo dialectal cuxas diferenzas medran a medida que aumenta a distancia entre elas. Xeralmente, as \u00e1reas monta\u00f1osas do sur da China amosan unha diversidade ling\u00fc\u00edstica meirande que na chaira do norte da China. Nalgunhas zonas do sur, o dialecto principal dunha cidade s\u00f3 \u00e9 comprens\u00edbel para os seus veci\u00f1os m\u00e1is pr\u00f3ximos. Por exemplo, a cidade de Wuzhou at\u00f3pase a 190\u00a0km r\u00edo arriba de Guangzhou, pero a variedade de canton\u00e9s falada al\u00ed \u00e9 m\u00e1is semellante \u00e1 de Guangzhou que \u00e1 de Taishan, a 95\u00a0km ao suroeste de Guangzhou. En zonas da provincia de Fujian, as falas dos condados veci\u00f1os ou mesmo vilas poden ser inintelix\u00edbeis entre elas.\nAt\u00e9 finais do s\u00e9culo XX, os emigrantes chineses ao sur de Asia e Am\u00e9rica do Norte proced\u00edan das \u00e1reas costeiras do sur do pa\u00eds, onde se fala min, hakka e canton\u00e9s. A maior\u00eda dos inmigrantes chineses de Am\u00e9rica do Norte falan o dialecto de Taishan.\nClasificaci\u00f3n.\nN\u00famero de falantes nativos (inclu\u00edndo todos os pa\u00edses):\nAs variedades locais de chin\u00e9s ad\u00f3itanse clasificar en sete grupos dialectais de acordo coa diferente evoluci\u00f3n dende o chin\u00e9s medio:\nA clasificaci\u00f3n do ling\u00fcista Li Rong, que foi empregada no \"Language Atlas of China\" (1987), distingue outros tres grupos m\u00e1is:\nAlgunhas variedades quedan a\u00ednda sen clasificar, entre as que se atopan o dialecto de Danzhou (falado en Danzhou na illa de Hainan), o Waxianghua (falado no oeste de Hunan) e o Shaozhou Tuhua (falado no norte de Guangdong).\nChin\u00e9s est\u00e1ndar e diglosia.\nO Putonghua ou Guoyu, m\u00e1is co\u00f1ecido como mandar\u00edn, \u00e9 a lingua est\u00e1ndar oficial empregada na Rep\u00fablica Popular da China, Taiw\u00e1n e Singapur (onde se co\u00f1ece co nome de \"Huayu\" ou simplemente chin\u00e9s). Est\u00e1 baseada no dialecto de Pequ\u00edn, que \u00e9 o dialecto de mandar\u00edn falado en Pequ\u00edn. Os gobernos destes pa\u00edses pretenden que os falantes de t\u00f3dalas variedades de chin\u00e9s empreguen o mandar\u00edn como unha lingua com\u00fan de comunicaci\u00f3n, e por iso \u00e9 empregado nos medios de comunicaci\u00f3n, como lingua vehicular das escolas e nas axencias dos gobernos.\nNa China continental e Taiw\u00e1n a diglosia \u00e9 frecuente. Por exemplo, ademais de falar mandar\u00edn, un residente de Shanghai tam\u00e9n adoita ser quen de falar no dialecto de Shanghai da lingua wu; e se medrou noutro lugar mesmo poder\u00eda falar o dialecto particular daquel lugar. Unha persoa de Guangzhou adoita poder falar canton\u00e9s e tam\u00e9n mandar\u00edn. En Taiw\u00e1n, a maior\u00eda da poboaci\u00f3n fala taiwan\u00e9s, hakka ou unha lingua austronesia ademais de mandar\u00edn. En Taiw\u00e1n \u00e9 habitual que a xente mesture pronunciaci\u00f3ns, frases e palabras do mandar\u00edn coas doutras linguas da illa. Esta mestura consid\u00e9ranse algo normal en contextos informais ou familiares.\nEscrita.\nA relaci\u00f3n entre o chin\u00e9s falado e o escrito \u00e9 bastante complexa. As variedades do chin\u00e9s foron evolucionando ao longo do tempo, mentres que a escrita cambiou moi pouco. A literatura chinesa cl\u00e1sica comezou no Per\u00edodo das Primaveras e Outonos, a\u00ednda que os exemplos m\u00e1is antigos que se conservan de chin\u00e9s son inscrici\u00f3ns en \u00f3sos oraculares do ano -1250, coincidindo coa \u00e9poca da dinast\u00eda Shang.\nA ortograf\u00eda chinesa bas\u00e9ase en caracteres ou \"hanzi\", que se escriben en bloques rectangulares imaxinarios. Tradicionalmente escrib\u00edanse en columnas verticais que se deb\u00edan ler de arriba a abaixo e de esquerda a dereita. Os caracteres chineses son morfemas independentes dos cambios fon\u00e9ticos. Por exemplo, o car\u00e1cter \u4e00 (\"un\") lese \"y\u012b\" en chin\u00e9s est\u00e1ndar, \"jat1\" en canton\u00e9s e \"chi\u030dt\"/\"it\" en hokkien. O vocabulario das principais variantes chinesas \u00e9 moi diverxente e tam\u00e9n existen \"caracteres dialectais\" que se empregan nas diversas variantes en situaci\u00f3ns coloquiais de chin\u00e9s escrito. Por exemplo, os caracteres \u5187 e \u4fc2 do canton\u00e9s e a lingua hakka son considerados arcaicos e non se usan na escrita do chin\u00e9s est\u00e1ndar.\nO canton\u00e9s coloquial escrito f\u00edxose moi popular nos chats de Internet e na mensaxer\u00eda instant\u00e1nea entre os falantes de canton\u00e9s de Hong Kong. O seu emprego est\u00e1 considerado moi informal e non se utiliza en contextos m\u00e1is formais.\nNa provincia de Hunan, as mulleres de certas \u00e1reas escriben a s\u00faa lingua local mediante un silabario derivado dos caracteres chineses chamado N\u00fcshu.\nA lingua dungan, \u00e1s veces considerada un dialecto do mandar\u00edn, escr\u00edbese co alfabeto cir\u00edlico e no pasado escrib\u00edase co alfabeto \u00e1rabe. O pobo dungan \u00e9 de relixi\u00f3n musulm\u00e1 e vive principalmente en Casaquist\u00e1n, Kirguizist\u00e1n e Rusia.\nCaracteres chineses.\nCada un dos caracteres chineses representa unha palabra monosil\u00e1bica ou un morfema. No ano 100, o famoso estudoso da dinast\u00eda Han Xu Shen clasificou os caracteres en seis categor\u00edas: pictogramas, ideogramas, ideogramas compostos, pr\u00e9stamos fon\u00e9ticos, compostos fon\u00e9ticos e caracteres derivativos. Deles s\u00f3 un 4% foi categorizado como pictogramas, inclu\u00edndo alg\u00fan dos caracteres m\u00e1is simples, como \"r\u00e9n\" \u4eba (humano), \"r\u00ec\" \u65e5 (sol), \"sh\u0101n\" \u5c71 (monta\u00f1a, outeiro), \"shu\u01d0\" \u6c34 (auga). Entre un 80% e un 90% foron clasificados como compostos fon\u00e9ticos, como \"ch\u014dng\" \u6c96 (verquer), combinando o compo\u00f1ente fon\u00e9tico \"zh\u014dng\" \u4e2d (medio) co radical sem\u00e1ntico \u6c35(auga). Case todos os caracteres creados dende ent\u00f3n son deste tipo. O dicionario de Kangxi do s\u00e9culo XVIII reco\u00f1ec\u00eda 214 radicais diferentes.\nOs caracteres modernos desenvolv\u00e9ronse a partir da escrita \"kaishu\". Existen varios estilos de escrita na caligraf\u00eda chinesa, entre os que se incl\u00faen a escrita de selo, a escrita en cursiva e a escrita clerical. Os artistas de caligraf\u00eda poden empregar os caracteres tradicionais ou os simplificados, mais ad\u00f3itanse usar os primeiros para a arte tradicional.\nExisten dous sistemas de uso para os caracteres chineses. O primeiro \u00e9 o sistema tradicional, que a\u00ednda se usa en Hong Kong, Taiw\u00e1n, Macau e as comunidades chinesas no estranxeiro, ag\u00e1s Singapur e Malaisia. Tomou forma a partir dos caracteres estandarizados que datan da derradeira dinast\u00eda Han. O segundo \u00e9 unha simplificaci\u00f3n da escrita chinesa que se introduciu na Rep\u00fablica Popular da China en 1954 para facilitar a alfabetizaci\u00f3n masiva da poboaci\u00f3n.\nSingapur, que pos\u00fae unha consider\u00e1bel comunidade chinesa, \u00e9 o \u00fanico e primeiro pa\u00eds estranxeiro que adoptou de forma oficial a simplificaci\u00f3n dos caracteres. En Malaisia tam\u00e9n \u00e9 o sistema m\u00e1is empregado \"de facto\" entre as xeraci\u00f3ns m\u00e1is novas.\nUn lector chin\u00e9s cunha boa educaci\u00f3n pode reco\u00f1ecer entre 4\u00a0000 e 6\u00a0000 caracteres, mentres que se requiren uns 3\u00a0000 para poder ler e entender os xornais. O goberno chin\u00e9s define a alfabetizaci\u00f3n dos seus traballadores co co\u00f1ecemento de 2\u00a0000 caracteres, a\u00ednda que esta s\u00f3 \u00e9 unha alfabetizaci\u00f3n funcional. Un dicionario completo, como o dicionario de Kangxi, cont\u00e9n arredor de 40\u00a0000 caracteres, inclu\u00edndo caracteres arcaicos e raros, dos que menos dunha cuarta parte son de uso com\u00fan hoxe en d\u00eda.\nHom\u00f3fonos.\nO chin\u00e9s est\u00e1ndar ten menos de 1\u00a0700 s\u00edlabas diferentes pero uns 4\u00a0000 caracteres escritos de uso com\u00fan, polo que moitos deles son hom\u00f3fonos. Por exemplo, t\u00f3dolos seguintes caracteres (non necesariamente palabras) pron\u00fancianse \"j\u012b\": \u9e21\uff0f\u96de \"gali\u00f1a\", \u673a\uff0f\u6a5f \"m\u00e1quina\", \u57fa \"b\u00e1sico\", \u51fb\uff0f\u64ca \"golpear\", \u9965\uff0f\u9951 \"fame\" e \u79ef\uff0f\u7a4d \"acumular\". Na oralidade, o significado da s\u00edlaba est\u00e1 determinado polo contexto. Os falantes poden clarificar que caracteres est\u00e1n a empregar ofrecendo palabras ou frases a modo de exemplo: \u540d\u5b57\u53eb\u5609\u82f1\uff0c\u5609\u9675\u6c5f\u7684\u5609\uff0c\u82f1\u570b\u7684\u82f1 \"M\u00edngzi ji\u00e0o Ji\u0101y\u012bng, Ji\u0101l\u00edng Ji\u0101ng de ji\u0101, Y\u012bnggu\u00f3 de y\u012bng\" \u2013 \"O meu nome \u00e9 \"Ji\u0101y\u012bng\", 'Jia' como o 'r\u00edo Jialing' e 'ying' como en 'Inglaterra'.\"\nAs variedades meridionais como o canton\u00e9s ou o hakka preservaron m\u00e1is rimas de s\u00edlabas e tam\u00e9n te\u00f1en m\u00e1is tons. Alg\u00fans dos exemplos anteriores do mandar\u00edn \"j\u012b\" te\u00f1en unha pronuncia distintan en canton\u00e9s (romanizado usando o jyutping): \"gai1\", \"gei1\", \"gei1\", \"gik1\", \"gei1\" e \"zik1\" respectivamente.\nFonolox\u00eda.\nA estrutura fonol\u00f3xica da cada s\u00edlaba consiste nun n\u00facleo voc\u00e1lico (que pode ser monotongo, ditongo ou mesmo tritongo en certas variedades), precedido por unha marxe (unha consoante, ou unha consoante cunha semivogal; a ausencia de marxe tam\u00e9n \u00e9 pos\u00edbel), e seguido (de xeito opcional) por unha marxe de pechaz\u00f3n cunha consoante. T\u00f3dalas s\u00edlabas pos\u00faen ton. Hai alg\u00fans casos nos que a vogal non ten funci\u00f3n de n\u00facleo. Un exemplo t\u00e9molo no canton\u00e9s, onde as consoantes nasais e poden constitu\u00edr por si soas unha s\u00edlaba.\nEn calquera das variedades do chin\u00e9s as s\u00edlabas adoitan ser abertas (polo que non te\u00f1en marxe de pechaz\u00f3n), pero as s\u00edlabas con peche s\u00f3 poden rematar en , , , , , , ou . A maior\u00eda das variedades admiten ese peche de s\u00edlaba, mentres que outras como o mandar\u00edn est\u00e1ndar est\u00e1 limitado a , e .\nO n\u00famero de sons en cada unha das linguas difire, pero compartiron unha tendencia \u00e1 reduci\u00f3n de sons dende o chin\u00e9s medio. Os dialectos do mandar\u00edn experimentaron unha reduci\u00f3n moi forte de sons, polo que amosan moitas m\u00e1is palabras multisil\u00e1bicas que calquera das outras variedades. O n\u00famero total de s\u00edlabas nalgunhas variedades \u00e9 de m\u00e1is de mil inclu\u00edndo os diferentes tons. Se se descartan os tons, as combinaci\u00f3ns de s\u00edlabas red\u00facense moito (s\u00f3 entre 398 e 418).\nTons.\nT\u00f3dalas variedades do chin\u00e9s empregan tons para distinguir as palabras. Alg\u00fans dialectos do norte da China te\u00f1en s\u00f3 tres tons, mentres que os dialectos do sur chegan a ter entre seis e dez tons. O dialecto de Shanghai \u00e9 unha excepci\u00f3n xa que o seu rexistro de tons reduciuse a un sistema de dous acentos tonais semellantes aos que se usan no xapon\u00e9s moderno.\nUn exemplo moi com\u00fan para ilustrar o sistema de tons no chin\u00e9s \u00e9 o da pronuncia da s\u00edlaba \"ma\" cos catro tons diferentes do chin\u00e9s est\u00e1ndar (ademais do neutro). Os tons tam\u00e9n est\u00e1n exemplificados nas seguintes cinco palabras chinesas. \nO canton\u00e9s est\u00e1ndar, pola s\u00faa banda, ten seis tons en s\u00edlabas abertas e tres en s\u00edlabas que rematan con pausas:"}
{"id": "25778", "revid": "1576", "url": "https://gl.wikipedia.org/wiki?curid=25778", "title": "Chin\u00e9s", "text": "Chin\u00e9s pode facer referencia a:"}
{"id": "25779", "revid": "85894", "url": "https://gl.wikipedia.org/wiki?curid=25779", "title": "Reme de Arriba, Covelas, Ribadeo", "text": "Reme de Arriba \u00e9 unha pequena aldea situada no leste da parroquia de Covelas no concello de Ribadeo, por ela pasa o r\u00edo Grande e o r\u00edo Pequeno que desembocan na R\u00eda de Ribadeo. A localidade est\u00e1 formada por 4 casas con 11 veci\u00f1os.\nFauna.\nA s\u00faa fauna \u00e9 moi prezada: destacan os raposos, xabar\u00eds e corzos. Ademais hai case todos os tipos de animais dom\u00e9sticos. Destes os que m\u00e1is destacan son as vacas e os porcos, habendo tam\u00e9n coellos e gali\u00f1as.\nFlora.\nNos montes de Reme de Arriba domina de forma case exclusiva o eucalipto entre o que hai t\u00edmidas manchas de pino. Existen algunhas plantaci\u00f3ns de casti\u00f1eiros as\u00ed como unha carballeria enriba do r\u00edo Grande.\nHistoria.\nReme de Arriba era propiedade dun \u00fanico dono que vendeu aos actuais veci\u00f1os. No r\u00edo Grande, no lugar co\u00f1ecido como A Veneira carg\u00e1base madeira tra\u00edda dos montes pr\u00f3ximos, en barcas aproveitando a baixamar. Logo, unha vez que sub\u00eda a marea, estas barcas sa\u00edan con diferentes destinos. Tam\u00e9n se cargaba mineral de ferro tra\u00eddo das minas de Vilela, todo isto era transportado en carros tirados de bois ou vacas. Este transporte deixou de facerse debido a construci\u00f3n da ponte de FEVE de Reme de Abaixo que, ao ser moi baixa, non deixa paso as embarcaci\u00f3ns.\nNos anos 60 do s\u00e9culo XX, constru\u00eduse nas inmediaci\u00f3n unha planta de procesado de leite, que chegou a empregar unhas cincuenta persoas. Logo de sucesivas compras e vendas, acabou sendo pechada por Renny-Picot na d\u00e9cada dos 90 .\nDesde mediados dos setenta, as catro explotaci\u00f3ns agrarias especializ\u00e1ronse en vac\u00fan de leite, chegando a sumar arredor de 60 cabezas. Dende principios do s\u00e9culo XXI xa non queda ningunha explotaci\u00f3n profesional, sendo case toda a produci\u00f3n, tanto de gando como de horta, para autoconsumo."}
{"id": "25780", "revid": "1576", "url": "https://gl.wikipedia.org/wiki?curid=25780", "title": "Roman\u00e9s", "text": "Roman\u00e9s pode referirse a:"}
{"id": "25781", "revid": "75439", "url": "https://gl.wikipedia.org/wiki?curid=25781", "title": "Sistema inercial", "text": "Un sistema inercial \u00e9 un sistema de referencia que presenta inercia, isto \u00e9: non presenta aceleraci\u00f3ns, e daquela, non est\u00e1 a sufrir forzas. Tales sistemas ou est\u00e1n parados (velocidade=0) ou en movemento rectil\u00edneo uniforme. \u00c9 importante subli\u00f1ar, que desde esta perspectiva, non pode haber curvas no movemento, pois se as houber, haber\u00eda unha aceleraci\u00f3n e iso contrar\u00eda a condici\u00f3n imposta para termos un sistema inercial. Este marco cl\u00e1sico ven caracterizado polas transformaci\u00f3ns de Galileo.\nCaracter\u00edsticas.\nNa \"teor\u00eda especial da relatividade\", mantense a definici\u00f3n de sistema inercial, mais coa diferenza de que o tempo non transcorre xa do mesmo xeito nos dous sistemas, non hai xa invarianza na progresi\u00f3n do tempo. Esta \u00e9 substitu\u00edda pola invarianza na velocidade da luz, dando lugar \u00e1 relatividade da simultaneidade. Agora as mudanzas de coordenadas cumpren as transfomaci\u00f3ns de Lorentz, nas que todo isto queda reflictido.\nE finalmente, na \"teor\u00eda xeral da relatividade\" (a d\u00eda de hoxe a m\u00e1is rigorosa e aceptada), a diferenza entre sistema inercial e non inercial, e o conseguinte principio de inercia, definidos sobre a base dunha m\u00e9trica eucl\u00eddea perden sentido por completo; as\u00ed vense desprazados por un principio de movemento xeod\u00e9sico, definido agora con base a unha m\u00e9trica de Minkowski, polo que os obxectos (e sistemas de referencia) se moven do xeito ditado pola curvatura do espazo-tempo. Deste xeito xa non existen sistemas inerciais, nin ten senso a s\u00faa definici\u00f3n."}
{"id": "25782", "revid": "205", "url": "https://gl.wikipedia.org/wiki?curid=25782", "title": "Transformaci\u00f3ns de Galileo", "text": ""}
{"id": "25783", "revid": "205", "url": "https://gl.wikipedia.org/wiki?curid=25783", "title": "Transfomaci\u00f3ns de Lorentz", "text": ""}
{"id": "25784", "revid": "89787", "url": "https://gl.wikipedia.org/wiki?curid=25784", "title": "Movemento rectil\u00edneo uniforme", "text": "O movemento rectil\u00edneo uniforme dun punto en relaci\u00f3n a un referencial S ten lugar cando nese mesmo espazo o punto se move en li\u00f1a recta con velocidade constante, \u00e9 dicir, con aceleraci\u00f3n nula.\nEn termos matem\u00e1ticos, se formula_1 for a posici\u00f3n do punto e formula_2 o tempo:\nformula_3 ou formula_4\nA distancia percorrida calc\u00falase multiplicando a magnitude da velocidade polo tempo transcorrido. Esta relaci\u00f3n tam\u00e9n \u00e9 aplicable se a traxectoria non \u00e9 rectil\u00ednea, con tal que a velocidade sexa constante.\nA velocidade pode ser nula (repouso), positiva ou negativa. Polo tanto, o movemento pode ter dous sentidos; unha velocidade negativa representa un movemento en direcci\u00f3n contraria ao sentido que te\u00f1amos aceptado como positivo.\nO MRU caracter\u00edzase por:\nEcuaci\u00f3ns do movemento.\nSabemos que a velocidade formula_5 \u00e9 constante; isto significa que non existe aceleraci\u00f3n.\nEnt\u00f3n, a posici\u00f3n formula_6 no instante formula_7 v\u00e9n dada por:\nonde formula_9 \u00e9 a posici\u00f3n inicial.\nRepresentaci\u00f3n gr\u00e1fica do MRU.\nNa representaci\u00f3n da gr\u00e1fica da velocidade en funci\u00f3n do tempo obtense unha recta paralela \u00e1s abscisas (tempo). Ademais, a \u00e1rea baixo a recta producida representa a distancia percorrida.\nA representaci\u00f3n gr\u00e1fica da distancia andada en funci\u00f3n do tempo d\u00e1 lugar a unha recta que ten como pendente o valor da velocidade."}
{"id": "25786", "revid": "5863", "url": "https://gl.wikipedia.org/wiki?curid=25786", "title": "Paradoxo dos xemelgos", "text": "O Paradoxo dos xemelgos, ou Paradoxo de Langevin, \u00e9 un experimento mental envolvendo a dilataci\u00f3n temporal proposta na Relatividade restrita.\nDa dilataci\u00f3n temporal.\nA Teor\u00eda da relatividade prev\u00e9 que dado un referencial inercial \"S\" e outro referencial inercial \"S\" tal que \"S\" se move con velocidade constante \"v\" en relaci\u00f3n a \"S\" por medio dunha Transformaci\u00f3n de Lorentz entre referenciais atopamos a relaci\u00f3n entre as coordenadas \"x,y,z\" e \"t\" do sistema \"S\" e as coordenadas \"x',y',z e \"t.\nUsando a transformaci\u00f3n de Lorentz para o tempo obtemos\nformula_1\nComo \"v\" \u00e9 obrigatoriamente menor que \"c\" temos que para o corpo en movemento o tempo corre m\u00e1is lentamente do que para o corpo en repouso.\nDo enunciado.\nSexan dous xemelgos \"A\" e \"B\" id\u00e9nticos, colocando o irm\u00e1n \"A\" nunha nave espacial na cal el viaxar\u00e1 a unha velocidade moi pr\u00f3xima a \"c\" (velocidade da luz) - en canto o outro, \"B\", permanece en repouso na Terra. Para \"B\", a nave estase movendo e por conta disto el pode afirmar que o tempo est\u00e1 correndo m\u00e1is lentamente para o seu irm\u00e1n \"A\" que est\u00e1 na nave.\nAnalogamente, \"A\" ve a Terra afastarse de forma que el pode, da mesma forma, afirmar que o tempo corre m\u00e1is lentamente para \"B\".\nCando a nave retorna a Terra cal dos dous efectivamente est\u00e1 m\u00e1is novo?\nDa soluci\u00f3n.\nExiste unha quebra de simetr\u00eda fundamental no problema, a saber, soamente o irm\u00e1n \"B\" pode afirmar que estivo todo o tempo nun mesmo referencial inercial, a Terra.\nO irm\u00e1n \"A\" sa\u00edu do referencial de repouso da Terra e foi para un referencial mov\u00e9ndose a \"v\", esa mudanza implica unha aceleraci\u00f3n, e esta aceleraci\u00f3n \u00e9 a quebra de simetr\u00eda pois en canto acelerado o referencial en que se atopa non \u00e9 inercial e, consecuentemente, o estado de movemento do corpo pode determinarse."}
{"id": "25787", "revid": "112578", "url": "https://gl.wikipedia.org/wiki?curid=25787", "title": "Referencial inercial", "text": ""}
{"id": "25789", "revid": "98629", "url": "https://gl.wikipedia.org/wiki?curid=25789", "title": "Bash", "text": "Bash \u00e9 un shell de Unix (int\u00e9rprete de comandos de Unix) escrito para o Proxecto GNU. O nome \u00e9 o acr\u00f3nimo de \" Bourne-again shell \" (Consola Bourne Renacida) \u2014 un xogo de palabras sobor o Bourne shell (sh), que foi unha das primeiras consolas importantes de Unix. Cara 1978 o shell Bourne era o shell distribu\u00eddo co Unix Version 7. O shell Bourne orixinal foi escrito por Stephen Bourne, por ent\u00f3n investigador dos Bell Labs. O shell Bash foi escrito en 1987 por Brian Fox. En 1990, Chet Ramey converteuse no seu principal mantedor. Bash \u00e9 o shell por defecto na maior\u00eda de sistemas Linux ademais de Mac OS X Tiger, e pode executarse na maior\u00eda dos sistemas operativos tipo Unix. Tam\u00e9n foi portado a Microsoft Windows polo proxecto Cygwin.\nSintaxe do Bash.\nA sintaxe de comandos do Bash \u00e9 un superconxunto da sintaxe do shell Bourne. A especificaci\u00f3n definitiva da sintaxe de comandos do Bash p\u00f3dese atopar no Bash Reference Manual distribu\u00eddo polo proxecto GNU. Esta secci\u00f3n destaca algunhas das caracter\u00edsticas \u00fanicas do Bash.\nA gran maior\u00eda dos shell scripts (gui\u00f3ns de comandos) Bourne poden ser executados por Bash sen ning\u00fan cambio, coa excepci\u00f3n daqueles gui\u00f3ns de shell Bourne que fan referencia a variables especiais de Bourne ou que utilizan un comando interno de Bourne. A sintaxe de comandos de Bash incl\u00fae ideas tomadas do Korn shell (ksh) e o C shell (csh), como a edici\u00f3n da li\u00f1a de comandos, o historial de comandos, a pila de directorios, as variables $RANDOM e $PPID, e a sintaxe de substituci\u00f3n de comandos POSIX: $(...). Cando se utiliza coma un int\u00e9rprete de comandos interactivo, Bash proporciona autocompletado de nomes de programas, nomes de ficheiros, nomes de variables etc, cando o usuario preme a tecla TAB.\nA sintaxe de Bash ten moitas extensi\u00f3ns que non proporciona o shell Bourne. Enum\u00e9ranse a continuaci\u00f3n varias das extensi\u00f3ns mencionadas.\nMatem\u00e1ticas con enteiros.\nUnha gran limitaci\u00f3n do shell Bourne \u00e9 que non pode realizar c\u00e1lculos con enteiros sen lanzar un proceso externo. Un proceso Bash pode realizar c\u00e1lculos con enteiros utilizando o comando ((...)) e a sintaxe de variables $[...] da seguinte maneira:\n VAR=55 # Asigna o valor enteiro 55 \u00e1 variable VAR.\n ((VAR = VAR + 1)) # Suma un \u00e1 variable VAR. Olle a ausencia do car\u00e1cter '$'.\n ((++VAR)) # Outra maneira de sumar un a VAR. Preincremento estilo C.\n ((VAR++)) # Outra maneira de sumar un a VAR. Postincremento estilo C.\n echo $[VAR * 22] # Multiplica a variable VAR por 22 e substit\u00fae o comando polo resultado.\n echo $((VAR * 22)) # Outra maneira de realizalo mesmo.\nO comando ((...)) tam\u00e9n se pode utilizar en sentenzas condicionais, xa que seu c\u00f3digo de retorno \u00e9 0 ou 1 dependendo de se a condici\u00f3n \u00e9 certa ou falsa:\n if ((VAR == Y * 3 + X * 2))\n then\n echo Si\n fi\n ((Z &gt; 23)) &amp;&amp; echo Si\nO comando ((...)) soporta os seguintes operadores relacionais: '==', '!=', '&gt;', '&lt;', '&gt;=', e '&lt;='.\nUn proceso Bash non pode realizar c\u00e1lculos en coma flotante. Os \u00fanicos shell Unix capaces disto son o Korn Shell (versi\u00f3n de 1993) e o zsh (a partir da versi\u00f3n 4.0).\nRedirecci\u00f3ns de Entrada/Sa\u00edda.\nA sintaxe do Bash permite diferentes maneiras de redirecci\u00f3n de entrada/sa\u00edda das que o Shell Bourne tradicional carece. Bash pode redirixir a sa\u00edda est\u00e1ndar e os fluxos de sa\u00edda de erro \u00e1 vez utilizando a sintaxe:\n comando &amp;&gt; ficheiro\nque \u00e9 m\u00e1is simple que teclear o comando Bourne equivalente, \"comando &gt; ficheiro 2&gt;&amp;1\". Desde a versi\u00f3n 2.05b, Bash pode redirixir a entrada est\u00e1ndar desde unha cadea utilizando a seguinte sintaxe (denominada \"here strings\"):\n comando \u00ab&lt; \"cadea a ler como entrada est\u00e1ndar\"\nSe a cadea cont\u00e9n espazos en branco, d\u00e9bense utilizar aspas.\nExemplo:\nRedirixe a sa\u00edda est\u00e1ndar a un ficheiro, escribe datos, cerra o ficheiro e reinicia stdout\n # Fai que o descritor de ficheiro 6 sexa unha copia de stdout (descritor ficheiro 1)\n exec 6&gt;&amp;1\n # abre o ficheiro \"test.data\" para escritura\n exec 1&gt;test.data\n # xera alg\u00fan contido\n echo \"data:data:data\"\n # pecha o ficheiro \"test.data\"\n exec 1&gt;&amp;-\n # Reinicia stdout o facer que sexa unha copia do descritor de ficheiro 6\n exec 1&gt;&amp;6\n # pecha o descritor de ficheiro 6\n exec 6&gt;&amp;-\nAbre e pecha ficheiros\n # abre o ficheiro test.data para letura\n exec 6&lt;test.data\n # le ata o final do ficheiro\n while read -u 6 dta\n do\n echo \"$dta\" \n done\n # pecha o ficheiro test.data\n exec 6&lt;&amp;-\nCaptura a sa\u00edda de comandos externos\n # executa 'find' e garda os resultados en VAR\n # busca nomes de ficheiros que rematan coa letra \"h\"\n VAR=$(find . -name \"*h\")\nExpresi\u00f3ns regulares.\nOs procesos Bash 3.0 soportan emparellamento de expresi\u00f3ns regulares utilizando a seguinte sintaxe, reminiscente do Perl:\n string =~ regex \nA sintaxe de expresi\u00f3ns regulares \u00e9 a mesma que documenta a p\u00e1xina do manual regex(3). O estado de sa\u00edda do comando anterior \u00e9 0 se a cadea concorda coa expresi\u00f3n regular, 1 se non casan.\nNas expresi\u00f3ns regulares, as partes delimitadas por par\u00e9nteses, poden ser accedidas utilizando a variable shell BASH_REMATCH, da seguinte maneira:\n if abcfoobarbletch =~ 'foo(bar)bl(.*)' \n then\n echo A expresi\u00f3n regular coincide!\n echo $BASH_REMATCH\u2014produce: foobarbletch\n echo ${BASH_REMATCH[1]} -- produce: bar\n echo ${BASH_REMATCH[2]} -- produce: etch\n fi\nEsta sintaxe proporciona un rendemento superior a lanzar un proceso separado para executar un comando grep, porque o emparellamento das expresi\u00f3ns regulares ten lugar no propio proceso Bash. Se a expresi\u00f3n regular ou a cadea conte\u00f1en un espazo en branco, ou un metacar\u00e1cter do shell (coma '*' ou '?'), debe estar entre aspas.\nEscape con contrabarra.\nAs palabras coa forma $'string' tr\u00e1tanse dun modo especial. Estas verbas exp\u00e1ndense a string, cos caracteres escapados pola contrabarra substitu\u00eddos segundo especifica a linguaxe de programaci\u00f3n C. As secuencias de escape con contrabarra, descodif\u00edcanse do seguinte modo:\nO resultado expandido at\u00f3pase entrecomillado entre aspas simples, coma se o signo d\u00f3lar non estivese presente.\nUnha cadea entrecomillada con aspas dobres precedida por un signo d\u00f3lar ($\"...\") ser\u00e1 traducida de acordo \u00f3 LOCALE actual. Se fose C ou POSIX, ign\u00f3rase o s\u00edmbolo $. Se a cadea \u00e9 traducida e substitu\u00edda, a substituci\u00f3n estar\u00e1 entrecomillada por aspas dobre.\nGui\u00f3ns de inicio do Bash.\nCando Bash arranca, executa os comandos que se atopan en diferentes scripts.\nCando se invoca a Bash como shell interactivo para o inicio dunha sesi\u00f3n (login shell), ou como shell non interactivo coa opci\u00f3n --login, en primeiro lugar le e executa comandos desde o ficheiro /etc/profile, se existe. Despois, busca ~/.bash_profile, ~/.bash_login, e ~/.profile, nesa orde, e le e executa os comandos desde o primeiro que existe e \u00e9 lexible. A opci\u00f3n --noprofile pode utilizarse \u00f3 comezar un novo shell para inhibir este comportamento.\nCando un login shell termina, Bash le e executa os comandos de ~/.bash_logout, se existe.\nCando un shell interactivo que non \u00e9 un login shell arranca, Bash lee e executa comandos desde ~/.bashrc, s existise. Isto pode evitarse utilizando a opci\u00f3n --norc. A opci\u00f3n --rcfile ficheiro forzar\u00e1 a Bash a ler e executar comandos desde ficheiro na vez de ~/.bashrc.\nCando Bash arranca dun modo non interactivo, por exemplo para executar un shell script diferente, busca a variable de contorno BASH_ENV, se existe expande o seu valor, e util\u00edzao coma o nome do ficheiro para ler e executar. Bash comportase coma se se executase o seguinte comando:\n if [ -n \"$BASH_ENV\" ]; then . \"$BASH_ENV\"; fi\nmais o valor da variable PATH non se utiliza para buscar o ficheiro.\nSe se invoca a Bash co nome sh, tenta replicar o comportamento das versi\u00f3ns antigas de sh, \u00e1 vez que se mant\u00e9n a conformidade co est\u00e1ndar POSIX. Cando se invoca como login shell interactivo, ou shell non interactivo coa opci\u00f3n --login, primeiro tenta ler e executar comandos desde /etc/profile e ~/.profile, nesta orde. A opci\u00f3n --noprofile pode utilizarse para evitar este comportamento. Cando se invoca como un shell interactivo co nome sh, Bash busca a variable ENV, se est\u00e1 definida expande o seu valor, e utiliza o valor expandido coma o nome dun ficheiro para ler e executar. Coma un shell invocado coma sh non tenta ler e executar comandos desde ning\u00fan outro ficheiro de arranque, e a opci\u00f3n --rcfile non ten efecto. Un shell non interactivo invocado co nome sh non intenta ler ning\u00fan outro ficheiro de arranque. Cando se invoca coma sh, Bash entra no modo \"posix\" despois de ler os ficheiros de inicio.\nCando se inicia Bash no modo posix, por exemplo coa opci\u00f3n --posix, segue o est\u00e1ndar POSIX para os ficheiros de inicio. Neste modo, os shells interactivos expanden a variable ENV e lense, e exec\u00fatanse, os comandos desde o ficheiro do cal o nome \u00e9 o valor da variable expandida. Non se le ning\u00fan outro ficheiro de arranque.\nBash tenta determinar cando est\u00e1 sendo executado por un demo (daemon) do shell remoto, normalmente rshd. Se Bash determina que est\u00e1 sendo executado por rshd, le e executa comandos desde ~/.bashrc, se este ficheiro existe e \u00e9 lexible. Non far\u00e1 isto se se invoca como sh. A opci\u00f3n --norc pode utilizarse para evitar este comportamento, e a opci\u00f3n --rcfile pode utilizarse para forzar a ler outro ficheiro, pero rshd normalmente non invoca o shell con estas opci\u00f3ns ou permite que sexan especificadas."}
{"id": "25791", "revid": "89787", "url": "https://gl.wikipedia.org/wiki?curid=25791", "title": "Lista de reis dos hititas", "text": "A dataci\u00f3n e a secuenciaci\u00f3n dos reis hititas \u00e9 unha compilaci\u00f3n de rexistros fragmentarios, complementada pola recente achega en Hattusa dun xogo de m\u00e1is de 3500 impresi\u00f3ns en selos que te\u00f1en inscritos nomes e t\u00edtulos e xenealox\u00edas dos reis hititas. As datas indicadas aqu\u00ed son aproximadas, e dependen do sincronismo cando son co\u00f1ecidas as cronolox\u00edas dos pa\u00edses veci\u00f1os e m\u00e1is de Exipto.\nHai poucas noticias sobre os gobernantes da \u00e9poca do Imperio medio. A secuencia aqu\u00ed presentada bas\u00e9ase en gran parte na realizada por Bryce na s\u00faa obra en 1998.\nMcMahon (1989) relaciona a Hattusilis II e Tudhaliyas o Mozo en orde inversa. Bryce, entre outros, non distingue un Imperio medio. No seu lugar, remata o Reino antigo con Muwatallis I e comeza o Imperio Novo con Tudhaliyas II. Tampouco se adoita inclu\u00edr a Tudhalias \"o Mozo\" nas listaxes de reis hititas, pois foi asasinado despois da morte de seu pai, Tudhaliyas III.\nOs Grandes reis despois de 1200 a.C..\nDespois do colapso do Imperio Hitita, este permaneceu en mans de gobernantes locais que levaron o t\u00edtulo de \"Gran Rei\"."}
{"id": "25792", "revid": "89787", "url": "https://gl.wikipedia.org/wiki?curid=25792", "title": "Centros de Formaci\u00f3n e Recursos", "text": "Os Centros de Formaci\u00f3n e Recursos (CFR ou CEFORE) constit\u00faen un \u00f3rgano dependente do servizo de Formaci\u00f3n do Profesorado da Xunta de Galicia para a formaci\u00f3n permanente do profesorado, o intercambio de experiencias e a reflexi\u00f3n sobre os procesos educativos e a dinamizaci\u00f3n pedag\u00f3xica dos centros educativos que pretende contribu\u00edr \u00e1 mellora da calidade no ensino.\nEn 1999 os CFR substitu\u00edron os CEFOCOP (Centros de Formaci\u00f3n Continuada do Profesorado), e neles integr\u00e1ronse os CERES (Centros de Recursos).\nNa actualidade o territorio galego div\u00eddese nos CFR de Vigo, A Coru\u00f1a, Ferrol, Lugo, Ourense, Pontevedra e Santiago de Compostela, que contan con secci\u00f3ns en diversas vilas."}
{"id": "25795", "revid": "85894", "url": "https://gl.wikipedia.org/wiki?curid=25795", "title": "O Campo, Campo Lameiro", "text": "San Miguel do Campo \u00e9 unha parroquia que se localiza no oeste do concello de Campo Lameiro. Segundo o padr\u00f3n municipal de 2013 ti\u00f1a 694 habitantes (364 mulleres e 330 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 718 habitantes."}
{"id": "25796", "revid": "5863", "url": "https://gl.wikipedia.org/wiki?curid=25796", "title": "O Couso, Campo Lameiro", "text": "San Cristovo do Couso \u00e9 unha parroquia que se localiza no oeste do concello de Campo Lameiro. Segundo o IGE en 2009 ti\u00f1a 256 habitantes (138 mulleres e 118 homes) 71 menos que en 1999. Ten sete entidades de poboaci\u00f3n."}
{"id": "25797", "revid": "5863", "url": "https://gl.wikipedia.org/wiki?curid=25797", "title": "Fragas, Campo Lameiro", "text": "Santa Mari\u00f1a de Fragas \u00e9 unha parroquia que se localiza no sur do concello de Campo Lameiro. Segundo o padr\u00f3n municipal de 2013 ti\u00f1a 605 habitantes (299 mulleres e 306 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 658 habitantes.\nPatrimonio.\nA igrexa parroquial de Santa Mari\u00f1a de Fragas conserva a fachada rom\u00e1nica (do s\u00e9culo XII), estando completamente reformado o resto do templo. Sobre a porta existe un sinxelo t\u00edmpano no que se representa a un bispo bendicindo \u00f3s fieis, acompa\u00f1ado dunha figura cunha cruz e outra cos evanxeos.\nNo territorio desta parroquia at\u00f3pase un dos numerosos complexos de petr\u00f3glifos que existen en Campo Lameiro. Denom\u00ednase a Pedra da Boullosa e pos\u00fae abondosas insculturas de animais (entre os que destaca unha serpe de case 5 metros de lonxitude), c\u00edrculos e cazoletas. Tam\u00e9n pode verse unha figura humana cun pau na man dereita."}
{"id": "25798", "revid": "5863", "url": "https://gl.wikipedia.org/wiki?curid=25798", "title": "Moimenta, Campo Lameiro", "text": "Santa Mar\u00eda de Moimenta \u00e9 unha parroquia que se localiza no norte do concello de Campo Lameiro. Segundo o IGE de 2009 ti\u00f1a 276 habitantes (154 mulleres e 122 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 328 habitantes."}
{"id": "25799", "revid": "5863", "url": "https://gl.wikipedia.org/wiki?curid=25799", "title": "Montes, Campo Lameiro", "text": "San Isidro de Montes \u00e9 unha parroquia que se localiza no leste do concello de Campo Lameiro. Segundo o padr\u00f3n municipal en 2013 ti\u00f1a 154 habitantes (80 mulleres e 74 homes), 24 menos ca en 2004. Ten tres entidades de poboaci\u00f3n."}
{"id": "25800", "revid": "85894", "url": "https://gl.wikipedia.org/wiki?curid=25800", "title": "Morillas, Campo Lameiro", "text": "Santiago de Morillas \u00e9 unha parroquia que se localiza no leste do concello de Campo Lameiro. Segundo o padr\u00f3n municipal de 2013 ti\u00f1a 51 habitantes (27 mulleres e 24 homes), a mesma cantidade ca en 2004. Ten d\u00faas entidades de poboaci\u00f3n."}
{"id": "25803", "revid": "23204", "url": "https://gl.wikipedia.org/wiki?curid=25803", "title": "Lingua alur", "text": "O alur \u00e9 unha lingua nilo-sahariana que se fala en Uganda e na Rep\u00fablica Democr\u00e1tica do Congo.\nDistribuci\u00f3n xeogr\u00e1fica.\nF\u00e1lase nas rexi\u00f3ns de Mahagi e no noroeste da rexi\u00f3n de Djalasiga do distrito de Ituri da provincia Oriental do Congo e no norte do Lago Alberte en Uganda.\nFalantes.\n1\u00a0209\u00a0000 (2001)\nUsos sociais.\nEn Uganda \u00fasase na radio e hai prensa en alur. En 1955 publicouse a Biblia en alur."}
{"id": "25804", "revid": "181", "url": "https://gl.wikipedia.org/wiki?curid=25804", "title": "Alur", "text": ""}
{"id": "25805", "revid": "23204", "url": "https://gl.wikipedia.org/wiki?curid=25805", "title": "Carlos II", "text": "Carlos II \u00e9 o nome para referirse a:"}
{"id": "25807", "revid": "23204", "url": "https://gl.wikipedia.org/wiki?curid=25807", "title": "Balance radiativo terrestre", "text": "A Terra, para manterse termicamente estable \u00f3 longo do tempo debe ser capaz de evacuar, en termo medio, toda a radiaci\u00f3n recibida. Existen uns mecanismos reguladores que efect\u00faan dita tarefa de diferentes maneiras.\nRadiaci\u00f3n t\u00e9rmica.\nTodo corpo a unha temperatura T tende a arrefriarse emitindo radiaci\u00f3n na banda dos infravermellos. A Terra emite radiaci\u00f3n t\u00e9rmica, tam\u00e9n, e faino de toda a s\u00faa superficie. En cambio, a radiaci\u00f3n solar s\u00f3 se recibe na cara di\u00farna. Por iso, a Terra qu\u00e9ntase de d\u00eda e arrefr\u00edase de noite.\nNunha primeira aproximaci\u00f3n p\u00f3dese dicir que a emisi\u00f3n t\u00e9rmica da superficie da Terra, formula_1, compensa a irradiaci\u00f3n sobre a superficie dun disco terrestre, formula_2.\nformula_4\nAlbedo.\n\"M\u00e1is informaci\u00f3n: Albedo\"\nEste efecto non \u00e9 outra cousa que a reflexi\u00f3n da radiaci\u00f3n solar \u00f3 incidir sobre o planeta. As superficies claras presentan maior albedo c\u00e1s escuras. As\u00ed, as nubes, o xeo e a neve son as superficies con maior albedo mentres que os bosques, os oc\u00e9anos e, en definitiva, a roca pelada ten un albedo inferior. A Terra ten un albedo de aproximadamente do 30% causado na s\u00faa maior parte polas nubes e os casquetes polares. Unha pequena parte do albedo tam\u00e9n v\u00e9n provocado pola dispersi\u00f3n atmosf\u00e9rica da que se fala m\u00e1is adiante. Aproximadamente un 17% da radiaci\u00f3n incidente queda reflectida polas nubes un 8% polo aire despexado e un 6% polo chan firme.\nformula_5\nNubosidade.\n\"M\u00e1is informaci\u00f3n en: Nube\"\nA nubosidade por si soa afecta enormemente, e de d\u00faas formas contradictorias, \u00f3 balance enerx\u00e9tico da Terra. Por unha parte, as nubes absorben unha certa cantidade de radiaci\u00f3n para si mesmas e reflicten aproximadamente a metade da radiaci\u00f3n solar incidente. Isto \u00faltimo fai que supo\u00f1an a maior contribuci\u00f3n \u00f3 albedo terrestre. Da mesma forma devolven con moita maior eficiencia unha boa parte da radiaci\u00f3n infravermella que reciben da Terra, o que fai que tam\u00e9n sexan a maior fonte de efecto invernadoiro. O balance entr\u00e1mbolos dous efectos non \u00e9 doado de determinar, pero calc\u00falase que reflicten un 40% m\u00e1is de enerx\u00eda da que capturan polo que o seu efecto neto ser\u00eda de arrefriamento. Naturalmente, tales c\u00e1lculos est\u00e1n feitos sobre as nubes actuais. Ningu\u00e9n pode asegurar totalmente o efecto das nubes prehist\u00f3ricas nin o das nubes futuras, pois a configuraci\u00f3n e distribuci\u00f3n destas non s\u00f3 depende da humidade do contorno sen\u00f3n tam\u00e9n dos aerosois e posibles n\u00facleos de condensaci\u00f3n presentes no aire.\nDispersi\u00f3n.\n\"M\u00e1is informaci\u00f3n en: Dispersi\u00f3n\"\nAs mol\u00e9culas de aire desv\u00edan os fot\u00f3ns que impactan sobre elas. Este fen\u00f3meno ch\u00e1mase dispersi\u00f3n molecular e segundo o par\u00e1metro de impacto destes choques a desviaci\u00f3n ser\u00e1 maior ou menor. Grazas a este fen\u00f3meno ch\u00e9ganos radiaci\u00f3n adicional do sol que rebota no aire e regresa \u00e1 terra en forma de radiaci\u00f3n difusa. A dispersi\u00f3n \u00e9 a que d\u00e1 a caracter\u00edstica cor azul \u00f3 ceo. Pero a dispersi\u00f3n tam\u00e9n contrib\u00fae en certa medida \u00f3 albedo terrestre. De feito, un 8% da radiaci\u00f3n incidente \u00e9 reflectida polo aire. Este fen\u00f3meno tam\u00e9n contrib\u00fae de forma importante no efecto invernadoiro onde unha boa parte da radiaci\u00f3n infravermella reemetida cara \u00e1 terra o \u00e9 debido \u00f3 rebote de ditos raios con mol\u00e9culas libres de auga ou di\u00f3xido de carbono."}
{"id": "25808", "revid": "56817", "url": "https://gl.wikipedia.org/wiki?curid=25808", "title": "Teor\u00eda do \u00e9ter", "text": "A teor\u00eda do \u00e9ter foi proposta por Hendrik Lorentz, defendendo que os obxectos e observadores viaxar\u00edan a trav\u00e9s dun \u00e9ter estacionario, sufrindo un encurtamento f\u00edsico (hip\u00f3tese da contracci\u00f3n de Lorentz) e unha mudanza na duraci\u00f3n do tempo (dilataci\u00f3n do tempo)."}
{"id": "25809", "revid": "23204", "url": "https://gl.wikipedia.org/wiki?curid=25809", "title": "Experimento de Michelson-Morley", "text": "A experiencia de Michelson-Morley, unha das m\u00e1is importantes e famosas experiencias da historia da f\u00edsica, levouse a cabo en 1887 no que \u00e9 hoxe a Case Western Reserve University, e consid\u00e9rase a primeira proba forte contra a teor\u00eda dun \u00e9ter lumin\u00edfero.\nA teor\u00eda f\u00edsica no fin do s\u00e9culo XIX postulaba que, tal como as ondas de auga te\u00f1en de ter un medio por onde propagarse (a auga) e as ondas sonoras aud\u00edbeis tam\u00e9n requiren o seu medio (o ar), as ondas luminosas ir\u00edan necesitar, tam\u00e9n elas, dun medio propio, o \"\u00e9ter lumin\u00edfero\".\nA velocidade de movemento do laboratorio terrestre idealizado por Michelson-Morley \"instalado na superficie dese planeta\" en 1887 en Alema\u00f1a, mostrou que \"se existir\" o \u00e9ter deber\u00eda arrastarse xuntamente co laboratorio, ou caso contrario o movemento da terra deber\u00eda somarse ou subtraerse \u00e1s propagaci\u00f3ns electromagn\u00e9ticas na faixa das frecuencias estudadas, mesmo se o feixe luz se deslocase en direcci\u00f3n paralela ou perpendicular ao movemento terrestre, como nada diso aconteceu, o experimento demostrou que a propagaci\u00f3n da luz \u00e9 independente do medio.\nMais visto que a velocidade da luz \u00e9 tan elevada, a concepci\u00f3n dun laboratorio est\u00e1bel o suficiente libre de vibraci\u00f3ns , precisou asentarse sobre un lenzol de esta\u00f1o derretido, capaz de detectar usando o Efecto Doppler as interferencias nas ondas de luz na presenza do \u00e9ter, de propiedades a\u00ednda imaxinosas, al\u00e9n de moito di\u00f1eiro necesitou dun consider\u00e1bel esforzo intelectual que mesmo as\u00ed pode ter sido indebidamente aplicado, dada a precisi\u00f3n requirida."}
{"id": "25810", "revid": "22570", "url": "https://gl.wikipedia.org/wiki?curid=25810", "title": "Tensor", "text": "En matem\u00e1ticas, un tensor \u00e9 (nun sentido informal) unha 'cantidade' ou 'entidade xeom\u00e9trica' linear xeneralizada que se pode expresar coma un vector multidimensional relativo \u00e1 escolla dunha base; non obstante, coma obxecto de seu, un tensor \u00e9 \"independente de calquera sistema de referencia escollido\".\nD\u00e9bese facer fincap\u00e9 no feito de que moitas estruturas matem\u00e1ticas xeralmente denotadas como 'tensores' son, en realidade, 'campos tensoriais', cantidades tensoriais que var\u00edan dun punto a outro. Por\u00e9n, para entender mellor os campos tensoriais, d\u00e9bese entender primeiro o que son os tensores.\nImportancia e uso.\nOs tensores son de importancia en f\u00edsica (onde aparece en diversos campos como poden ser o electromagnetismo, o estudo do s\u00f3lido r\u00edxido ou a teor\u00eda da relatividade xeral) e enxe\u00f1ar\u00eda (onde aparece o tensor de tensi\u00f3ns ou o tensor de elasticidades).\nDe xeito m\u00e1is espec\u00edfico, un tensor de segunda orde que, por exemplo, cuantifique as tensi\u00f3ns dun obxecto s\u00f3lido tridimensional ten unhas compo\u00f1entes que se poden expresar como unha matriz 3x3. As tres caras cartesi\u00e1s dun elemento de volume c\u00fabico infinitesimal est\u00e1n sometidas a unha certa forza. Como as compo\u00f1entes do vector forza tam\u00e9n son 3, ent\u00f3n 3x3=9 son as compo\u00f1entes precisas para describiren as tensi\u00f3ns que sofre este elemento de volume.\nTrasfondo.\nA palabra \"tensor\" introduciuna en 1846 William Rowan Hamilton para describir a operaci\u00f3n norma nunha clase determinada de sistema alx\u00e9brico (\u00e1lxebra de Clifford). A palabra empregouse no seu sentido actual por primeira vez no 1899 por Woldemar Voigt.\nA notaci\u00f3n foi desenvolvida polo 1890 por Gregorio Ricci-Curbastro no seu traballo \"c\u00e1lculo diferencial absoluto\", e f\u00edxose accesible a moitos matem\u00e1ticos grazas \u00e1 publicaci\u00f3n do cl\u00e1sico texto italiano do mesmo t\u00edtulo escrito por Tullio Levi-Civita no 1900. No s\u00e9culo XX a materia comezouse a co\u00f1ecer como \"an\u00e1lise tensorial\" e tomou grande importancia coa introduci\u00f3n da teor\u00eda da relatividade xeral de Einstein polo 1915. Na relatividade xeral empr\u00e9gase a linguaxe de tensores para o desenvolvemento da teor\u00eda, e dise que o mesmo Einstein aprendeu a teor\u00eda, con gran dificultade, de Levi-Civita.\nA escolla do enfoque.\nHai dous xeitos de introducir a definici\u00f3n do que \u00e9 un tensor:\nOs f\u00edsicos e enxe\u00f1eiros foron os primeiros en decat\u00e1rense de que vectores e tensores te\u00f1en un gran significado f\u00edsico por si mesmos, al\u00e9n do sistema coordenado (xeralmente arbitrariamente escollido) no que se expresen esas cantidades. Do mesmo xeito, os matem\u00e1ticos decat\u00e1ronse que certas relaci\u00f3ns tensoriais son m\u00e1is doadas de obter nun sistema de coordenadas concreto.\nExemplos.\nNon todas as relaci\u00f3ns da natureza son lineais, pero a meirande parte son diferenciables e, polo tanto, p\u00f3dense aproximar como sumas de funci\u00f3ns multilineais. Deste xeito, o m\u00e1is das magnitudes f\u00edsicas p\u00f3dense expresar como tensores.\nComa exemplo sinxelo p\u00f3dese pensar nun barco na auga e tentar describir a resposta do mesmo a unha forza externa que se lle aplique. A forza \u00e9 un vector e o barco responder\u00e1 cunha aceleraci\u00f3n, que tam\u00e9n \u00e9 un vector. Esa aceleraci\u00f3n non ten por que ir na mesma direcci\u00f3n que a forza, pero a relaci\u00f3n entre a forza aplicada e a aceleraci\u00f3n sufrida polo barco \u00e9 linear en mec\u00e1nica cl\u00e1sica. A devandita relaci\u00f3n \u00e9 un tensor de tipo (1,1) (o que quere dicir, m\u00e1is ou menos, que transforma un vector noutro). O tensor deste exemplo p\u00f3dese representar como unha matriz que, \u00f3 multiplicar un vector, d\u00e1 como resultado outro. Do mesmo xeito que os n\u00fameros que representan un vector (as compo\u00f1entes do mesmo) cambian se trocamos o sistema de coordenadas, os n\u00fameros da matriz que representan o tensor tam\u00e9n cambiar\u00e1n \u00f3 troc\u00e1rmonos o sistema.\nNa enxe\u00f1ar\u00eda, as tensi\u00f3ns nun s\u00f3lido r\u00edxido ou nun flu\u00eddo tam\u00e9n son magnitudes tensoriais. A propia palabra \"tensor\" v\u00e9n do lat\u00edn e significa algo que causa tensi\u00f3n. Se seleccionamos un elemento de superficie particular dentro do material, o material nun lado da superficie aplicar\u00e1 unha forza no outro lado. En xeral, esta forza non ser\u00e1 perpendicular \u00e1 superficie, sen\u00f3n que depender\u00e1 da orientaci\u00f3n da superficie dun xeito linear. Isto descr\u00edbese cun tensor de tipo (2,0), ou dun xeito m\u00e1is preciso, cun \"campo\" tensorial de tipo (2,0) xa que as tensi\u00f3ns poden mudar dun punto a outro.\nP\u00f3dense clasificar as magnitudes xeom\u00e9tricas e f\u00edsicas considerando os graos de liberdade inherentes \u00e1 s\u00faa descrici\u00f3n. As magnitudes escalares son aquelas que se poden representar cun s\u00f3 n\u00famero, como a presi\u00f3n, a masa ou a temperatura. Tam\u00e9n hai magnitudes vectoriais, como a forza, que requiren unha ringleira de n\u00fameros para describilas. Por \u00faltimo, magnitudes tales como as formas cadr\u00e1ticas requiren unha matriz para a s\u00faa representaci\u00f3n.\nEn realidade, a notaci\u00f3n tensorial \u00e9 moi xeral e p\u00f3dese aplicar \u00e1 maior\u00eda dos casos mencionados no par\u00e1grafo anterior, \u00e9 dicir, tanto escalares coma vectores son casos especiais dos tensores. A caracter\u00edsitica que fai distinguir un escalar dun vector (ou doutros tensores, en xeral) \u00e9 o n\u00famero de \u00edndices que o representa. Este n\u00famero \u00e9 o que se chama rango (ou orde) do tensor. Deste xeito, os escalares son tensores de rango cero (sen \u00edndice ning\u00fan) e os vectores tensores de rango un.\nOutro exemplo dun tensor \u00e9 o tensor de curvatura de Riemann que aparece na teor\u00eda da relatividade xeral, que \u00e9 un tensor de rango 4, tendo cada \u00edndice 4 dimensi\u00f3ns (tres espaciais e unha temporal). Esta magnitude ten 256 compo\u00f1entes, a\u00ednda que por raz\u00f3ns das simetr\u00edas f\u00edsicas s\u00f3 20 delas son independentes das demais, simplificando as\u00ed o traballo con esta magnitude.\nIntroduci\u00f3n aos distintos enfoques.\nHai distintos enfoques equivalentes para estudar os tensores, a\u00ednda que a equivalencia entre eles non \u00e9 evidente se non se traballa m\u00e1is a fondo con eles.\nAs\u00ed, un tensor xeral de orde (n,m) expr\u00e9sase como\nSe pasamos a un novo sistema de coordenadas (formula_2), dende o sistema orixinal (formula_3), tense que o tensor transforma segundo\nonde se empregou o convenio de Einstein.\nDensidades tensoriais.\nTam\u00e9n se pode ter unha \"densidade\" para un campo tensorial. Un tensor con densidade \"r\" transf\u00f3rmase coma un tensor ordinario baixo cambios de coordenadas ag\u00e1s polo feito de que tam\u00e9n hai que facer o produto polo jacobiano \u00e1 \"r\"-\u00e9sima potencia.\nCovarianza e Contravarianza.\nPara acheg\u00e1rmonos ao concepto de covarianza e contravarianza primeiro temos que dar algunhas definici\u00f3ns.\nAceptemos inicialmente as seguintes definici\u00f3ns.\nUn tensor contravariante de segunda orde \u00e9 aquel que se transforma segundo\nformula_5 (1)\nUn tensor covariante de segunda orde \u00e9 aquel que se transforma segundo\nformula_6 (2)\nPor un momento, ignoremos a posici\u00f3n dos \u00edndices. Sexa formula_7 unha base calquera do espazo e apliquemos unha transformaci\u00f3n de coordenadas que nos leve \u00e1 nova base formula_8. Supo\u00f1amos que o queremos facer mediante unha transformaci\u00f3n ortogonal para simplificar o c\u00e1lculo.\nPor tratarse dunha transformaci\u00f3n ortogonal a lonxitude non se ve afectada. \u00c9 dicir, a cantidade formula_9 \u00e9 un invariante.\nDebe existir unha certa relaci\u00f3n entre a base antiga e m\u00e1is a nova, que vir\u00e1 dada por unha matriz de cambio 'O' que nos permitir\u00e1 recuperar as coordenadas da base anterior dende as coordenadas da nova base\nformula_10\nComo se trata dunha transformaci\u00f3n ortogonal (formula_11), o cambio inverso \u00e9\nformula_12\nIsto quere dicir que o vector 'A' vir\u00e1 dado na nova base por\nformula_13\nOu o que \u00e9 o mesmo, formula_14 ou ben formula_15.\nUnha vez quedou claro como imos transformar o noso vector pasemos aos tensores. Supo\u00f1amos que temos un n-tensor (tensor de orde n) formula_16, este obxecto transf\u00f3rmase coma o produto de n vectores. Isto significa que existir\u00e1 unha relaci\u00f3n do tipo\nformula_17 (3)\nEmpregando esta notaci\u00f3n, as d\u00faas ecuaci\u00f3ns do principio quedan como\nformula_18\nformula_19\n\u00c9 dicir, un n-tensor comp\u00f3rtase coma o vector A pero de xeito xeneralizado a n dimensi\u00f3ns, agora a matriz de cambio \u00e9 un produto de n matrices que nos din, de xeito exacto, como se transforma o noso n-tensor.\nUn exemplo sinxelo de n-tensor \u00e9 o produto de n vectores distintos, formula_20 xa que, base\u00e1ndonos no escrito anteriormente para o vector A, isto cumpre o descrito para o n-tensor.\nO primeiro dos dous 2-tensores (A) transf\u00f3rmase coma o segundo (C) pero empregando a matriz trasposta no canto da matriz orixinal 'O' (se non estivesemos en coordenadas ortogonais, a matriz ser\u00eda a inversa e non a trasposta). Logo atopamos un problema de notaci\u00f3n ao estarmos a chamar igual a d\u00faas cousas distintas. Para resolvermos este problema \u00f3s tensores de tipo\nformula_21\ncham\u00e1molos tensores contravariantes porque se transforman coa matriz inversa e escribimos os \u00edndices das s\u00faas compo\u00f1entes enriba, como un super\u00edndice.\nAos tensores que se transforman coa matriz orixinal cham\u00e1molos covariantes e os \u00edndices escr\u00edbense embaixo.\nNo espazo eucl\u00eddeo o tensor m\u00e9trico formula_22 \u00e9 a matriz identidade. Polo tanto, verif\u00edcase trivialmente que formula_23 e, polo tanto, tensores covariantes e contravariantes empregan a mesma matriz de transformaci\u00f3n de modo que non \u00e9 preciso facer distinci\u00f3n algunha, pero isto non ocorre en xeral, por exemplo, no espazo minkowskiano da relatividade especial, o tensor m\u00e9trico \u00e9 formula_24."}
{"id": "25811", "revid": "22570", "url": "https://gl.wikipedia.org/wiki?curid=25811", "title": "Xeod\u00e9sica", "text": "Unha xeod\u00e9sica \u00e9 unha curva que une dous puntos tal que para pequenas variaci\u00f3ns da forma da curva a s\u00faa lonxitude \u00e9 estacionaria.\nDo punto de vista pr\u00e1ctico, na maior\u00eda dos casos a xeod\u00e9sica \u00e9 a curva de menor lonxitude que une dous puntos.\nNunha \"xeometr\u00eda plana\" (espazo euclidiano), esa curva \u00e9 un segmento de recta, mais en \"xeometr\u00edas curvas\" (xeometr\u00eda riemanniana), moi utilizadas por exemplo na Teor\u00eda da Relatividade Xeral, a curva de menor distanza entre dous puntos pode non ser unha recta.\nPara entender iso po\u00f1amos como exemplo de xeometr\u00eda curva un globo. Se trazarmos unha li\u00f1a ligando dous puntos distintos dese globo, percibiremos que esa li\u00f1a non \u00e9 recta, mais si unha curva."}
{"id": "25812", "revid": "205", "url": "https://gl.wikipedia.org/wiki?curid=25812", "title": "Experimento Michelson-Morley", "text": ""}
{"id": "25813", "revid": "205", "url": "https://gl.wikipedia.org/wiki?curid=25813", "title": "Experimento Hamar", "text": ""}
{"id": "25814", "revid": "205", "url": "https://gl.wikipedia.org/wiki?curid=25814", "title": "Experiencia de Michelson-Morley", "text": ""}
{"id": "25815", "revid": "56817", "url": "https://gl.wikipedia.org/wiki?curid=25815", "title": "Experimento de Hamar", "text": "A experiencia de Hamar foi unha experiencia levada a cabo para descubrir e eventualmente medir o arrastro do \u00e9ter (en Ingl\u00e9s, \"ether drift\").\nConsist\u00eda nunha variante da Experiencia de Michelson-Morley e usaba masas de chumbo en lados opostos dun dos brazos do interfer\u00f3metro de Michelson-Morley.\nO seu resultado negativo, as\u00ed como na experiencia de Michelson-Morley, levaba a contradici\u00f3ns, xa que postul\u00e1base que ou unha ou outra deber\u00eda presentar resultado \"positivo\" ao paso do \u00e9ter, mais en ambos os dous casos o resultado foi \"negativo\"."}
{"id": "25816", "revid": "205", "url": "https://gl.wikipedia.org/wiki?curid=25816", "title": "Experimento Trouton-Noble", "text": ""}
{"id": "25817", "revid": "55340", "url": "https://gl.wikipedia.org/wiki?curid=25817", "title": "Experimento de Trouton-Noble", "text": "A experiencia de Trouton-Noble consistiu nun intento de comprobaci\u00f3n da veracidade dunha previsi\u00f3n da visi\u00f3n do electromagnetismo baseada na hip\u00f3tese do \u00e9ter. Foi levada \u00e1 cabo entre 1901 e 1903 por Frederick Thomas Trouton.\nCaracter\u00edsticas.\nA previsi\u00f3n era de que un capacitor cargado, con placas paralelas entre si e paralelas \u00e1 direcci\u00f3n do movemento do capacitor, deber\u00eda xerar un torque con consecuente rotaci\u00f3n de modo que se ali\u00f1ase tranversalmente \u00e1 s\u00faa primeira direcci\u00f3n. Ou sexa, o capacitor deber\u00eda ter ao final as s\u00faas placas coas faces orientadas transversalmente \u00e1 direcci\u00f3n do movemento.\nO resultado nulo desta experiencia confirmouse por experiencias a\u00ednda m\u00e1is sens\u00edbeis feitas por Chase en 1923 e por Hayden en 1994.\nA montaxe experimental na experiencia orixinal consist\u00eda en se suspender un capacitor cargado por unha fina fibra de torsi\u00f3n\nA montaxe deb\u00eda ser protexida de campos el\u00e9ctricos e magn\u00e9ticos espurios, caso contrario dar\u00eda lugar a un falso positivo, como no caso da versi\u00f3n realizada por Cornille."}
{"id": "25818", "revid": "205", "url": "https://gl.wikipedia.org/wiki?curid=25818", "title": "Experimento Kennedy-Thorndike", "text": ""}
{"id": "25819", "revid": "56817", "url": "https://gl.wikipedia.org/wiki?curid=25819", "title": "Experimento de Kennedy-Thorndike", "text": "A experiencia de Kennedy-Thorndike, tam\u00e9n chamada de estabelecemento experimental da relatividade do tempo, consistiu nunha versi\u00f3n modificada da experiencia de Michelson-Morley e serviu, polo seu resultado nulo, para axudar a falsear a teor\u00eda do \u00e9ter. Foi levada a cabo pola primeira vez en 1932.\nNesta experiencia, o proxecto do interfer\u00f3metro era diferente, onde un dos brazos cruzados do experimento orixinal era moito maior que o outro. Iso visaba tentar compensar o suposto efecto da contracci\u00f3n de Fitzgerald-Lorentz, hip\u00f3tese \"ad hoc\" para explicar os resultados nulos da experiencia da Michelson-Morley. Ese suposto efecto s\u00f3 deber\u00eda influenciar corpos materiais, e serviu de base para as teor\u00edas que colocaban os el\u00e9trons e pr\u00f3tons como tendo masa de natureza puramente electromagn\u00e9tica, tales como a teor\u00eda de Lorentz sobre o asunto.\nSendo un dos brazos do interfer\u00f3metro moito maior en lonxitude que o outro, estar\u00edan suxeitos a diferentes velocidades rotacionais da Terra. As\u00ed, estar\u00edan suxeitos a diferentes contracci\u00f3ns de Fitzgerald-Lorentz. Tal construci\u00f3n \"por\u00eda\" en evidencia o arraste de \u00e9ter que non se pode medir na experiencia de Michelson-Morley. Con todo, m\u00e1is unha vez os resultados foron nulos, reforzando as\u00ed a teor\u00eda da relatividade."}
{"id": "25821", "revid": "205", "url": "https://gl.wikipedia.org/wiki?curid=25821", "title": "Interacci\u00f3n gravitatoria", "text": ""}
{"id": "25822", "revid": "23204", "url": "https://gl.wikipedia.org/wiki?curid=25822", "title": "Interacci\u00f3n electromagn\u00e9tica", "text": "A interacci\u00f3n electromagn\u00e9tica \u00e9, xunto \u00e1 gravidade, \u00e1 interacci\u00f3n nuclear forte e a interacci\u00f3n nuclear d\u00e9bil, unha das catro forzas fundamentais da natureza descritas no modelo est\u00e1ndar. Esta forza \u00e9 descrita polos campos electromagn\u00e9ticos e ten instancias f\u00edsicas innumerables, inclu\u00edndo a interacci\u00f3n de part\u00edculas con carga e a interacci\u00f3n de campos de forza magn\u00e9ticos sen carga con condutores el\u00e9ctricos.\nA verba \u00abelectromagnetismo\u00bb \u00e9 unha forma composta de dous termos gregos, \u1f22\u03bb\u03b5\u03ba\u03c4\u03c1\u03bf\u03bd, \"\u0113lektron\", '\u00e1mbar', e \u03bc\u03b1\u03b3\u03bd\u03ae\u03c4\u03b7\u03c2, \"magnitis\" (\u03bc\u03b1\u03b3\u03bd\u03ae\u03c4\u03b7\u03c2), que significa 'pedra de Magnesia', un tipo de mena de ferro. A ciencia dos fen\u00f3menos electromagn\u00e9ticos def\u00ednese en termos da forza electromagn\u00e9tica, \u00e1s veces chamada forza de Lorentz, que incl\u00fae a electricidade e o magnetismo como elementos dun mesmo fen\u00f3meno, tal como describen as ecuaci\u00f3ns de Maxwell.\nDende un punto de vista macrosc\u00f3pico e fixado un observador, adoita separarse en dous tipos de interacci\u00f3n, a interacci\u00f3n electrost\u00e1tica, que act\u00faa sobre corpos cargados en repouso respecto ao observador, e a interacci\u00f3n magn\u00e9tica, que act\u00faa soamente sobre cargas en movemento respecto ao observador.\nAs part\u00edculas fundamentais interact\u00faan electromagneticamente mediante o intercambio de fot\u00f3ns entre part\u00edculas cargadas. A electrodin\u00e1mica cu\u00e1ntica proporciona a descrici\u00f3n cu\u00e1ntica desta interacci\u00f3n, que pode ser unificada coa interacci\u00f3n nuclear d\u00e9bil segundo o modelo electrod\u00e9bil.\nAs implicaci\u00f3ns te\u00f3ricas do electromagnetismo, en particular a determinaci\u00f3n da velocidade da luz base\u00e1ndose nas propiedades do \u00abmedio\u00bb de propagaci\u00f3n (permeabilidade e permitividade), conduciron \u00f3 desenvolvemento da relatividade especial por Albert Einstein en 1905.\nPropiedades.\nA interacci\u00f3n electromagn\u00e9tica afecta s\u00f3 a obxectos con carga el\u00e9ctrica (inclu\u00edndo os que son neutros en xeral pero que se compo\u00f1en de part\u00edculas con carga). Isto incl\u00fae \u00e1 meirande parte das part\u00edculas elementais m\u00e1is co\u00f1ecidas, en particular, os quarks, os lept\u00f3ns con carga (electrons, mu\u00f3ns e leptons tau) e os bos\u00f3ns gauge con carga (W\u00b1), as\u00ed coma os i\u00f3ns. A f\u00edsica actual postula que a interacci\u00f3n electromagn\u00e9tica manif\u00e9stase a trav\u00e9s de campos electromagn\u00e9ticos e que o fot\u00f3n \u00e9 o quanto da luz e de todas as outras formas de radiaci\u00f3n electromagn\u00e9tica.\nA diferenza da forza nuclear feble e da forza nuclear forte, pero igual que a gravidade, a forza electromagn\u00e9tica \u00e9 unha interacci\u00f3n de longo alcance. A\u00ednda as\u00ed, a magnitude da forza coa cal se atraen dous corpos de carga el\u00e9ctrica diferente \u00e9 inversamente proporcional \u00f3 cadrado da distancia que os separa (v\u00e9xase \"Lei de Coulomb\"). O grande alcance da forza electromagn\u00e9tica d\u00e9bese \u00e1 falla de masa dos fot\u00f3ns, que son as part\u00edculas mediadoras desta interacci\u00f3n.\nA nivel microsc\u00f3pico (secci\u00f3n eficaz), a intensidade da interacci\u00f3n electromagn\u00e9tica est\u00e1 caracterizada pola constante de estrutura fina (\"\u03b1\"):\nonde formula_2\u00a0\u00e9 a carga el\u00e9ctrica elemental, formula_3\u00a0\u00e9 a constante de Planck e formula_4\u00a0\u00e9 a velocidade da luz no baleiro. Nas reacci\u00f3ns nucleares, o electromagnetismo ten un papel intermedio entre a forza nuclear feble e a forza nuclear forte.\nDescrici\u00f3n matem\u00e1tica.\nO campo electromagn\u00e9tico exerce unha forza sobre as part\u00edculas cargadas electricamente que se co\u00f1ecen como forza de Lorentz:\nou tam\u00e9n, en unidades de Gauss:\nA interacci\u00f3n electrost\u00e1tica, Lei de Coulomb, sobre as part\u00edculas supo\u00f1\u00e9ndoas inm\u00f3biles \u00e9:\nformula_7\nonde formula_8\nonde formula_9 \u00e9 o vector unitario dirixido de q cara a formula_10\nonde:\n(todas as dimensi\u00f3ns son medidas dentro do mesmo sistema inercial de referencia).\nA primeira descrici\u00f3n da forza entre d\u00faas part\u00edculas cargadas, que \u00e9 contraria \u00e1 lei de Coulomb, \u00e9 v\u00e1lida no marco da teor\u00eda da relatividade, e de feito, o campo magn\u00e9tico \u00e9 visto coma unha interacci\u00f3n relativista das cargas en movemento, cousa que a lei de Coulomb non explica.\nElectromagnetismo cl\u00e1sico.\nNa descrici\u00f3n do electromagnetismo antes da s\u00faa formulaci\u00f3n relativista, o campo electromagn\u00e9tico describ\u00edase como unha interacci\u00f3n na que as part\u00edculas cargadas en funci\u00f3n da s\u00faa carga e estado de movemento creaban un campo el\u00e9ctrico (E) e un campo magn\u00e9tico (B) que, xuntos, eran responsables da forza de Lorentz. Maxwell probou que devanditos campos pod\u00edan ser derivados dun potencial escalar (\u03a6) e un potencial vector (A) dados polas ecuaci\u00f3ns:\nCon todo, esta formulaci\u00f3n non era explicitamente covariante como require a formulaci\u00f3n que fai a teor\u00eda da relatividade. Na formulaci\u00f3n explicitamente covariante o campo electromagn\u00e9tico cl\u00e1sicamente tr\u00e1tase como un campo de Yang-Mills sen masa e derivado dun cuadrivector de potencial. M\u00e1is concretamente o campo electromagn\u00e9tico \u00e9 unha 2-forma exacta definida sobre o espazo-tempo. O cuadrivector potencial \u00e9 unha 1-forma cuxa diferencial exterior \u00e9, precisamente, o campo electromagn\u00e9tico.\nElectromagnetismo relativista.\nNa Teor\u00eda da Relatividade Especial a interacci\u00f3n electromagn\u00e9tica caracter\u00edzase por un (cuadri)tensor de segunda orde, chamado tensor campo electromagn\u00e9tico:\nEste tensor campo electromagn\u00e9tico satisfai as ecuaci\u00f3ns de Maxwell que en notaci\u00f3n tensorial (e sistema cgs) escr\u00edbense habitualmente:\n} = {4 \\pi \\over c }J^{\\beta} \\qquad \nEstas ecuaci\u00f3ns poden escribirse de forma m\u00e1is compacta usando a derivada exterior e o operador dual de Hodge de forma moi elegante como:\nDe feito dada a forma das ecuaci\u00f3ns anteriores, se o dominio sobre o que se estende o campo electromagn\u00e9tico \u00e9 simplemente conexo (estrelado) o campo electromagn\u00e9tico pode expresarse como a derivada exterior dun cuadrivector chamado potencial vector, relacionado cos potenciais do electromagnetismo cl\u00e1sico do seguinte xeito:\nOnde:\nEsta substituci\u00f3n facilita enormemente a resoluci\u00f3n de ditas ecuaci\u00f3ns, a relaci\u00f3n entre o cuadrivector potencial e o tensor de campo electroman\u00e9tico resulta ser:\nO feito de que a interacci\u00f3n electromagn\u00e9tica poida representarse por un (cuadri)vector que define completamente o campo electroman\u00e9tico (a condici\u00f3n de que o dominio sexa estrelado) \u00e9 a raz\u00f3n pola que se afirma no tratamento moderno que a interacci\u00f3n electromagn\u00e9tica \u00e9 un campo vectorial (e polo que no tratamento cu\u00e1ntico dise que est\u00e1 representado por bos\u00f3ns vectoriais).\nEn relatividade xeral \u00e9 tratamento do campo electromagn\u00e9tico nun espazo-tempo curvo \u00e9 similar ao presentado aqu\u00ed para o espazo de Minkowski, s\u00f3 que as derivadas parciais respecto das coordenadas deben substituirse por derviadas coviarantes.\nElectromagnetismo cu\u00e1ntico.\nO tratamento que a f\u00edsica cu\u00e1ntica fai do electromagnetismo co\u00f1\u00e9cese co nome de electrodin\u00e1mica cu\u00e1ntica ou QED. Nesta teor\u00eda o campo est\u00e1 asociado a unha part\u00edcula sen masa denominada fot\u00f3n, cuxas interacci\u00f3ns coas part\u00edculas cargadas son as causantes de todos os fen\u00f3menos do electromagnetismo.\nCando nesta teor\u00eda introd\u00facese a interpretaci\u00f3n de part\u00edculas, mediante o formalismo do espazo de Fock, a materia \u00e9 interpretada por estados fermi\u00f3nicos, mentres que o propio campo electromagn\u00e9tico queda descrito por estados de bos\u00f3ns gauge \"portadores da interacci\u00f3n\", chamados fot\u00f3ns.\nPapel na natureza.\nO seu longo alcance fai que a interacci\u00f3n electromagn\u00e9tica se manifeste claramente tanto a escala macrosc\u00f3pica coma a escala microsc\u00f3pica. De feito, a meirande parte das forzas da mec\u00e1nica cl\u00e1sica, inclu\u00edndo a forza el\u00e1stica, a fricci\u00f3n e a tensi\u00f3n superficial, son de natureza electromagn\u00e9tica.\nA interacci\u00f3n electromagn\u00e9tica determina a maior\u00eda de propiedades f\u00edsicas dos corpos macrosc\u00f3picos e, particularmente, os trocos que se produecen nestas propiedades por mor dun troco no estado da materia. A interacci\u00f3n electromagn\u00e9tica \u00e9 a base das reacci\u00f3ns qu\u00edmicas. Os fen\u00f3menos el\u00e9ctricos, magn\u00e9ticos e \u00f3pticos son unha manifestaci\u00f3n desta interacci\u00f3n.\nA escala microsc\u00f3pica, os efectos electromagn\u00e9ticos (inclu\u00edndo os efectos cu\u00e1nticos) definen a estrutura das capas de electr\u00f3ns que rodean os \u00e1tomos e a configuraci\u00f3n tanto das mol\u00e9culas como das estruturas m\u00e1is grandes. En particular, a carga el\u00e9ctrica elemental determina a medida dos \u00e1tomos e a lonxitude dos enlaces que mante\u00f1en unidas as mol\u00e9culas. Por exemplo, o radio de Bohr \u00e9 formula_23, onde formula_24\u00a0\u00e9 a constante el\u00e9ctrica, formula_3\u00a0a constante de Planck, formula_26\u00a0a masa do electr\u00f3n e formula_2\u00a0a carga el\u00e9ctrica elemental.\nDescrici\u00f3n te\u00f3rica.\nElectrodin\u00e1mica.\nA electrodin\u00e1mica cl\u00e1sica serve para describir a gran maior\u00eda de procesos electromagn\u00e9ticos macrosc\u00f3picos cun nivel de precisi\u00f3n satisfactorio. Para facelo, as\u00famese que os obxectos na interacci\u00f3n son un conxunto de masas puntuais con carga el\u00e9ctrica. Outra asunci\u00f3n \u00e9 que a reacci\u00f3n \u00e9 intermediada por un campo electromagn\u00e9tico, un tipo de materia que se estende por todo o espazo.\nElectrost\u00e1tica.\nA elecrost\u00e1tica estuda a interacci\u00f3n dos corpos con carga. O seu fundamento principal \u00e9 a lei de Coulomb, que estabelece a relaci\u00f3n entre a forza da atracci\u00f3n ou repulsi\u00f3n entre d\u00faas masas puntuais con carga, a magnitude da carga e a distancia que as separa. O desenvolvemento matem\u00e1tico da lei de Coulomb \u00e9 o seguinte:\nonde formula_29\u00a0\u00e9 a forza coa cal a part\u00edcula\u00a01 act\u00faa sobre a part\u00edcula\u00a02, formula_30 e formula_10 \u00e9 a magnitude da carga das part\u00edculas\u00a01 e 2, respectivamente, formula_32\u00a0\u00e9 a distancia vectorial entre a part\u00edcula\u00a01 e a part\u00edcula\u00a02 (formula_33\u00a0\u2014 m\u00f3dulo vectorial), formula_34\u00a0\u00e9 un coeficiente dimensional cun valor que no sistema CGS \u00e9 1 e no Sistema Internacional \u00e9:\nonde formula_24\u00a0\u00e9 a constante el\u00e9ctrica.\nNo marco da electrost\u00e1tica, a magnitude do campo el\u00e9ctrico xerado por unha carga puntual p\u00f3dese obter a partir de:\nonde formula_38\u00a0\u00e9 a intensidade do campo el\u00e9ctrico nun punto en concreto, formula_39\u00a0o valor da carga que xera este campo e formula_40 a distancia vectorial entre a part\u00edcula e o punto onde se quere determinar a magnitude do campo (formula_41\u00a0\u2014 m\u00f3dulo vectorial).\nA forza que act\u00faa sobre unha part\u00edcula con carga situada dentro dun campo el\u00e9ctric determ\u00ednase a partir de:\nonde formula_39\u00a0\u00e9 a cantidade de part\u00edculas con carga e formula_38\u00a0\u00e9 a suma vectorial do campo el\u00e9ctrico xerado por todas as part\u00edculas con carga.\nSe a carga est\u00e1 distribu\u00edda nun volume de densidade formula_45, o campo electrost\u00e1tico resultante p\u00f3dese deducir a partir da Lei de Gauss. A s\u00faa forma diferencial no sistema CGS \u00e9 a seguinte:\nNa presenza dun medio diel\u00e9ctrico polarizado, o campo el\u00e9ctrico xerado polas cargas libres cambia por mor da influencia das cargas presentes no medio. En moitos casos, este cambio p\u00f3dese determinar introducindo o vector de polarizaci\u00f3n do medio formula_47 e o vector de desprazamento el\u00e9ctrico formula_48, cousa que d\u00e1 a relaci\u00f3n seguinte:\nNeste caso, o teorema de Gauss p\u00f3dese escribir do seguinte xeito\nonde formula_51 \u00e9 exclusivamente a densidade das cargas libres.\nMagnetost\u00e1tica.\nA magnetost\u00e1tica \u00e9 a parte da f\u00edsica que estuda os campos magn\u00e9ticos est\u00e1ticos, que non cambian \u00f3 longo do tempo, creados por im\u00e1ns ou por correntes el\u00e9ctricas estacionarias. Ten un papel preponderante a lei de Biot-Savart e a lei de Amp\u00e8re. A primeira describe o vector de induci\u00f3n magn\u00e9tica B en termos da magnitude e a direcci\u00f3n da fonte de corrente el\u00e9ctrica, a distancia da fonte de corrente el\u00e9ctrica e o factor de ponderaci\u00f3n da permeabilidade magn\u00e9tica, mentres que a lei de Amp\u00e8re relaciona un campo magn\u00e9tico coa corrente el\u00e9ctrica que o produce.\nA lei de Amp\u00e8re tam\u00e9n \u00e9 unha consecuencia directa da expresi\u00f3n do compo\u00f1ente magn\u00e9tico da forza de Lorentz, \u00e9 dicir, a forza exercida sobre unha part\u00edcula cargada que se move nun campo electromagn\u00e9tico:\nonde formula_39\u00a0\u00e9 a carga da part\u00edcula e formula_54\u00a0\u00e9 a s\u00faa velocidade.\nEcuaci\u00f3ns de Maxwell.\nAs ecuaci\u00f3ns de Maxwell son un conxunto de catro ecuaci\u00f3ns que, engad\u00edndolle a forza de Lorentz, describen completamente os fen\u00f3menos electromagn\u00e9ticos. A gran contribuci\u00f3n de James Clerk Maxwell foi reunir nestas ecuaci\u00f3ns moitos anos de resultados experimentais e investigaci\u00f3ns te\u00f3ricas, debidos a Coulomb, Gauss, Amp\u00e8re, Faraday e outros, introducindo os conceptos de campo e de corrente de desprazamento, e unificando os campos el\u00e9ctricos e magn\u00e9ticos nun s\u00f3 concepto: o campo electromagn\u00e9tico. Das ecuaci\u00f3ns de Maxwell, ademais, despr\u00e9ndese a existencia das ondas electromagn\u00e9ticas espall\u00e1ndose con velocidade igual \u00f3 valor da velocidade da luz \"c\" no baleiro, co cal Maxwell identificou a luz cunha onda electromagn\u00e9tica, unificando a \u00f3ptica co electromagnetismo.\nElectrodin\u00e1mica cu\u00e1ntica.\nA electrodin\u00e1mica cu\u00e1ntica describe de xeito matem\u00e1tico todos os fen\u00f3menos que implican as part\u00edculas electricamente cargadas e que act\u00faan por medio do intercambio de fot\u00f3ns. Actualmente \u00e9 a teor\u00eda m\u00e1is exacta que hai en f\u00edsica, as\u00ed como a que se puxo m\u00e1is a proba, e predice de xeito extremadamente exacto magnitudes coma o momento magn\u00e9tico an\u00f3malo do electr\u00f3n e o mu\u00f3n ou o desprazamento Lamb dos niveis de enerx\u00eda do hidr\u00f3xeno.\nHistoria da teor\u00eda.\nDurante moito tempo considerouse que a electricidade e o electromagnetismo eran dous fen\u00f3menos diferentes. Esta crenza quedou obsoleta coa publicaci\u00f3n en 1873 da obra \"Un tratado sobre a electricidade e o magnetismo\" (\"A Treatise on Electricity and Magnetism\"), de James Clerk Maxwell, que demostraba que a interacci\u00f3n das cargas positivas e negativas \u00e9 rexida por unha mesma forza. Os catro efectos principais que se produecen por mor destas interacci\u00f3ns foron demostrados experimentalmente:\nHans Christian \u00d8rsted estaba a dar unha clase o ser\u00e1n do 21 de abril de 1820 cando fixo unha observaci\u00f3n sorprendente. Viu que a agulla dun comp\u00e1s se desviaba do polo norte magn\u00e9tico cando acend\u00eda e apagaba unha bater\u00eda. A s\u00faa interpretaci\u00f3n inicial foi que os efectos magn\u00e9ticos emanan de todas as beiras dun cable que leve unha corrente el\u00e9ctrica, igual que a luz e a calor, e que o experimente demostraba unha relaci\u00f3n directa entre a electricidade e o magnetismo.\nNo intre do descubrimento, \u00d8rsted non ofreceu ningunha explicaci\u00f3n satisfactoria deste fen\u00f3meno, sen\u00f3n que tentou describilo con c\u00e1lculos matem\u00e1ticos. Tres meses despois, comezou a dedicarlle m\u00e1is esforzos.\nAs conclusi\u00f3ns de \u00d8rsted fixeron que a comunidade cient\u00edfica mundial se puxese a estudar intensamente a electrodin\u00e1mica. En 1820, sumouselles Francesc Joan Dom\u00e8nec Arag\u00f3, que se decatou que un cable que leva unha corrente el\u00e9ctrica atrae as limaduras de ferro. Primeiro magnetizou cables de ferro e aceiro po\u00f1\u00e9ndoos dentro dunha bobina de cobre que xeraba unha corrente. Tam\u00e9n conseguiu magnetizar unha agulla. A primeira an\u00e1lise cuantitativa do efecto dunha corrente sobre os im\u00e1ns foi realizada en 1820 polos cient\u00edficos franceses Jean-Baptiste Biot e F\u00e9lix Savart. Os experimentos de \u00d8rsted tam\u00e9n influ\u00edron no f\u00edsico franc\u00e9s Andr\u00e9-Marie Amp\u00e8re, que expresou a relaci\u00f3n entre un campo magn\u00e9tico e a corrente el\u00e9ctrica que o xera. O descubrimento de \u00d8rsted tam\u00e9n representou un gran paso adiante cara a unha visi\u00f3n unificada do concepto da interacci\u00f3n electromagn\u00e9tica.\nEsta unidade, descuberta por Michael Faraday, desenvolvida por James Maxwell e pu\u00edda por Oliver Heaviside e Heinrich Hertz, \u00e9 un dos grandes fitos da f\u00edsica matem\u00e1tica do s\u00e9culo\u00a0XX e un descubrimento de consecuencias moi significativas, inclu\u00edndo a comprensi\u00f3n da natureza da luz. A luz e as outras formas de radiaci\u00f3n electromagn\u00e9tica son intermediadas por fot\u00f3ns. As diferentes frecuencias dan p\u00e9 a diferentes formas de radiaci\u00f3n electromagn\u00e9tica, dende as ondas de radio a frecuencias baixas at\u00e9 os raios gamma a frecuencias altas, pasando pola luz visible a frecuencias medias.\n\u00d8rsted non foi o \u00fanico que descubriu a relaci\u00f3n entre a electricidade e o magnetismo. En 1802, o xurista italiano Gian Domenico Romagnosi desviou unha agulla magn\u00e9tica con descargas el\u00e9ctricas, pero os experimentos de Romanozi non trataban sobre correntes el\u00e9ctricas, sen\u00f3n que simplemente demostraran que unha carga electrost\u00e1tica dunha pila voltaica pod\u00eda facer mover a agulla. O seu descubrimento apareceu o mesmo ano nunha publicaci\u00f3n italiana, pero tivo moi pouca repercusi\u00f3n na comunidade cient\u00edfica internacional."}
{"id": "25823", "revid": "12452", "url": "https://gl.wikipedia.org/wiki?curid=25823", "title": "F\u00edsica estat\u00edstica", "text": ""}
{"id": "25825", "revid": "23204", "url": "https://gl.wikipedia.org/wiki?curid=25825", "title": "Alive '95", "text": "Alive '95 \u00e9 un \u00e1lbum en directo que sup\u00f3n o quinto traballo oficial da banda alem\u00e1 de power metal Gamma Ray, gravado na xira do \u00e1lbum \"Land Of The Free\". Os lugares elixidos para realizar a gravaci\u00f3n foron Mil\u00e1n, Par\u00eds, Pamplona e Erlangen.\nA publicaci\u00f3n oficial componse de 12 temas (2 dos cales corresponden \u00e1 \u00e9poca de Helloween: \"Ride The Sky\" e \"Future World\"), cun tema extra na edici\u00f3n do Xap\u00f3n (como por outra parte \u00e9 habitual nos \u00e1lbums de heavy metal, onde se coidan moito as edici\u00f3ns para o mercado xapon\u00e9s): \"Lust For Life\".\nListaxe de canci\u00f3ns.\nCD1.\nCD2"}
{"id": "25826", "revid": "5749", "url": "https://gl.wikipedia.org/wiki?curid=25826", "title": "GNU/Hurd", "text": ""}
{"id": "25828", "revid": "98629", "url": "https://gl.wikipedia.org/wiki?curid=25828", "title": "Matsuo Basho", "text": ", nado como preto da vila de Ueno (actual cidade de Iga), na provincia de Iga (actual prefectura de Mie) en 1644 e finado en Osaka o 28 de novembro de 1694, foi un poeta xapon\u00e9s do per\u00edodo Edo, co\u00f1ecido principalmente polo x\u00e9nero de poemas curtos chamados haiku. Tam\u00e9n \u00e9 co\u00f1ecido como .\nDurante a s\u00faa vida, Bash\u014d foi reco\u00f1ecido polo seu traballo na forma colaborativa \"haikai no renga\"; hoxe, \u00e9 considerado un gran mestre do haiku (daquela chamado hokku). A s\u00faa poes\u00eda ten sona internacional, e no Xap\u00f3n moitos dos seus poemas son reproducidos en monumentos e lugares tradicionais. Por\u00e9n, Bash\u014d \u00e9 m\u00e1is famoso en occidente polo seu hokku, que el mesmo cr\u00eda o seu mellor traballo, e por participar no renku. Nunha cita s\u00faa dic\u00eda, \u201cMoitos dos meus seguidores poden escribir hokku tan ben coma min. Onde amoso realmente quen son \u00e9 unindo versos haikai.\u201d\nBash\u014d comezou na poes\u00eda sendo moi novo, e despois de integrarse a si mesmo na escena intelectual de Edo (moderna Toquio), converteuse axi\u00f1a nunha persoa moi co\u00f1ecida en todo o Xap\u00f3n. Traballou como mestre, pero renunciou \u00f3 contacto social cos c\u00edrculos da literatura e da vida urbana. Adoitaba viaxar por todo o pa\u00eds para conseguir a inspiraci\u00f3n que precisaba para escribir. Os seus poemas est\u00e1n influenciados polas experiencias de primeira man do mundo que o rodeaba, engaiolando o sentir dun momento cuns poucos elementos sinxelos.\nTraxectoria.\nBash\u014d naceu en 1644, preto de Ueno, na Provincia de Iga.. O seu pai era un samurai de baixo rango, que lle asegurou a Bash\u014d un porvir no mundo militar, pero non a oportunidade dunha vida notable. Os bi\u00f3grafos din que traballou nas coci\u00f1as. A\u00ednda neno (9 anos), Bash\u014d converteuse en servente de , con quen compart\u00eda o amor polo \"haikai no renga\", unha forma de composici\u00f3n po\u00e9tica colaborativa. En 1662, Bash\u014d publicou o seu primeiro poema. Dous anos despois, os dous amigos compuxeran un poema encadeado de 100 estrofas, xuntamente con outros poetas amadores.\nEn 1666, coa morte do xove amigo, Bash\u014d ficou impedido de continuar na s\u00faa casa. Pouco se sabe sobre esa \u00e9poca da s\u00faa vida. Os seus poemas, entre tanto, continuaran a ser publicados. Antes de se mudar para Edo (actual Toquio), en 1672, Bash\u014d edita unha antolox\u00eda, \"Kai Ooi\", que el mesmo organizou. En Edo, Bash\u014d foi admirado polo seu estilo simple e natural. Tomou o nome literario de Tosei e arredor de 1680 dedic\u00e1base a ser profesor de poes\u00eda, chegou a ter 20 disc\u00edpulos que publicaron \"Os Mellores poemas dos Vinte Disc\u00edpulos de T\u014dsei\"(\u6843\u9752\u9580\u5f1f\u72ec\u541f\u4e8c\u5341\u6b4c\u4ed9, T\u014dsei-montei Dokugin-Nijukasen).\nBash\u014d, ap\u00f3s a publicaci\u00f3n de \"Minashiguri\", antolox\u00eda de versos publicada en 1684, realiza a primeira das s\u00faas catro viaxes polo Xap\u00f3n. \u00c9 desa \u00e9poca (1685) o seu haiku mais c\u00e9lebre, \"No vello tanque\",\ne tam\u00e9n o seu libro mais famoso, \"Sendas de Oku\" .\nNa s\u00faa \u00faltima viaxe, Bash\u014d adoece antes de chegar ao local destinado, (Kiushu). O seu \u00faltimo haiku fala da s\u00faa xornada po\u00e9tica:\nOs c\u00edrculos literarios de Nihonbashi rapidamente reco\u00f1eceron o valor da poes\u00eda de Bash\u014d polo seu estilo sinxelo e natural. En 1674 pasou a formar parte do c\u00edrculo interno de profesionais do \"Haikai\" e, secretamente, recibiu ensinanzas de Kitamura Kigin (1624-1705). Naquela \u00e9poca escribio este \"hokku\" en homenaxe \u00f3 sh\u014dgun Tokugawa:\nAdoptou un novo \"tengo\", Tosei, e no 1680 xa se adicaba \u00f3 oficio de poeta a tempo completo, sendo mestre de vinte disc\u00edpulos. O mesmo ano publicouse \"Tosei-Montei Dokugin-Nijukasen\"(\u6843\u9752\u95e8\u5f1f\u72ec\u541f\u4e8c\u5341\u6b4c\u4ed9), unha obra cos mellores poemas de Tosei e dos seus vinte disc\u00edpulos, que amosaba o talento do artista. No inverno de 1680, tomou a sorprendente decisi\u00f3n de pasar \u00f3 outro lado do r\u00edo, en Fukagawa, lonxe da xente e escollendo unha vida m\u00e1is solitaria. Os seus disc\u00edpulos constru\u00edronlle unha cabana r\u00fastica e plant\u00e1ronlle un bananeiro (\u82ad\u8549, bash\u014d) no patio, dando un novo \"tengo\" \u00f3 poeta que a partir dese momento chamar\u00edase Bash\u014d, e o seu primeiro fogar permanente. Amaba moito \u00e1 planta, e molest\u00e1balle moito ver medrar plantas do x\u00e9nero \"Miscanthus \", unha Poaceae t\u00edpica de Fukagawa, \u00f3 redor do seu bananeiro. Escribiu:\nA pesar do seu \u00e9xito, viv\u00eda insatisfeito e solitario. Comezou a practicar a meditaci\u00f3n zen, pero non parece que lograra recuperar a tranquilidade de esp\u00edrito. No inverno de 1682 incendiouse a s\u00faa cabana e, pouco despois, a comezos de 1683, a s\u00faa nai morreu. Con todos estes acontecementos, viaxou a Yamura para quedar en casa dun amigo. O inverno de 1683 os seus disc\u00edpulos regal\u00e1ronlle unha segunda cabana en Edo, pero o seu estado de \u00e1nimo non mellorou. En 1684, o seu disc\u00edpulo Takarai Kikaku publicou unha recompilaci\u00f3n de poemas seus e outros poetas, \"Minashiguri\"(\u865a\u6817), \"Casta\u00f1as arrugadas\". M\u00e1is tarde, ese mesmo ano, deixou Edo para realizar o primeiro dos seus catro grandes viaxes.\nEstilo.\nBash\u014d non se limitou \u00e1s f\u00f3rmulas tradicionais do x\u00e9nero, relativas \u00e1 representaci\u00f3n das estaci\u00f3ns (kigo) se non que ti\u00f1a un estilo mais realista e emotivo.\n\"\u53e4\u4eba\u306e\u8de1\u3092\u6c42\u3081\u305a\u3001\u53e4\u4eba\u306e\u6c42\u3081\u305f\u308b\u306e\u6240\u3092\u6c42\u3081\u3088\"\n\"Non sigas as pegadas dos antigos,\nbusca o que eles buscaron\"\nXa en vida foi un autor moi popular e o seu prestixio foi aumentando co tempo (no 1793 foi deificado) non sendo at\u00e9 o s\u00e9culo XIX que comezaron a aparecer algunhas cr\u00edticas ao seu estilo.\nObras.\n\"Oku no hosomichi\" (Sendas de Oku) \u00e9 un libro de viaxes, que en cada p\u00e1xina cont\u00e9n un pequeno relato en prosa e un haiku inspirado por el. Alg\u00fans dos seus haikus foron traducidos ao galego na recompilaci\u00f3n \"77 haikus\", de Consuelo Garc\u00eda Devesa."}
{"id": "25829", "revid": "47401", "url": "https://gl.wikipedia.org/wiki?curid=25829", "title": "Negro", "text": "O termo negro ou negra pode referirse a:\nComo top\u00f3nimo, d\u00e1 nome a:"}
{"id": "25830", "revid": "56817", "url": "https://gl.wikipedia.org/wiki?curid=25830", "title": "Negro (cor)", "text": "A cor negra ou moura d\u00e1se nun obxecto que absorbe a luz en todas as s\u00faas lonxitudes de onda. Isto provoca que te\u00f1a ausencia de cor, a\u00ednda que comunmente se fala de cor negra. O termo portugu\u00e9s preto tam\u00e9n foi empregado en Galiza coma sin\u00f3nimo de negro; Mart\u00edn Sarmiento dic\u00eda: \"Os feyxons pretos\" (refer\u00edndose aos feix\u00f3ns): \"Del griego latino phaseolo se form\u00f3 el gallego feyx\u00f4o, y son los que llaman fes\u00f3les, y son las alubias negras o pintadas de negro\"."}
{"id": "25831", "revid": "15490", "url": "https://gl.wikipedia.org/wiki?curid=25831", "title": "Raza negra", "text": "Negro ou raza negra son dous termos xen\u00e9ricos usados para designar o conxunto de grupos \u00e9tnicos compostos por individuos melanodermos, frecuentemente orixinarios da \u00c1frica subsahariana, mais tam\u00e9n de Asia do sur e de Ocean\u00eda. O uso desta terminolox\u00eda foi especialmente corrente na Europa do s\u00e9culo XIX e XX, en funci\u00f3n da clasificaci\u00f3n dos pobos humanos segundo un dos criterios aparentes (teor\u00eda racialista).\nUsos contempor\u00e1neos.\nA pertinencia da clasificaci\u00f3n da humanidade en razas \u00e9 hoxe en d\u00eda fortemente contestada, sobre todo a ra\u00edz da secuenciaci\u00f3n do xenoma humano: Craig Venter afirma que malia as diferenzas morfol\u00f3xicas, \u00e9 impos\u00edbel separar a humanidade en varias razas, no sentido cient\u00edfico do termo raza. Por\u00e9n, o termo raza segue a ser de uso corrente para designar as etnias. Desde ese punto de vista, en certos pa\u00edses como os Estados Unidos de Am\u00e9rica util\u00edzase o termo cunha finalidade de clasificaci\u00f3n estat\u00edstica, sen ning\u00fan criterio biol\u00f3xico ou cient\u00edfico de ning\u00fan tipo. Nos Estados Unidos acabaron por substitu\u00edr o termo oficialmente polo voc\u00e1bulo \"afroamericano\", principalmente a impulsos do movemento polos dereitos civ\u00eds e deixouse de usar a regra dunha gota en funci\u00f3n da cal unha persoa pod\u00eda ser racializada \"negra\" nos Estados Unidos e a mesma ser \"branca\" no Brasil, como o caso de Lena Horne, por exemplo; Eartha Kitt a pesar de ter ascendencia alem\u00e1 e holandesa de parte paterna, e a s\u00faa nai ti\u00f1a sangue cheroqui e afroamericana, era considerada \"negra.\"\nO uso do termo ingl\u00e9s \"black\" (negro) \u00e9 usado a\u00ednda moi frecuentemente, e mesmo polos negros americanos, non as\u00ed o termo \"nigger\", que se considera ofensivo e \u00e1s veces \u00e9 substitu\u00eddo polo eufemismo \u00ab\"the N-word\"\u00bb. O termo \"\"noir\" \u00e9 de uso com\u00fan na lingua francesa, e o mesmo que se pode dicir de \"negro\" en galego e castel\u00e1n; nas variedades americanas do espa\u00f1ol acostuma usarse o voc\u00e1bulo \"prieto\"\", correlato exacto do \"preto\" usual en portugu\u00e9s padr\u00f3n; estes casos son posibelmente de orixe eufem\u00edstica, do mesmo xeito que en franc\u00e9s se est\u00e1 a usar o anglicismo \"black\"; en ingl\u00e9s \u00e9 tam\u00e9n corrente \"negro\", mais con matiz despectivo."}
{"id": "25832", "revid": "75439", "url": "https://gl.wikipedia.org/wiki?curid=25832", "title": "Is\u00f3topo", "text": "Os is\u00f3topos, (do grego: \u1f34\u03c3\u03bf\u03c2, isos = mesmo; \u03c4\u03cc\u03c0\u03bf\u03c2, t\u00f3pos = lugar) son t\u00f3dolos tipos de \u00e1tomos dun mesmo elemento, que se atopan no mesmo sitio da t\u00e1boa peri\u00f3dica pero te\u00f1en distinto n\u00famero m\u00e1sico. Os \u00e1tomos que son is\u00f3topos entre si son os que te\u00f1en igual n\u00famero at\u00f3mico (n\u00famero de prot\u00f3ns no n\u00facleo) pero diferente n\u00famero m\u00e1sico (suma do n\u00famero de neutr\u00f3ns e de prot\u00f3ns no n\u00facleo), polo que son distintos no seu n\u00famero de neutr\u00f3ns. A maior\u00eda dos elementos qu\u00edmicos pos\u00faen m\u00e1is dun is\u00f3topo. Soamente 21 elementos (coma o berilio ou o sodio por exemplo) pos\u00faen un s\u00f3 is\u00f3topo natural.\nOs is\u00f3topos denotanse polo nome do elemento correspondente seguido polo n\u00famero m\u00e1sico, separados habitualmente por un gui\u00f3n (carbono-12, carbono-14, uranio-238 etc.). En forma simb\u00f3lica, o n\u00famero de nucle\u00f3ns eng\u00e1dese coma super\u00edndice \u00e1 esquerda do s\u00edmbolo qu\u00edmico: 3H (hidr\u00f3xeno-3). Alg\u00fans is\u00f3topos pos\u00faen nomes concretos, coma o hidr\u00f3xeno-2, chamado deuterio, e o hidr\u00f3xeno-3, co\u00f1ecido coma tricio."}
{"id": "25833", "revid": "98629", "url": "https://gl.wikipedia.org/wiki?curid=25833", "title": "Ald\u00e1n, Cangas", "text": "San Cibr\u00e1n de Ald\u00e1n \u00e9 unha parroquia que se localiza no norte do concello pontevedr\u00e9s de Cangas, na comarca do Morrazo. Segundo o padr\u00f3n municipal de 2013 ti\u00f1a 2.533 habitantes distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.685 habitantes.\nEst\u00e1 ligada ao mar, tanto polo seu porto e actividade pesqueira, do que depende a s\u00faa actividade econ\u00f3mica, de longa tradici\u00f3n. Este recurso natural tam\u00e9n se aproveita desde a d\u00e9cada dos 80 para actividade hostaleira e tur\u00edstica, polas s\u00faas praias e clima excepcional.\nXeograf\u00eda.\nSit\u00faase preto do extremo da pen\u00ednsula do Morrazo. Enmarcada dentro do concello de Cangas, ocupa a s\u00faa parte Noroeste. Limita ao norte coa parroquia de Beluso, pertencente ao concello de Bueu, ao leste coa parroquia de Darbo, ao sur coa parroquia do H\u00edo e ao oeste coa R\u00eda de Ald\u00e1n. Salvo por esta parte mar\u00edtima na zona oeste, o resto da parroquia est\u00e1 rodeada por pequenas cadeas monta\u00f1osas, destacando a Serra da Madalena.\nConta cun r\u00edo principal, chamado r\u00edo Orxas, que cruza gran parte do territorio de Ald\u00e1n. Nace no pol\u00edgono industrial de Casti\u00f1eiras, en Beluso, e desemboca no fondo da R\u00eda de Ald\u00e1n. O seu principal afluente \u00e9 o r\u00edo Fials, que fai o seu percorrido pola aldea de Herbello.\nTen varias praias e calas. Ch\u00e1manse, de sur a norte, San Cibr\u00e1n, Con de Sestadelo, Cova de Balea, Areacova, Franc\u00f3n, Sartax\u00e9ns, Mendu\u00ed\u00f1a, Margaritas e Lagoelas.\nA praia de San Cibr\u00e1n at\u00f3pase ao fondo da r\u00eda e nela at\u00f3pase a desembocadura do r\u00edo Orxas, que a divide en dous. Ten un perfil plano, polo que en marea baixa aumenta moito a s\u00faa superficie e pode avanzarse grandes distancias cami\u00f1ando cara ao mar ata que non faga p\u00e9. Pos\u00fae moita lama e parte da praia util\u00edzase para o cultivo de berberechos, polo que constit\u00fae un ecosistema natural rico. Non \u00e9 un lugar moi axeitado para o ba\u00f1o. Serve tam\u00e9n de punto de atraque de numerosas embarcaci\u00f3ns pequenas. Est\u00e1 limitada pola estrada que conduce ao porto (Av. Jos\u00e9 Gra\u00f1a) e un paseo de madeira dende o que se pode apreciar ben a praia e o seu \u00e1mbito.\nA praia de Areacova, na aldea de Espi\u00f1eira, \u00e9 unha das que m\u00e1is esperta atractivo tur\u00edstico. \u00c9 longa e estreita, rodeada de bosques con abruptas pendentes, o que fai que non te\u00f1a accesos doados.\nO mesmo sucede coa praia de Franc\u00f3n, moi pr\u00f3xima \u00e1 de Areacova e m\u00e1is pequena que esta.\nA praia de Mendu\u00ed\u00f1a \u00e9 a m\u00e1is grande e popular. Luciu varios ver\u00e1ns a bandeira azul. Ten acceso por estrada. \u00c9 a \u00fanica que pos\u00fae vixilantes e biblioteca. Ten un pequeno porto en estado ruinoso.\nPor \u00faltimo, est\u00e1 a praia de Lagoelas, no l\u00edmite coa parroquia de Beluso. \u00c9 a m\u00e1is illada en canto a accesos, xa que non ten ningunha estrada preto.\nPos\u00fae d\u00faas pequenas illas rochosas, chamadas Laxe do Aire, que ten un perfil chairo e baixo, e Ni\u00f1o do Corvo, cun perfil m\u00e1is abrupto.\nDemograf\u00eda.\nConstit\u00faena as aldeas de San Cibr\u00e1n, Herbello, Gand\u00f3n, Mendui\u00f1a, Pi\u00f1eiro e Espi\u00f1eira. Ten unha poboaci\u00f3n lixeiramente superior aos 2.500 habitantes, cunha diminuci\u00f3n do n\u00famero de empadroados e cun aumento do turismo.\nSan Cibr\u00e1n atopa ao fondo da r\u00eda e \u00e9 a aldea m\u00e1is urbana. Nesta aldea est\u00e1 o porto, o centro de sa\u00fade (Casa do Mar), a desembocadura do r\u00edo Orxas, a alameda, o colexio Sagrada Familia, o colexio p\u00fablico de Espi\u00f1eira a nave do club de Pirag\u00fcismo R\u00eda de Ald\u00e1n e a igrexa parroquial.\nComunicaci\u00f3ns.\nPor estrada. O Corredor do Morrazo, unha v\u00eda para autom\u00f3biles que vai desde a Ponte de Rande ata Ald\u00e1n, con conexi\u00f3ns cara a Cangas e Moa\u00f1a, que permite comunicar Vigo con Ald\u00e1n en media hora.\nDe norte a sur \u00e9 atravesado pola estrada C-550, o que lle d\u00e1 acceso a Beluso polo norte e \u00f3 H\u00edo polo sur. Polo leste, comunicando a aldea de Herbello coa parroquia de Darbo.\nExiste unha li\u00f1a de autobuses da empresa Cerqueiro que discorre pola C-550 que vai dende Bueu a Cangas. Ten paradas en A Cuca\u00f1a, Panadar\u00eda San Amaro, Rozabales, Banco Galego, Veiga de Arriba e A Ponte en San Cibr\u00e1n.\nEconom\u00eda.\nDestacada a industria mexilloeira, que incl\u00fae o cultivo en bateas e a s\u00faa depuraci\u00f3n. Antigamente tam\u00e9n se realizaba aqu\u00ed o enlatado en conservas.\nHistoria.\nA s\u00faa historia est\u00e1 escrita nas pedras de granito a trav\u00e9s dos petr\u00f3glifos da Idade de Bronce en Herbello, os seus sarc\u00f3fagos suevos escavados no Outeiro do Pazo, e a propia pegada dos Aldao, familia que deu nome ao lugar. Os se\u00f1ores de Ald\u00e1n, nobres que posu\u00edan as mellores terras, palacete-castelo, con frecuencia enfront\u00e1banse a Pedro Madruga, Conde de Caminha e Soutomaior, na Idade Media. A industria pesqueira fixouse na bonanza das s\u00faas augas e instalou unha f\u00e1brica de conservas na praia de Mendu\u00ed\u00f1a no s\u00e9culo XIX.\nDesde 1821, momento en que se constitu\u00edron os actuais municipios, ata 1862 pertenceu a Bueu, de igual xeito que a veci\u00f1a fregues\u00eda do H\u00edo.\nDeportes.\nO deporte en Ald\u00e1n destaca principalmente polos \u00e9xitos obtidos polo club de pirag\u00fcismo Club de Mar R\u00eda de Ald\u00e1n, do que sa\u00edron campi\u00f3ns do mundo e campi\u00f3ns ol\u00edmpicos, como David Cal, Teresa Portela e Carlos P\u00e9rez Rial.\nExiste un club de f\u00fatbol na localidade chamado R\u00e1pido Ba\u00eda, que na tempada 2017/2018 militaba no grupo V da Primeira Auton\u00f3mica de Galicia. O seu campo de xogo, o campo de San Amaro, at\u00f3pase no extremo norte de Ald\u00e1n, ao lado da C-550, xunto ao l\u00edmite co municipio de Bueu. A primeiros de xullo, cel\u00e9brase no campo de San Amaro o Mundialito de Ald\u00e1n, unha competici\u00f3n que atrae todos os anos a m\u00e1is de cincocentos xogadores.\nEducaci\u00f3n.\nExisten dous colexios en Ald\u00e1n, un p\u00fablico e outro privado. O CEIP de Espi\u00f1eira (Espi\u00f1eira, 4) pos\u00fae un pavill\u00f3n de deportes. O colexio Sagrada Familia at\u00f3pase na estrada de cami\u00f1o ao porto (Avda. Xos\u00e9 Gra\u00f1a, 4). Est\u00e1 dirixido polo padroado Fundaci\u00f3n Sagrada Familia. A direcci\u00f3n pedag\u00f3xica est\u00e1 a cargo das Cruzadas de Santa Mar\u00eda, esta composto por tres unidades de Educaci\u00f3n Infantil, seis unidades de Educaci\u00f3n Primaria e catro unidades de Educaci\u00f3n Secundaria Obrigatoria (ESO).\nFestas locais.\nSanto Amaro. 15 de xaneiro. Na capela de Santo Amaro. Componse dunha romaxe durante a ma\u00f1\u00e1 e mediod\u00eda. Ao longo da ma\u00f1\u00e1 cel\u00e9branse misas retransmitidas cara ao exterior por altofalante. A \u00faltima misa \u00e9 a misa maior xa a s\u00faa finalizaci\u00f3n se celebra unha procesi\u00f3n arredor da capela cos dous santos existentes nela: Santo Amaro e Santa Mari\u00f1a.\nSan Sebasti\u00e1n (D\u00eda da Danza de Ald\u00e1n). 20 de xaneiro. Danza voto, en honor de San Sebasti\u00e1n.\nFestas do Carme (festas maiores). \u00daltima semana de xullo. Durante a semana real\u00edzanse diversos actos culturais. A fin de semana polas noites, se ameniza as festas con orquestras na explanada do porto. A noite do s\u00e1bado pola noite real\u00edzase a tiraxe de foguetes tradicional. O domingo ao mediod\u00eda cel\u00e9brase unha profesi\u00f3n dende a igrexa ata o porto onde se celebra unha misa ao aire libre. \u00c1 s\u00faa finalizaci\u00f3n, cel\u00e9brase unha procesi\u00f3n mar\u00edtima pola R\u00eda de Ald\u00e1n coa maior parte da frota de barcos que se atopa no molle, na que todo o p\u00fablico pode participar. A imaxe da Virxe do Carme, patroa dos mari\u00f1eiros, vai na procesi\u00f3n dende a igrexa ata o porto e participa da procesi\u00f3n mar\u00edtima. Ao chegar ao punto da r\u00eda sobre a altura de Bon, t\u00edrase unha coroa de flores e os barcos dan media volta.\nSanta Mari\u00f1a. 18 de xullo. Na capela de Santo Amaro.\nSan Cibr\u00e1n (patr\u00f3n de Ald\u00e1n). 16 de setembro.\nNing\u00fan dos d\u00edas citados est\u00e1 declarado como festivo local.\nTurismo.\nAs praias con maior interese tur\u00edstico son Areacova, Franc\u00f3n e Mendu\u00ed\u00f1a. Existen pequenas calas como Cova de Balea ou Lagoelas.\nLugares a visitar: Porto pesqueiro, paseo mar\u00edtimo, fonte e adro da capela de Santo Amaro, pazo (palacete) dos condes, igrexa de San Cibr\u00e1n, pazo de armas, xard\u00edns do conde (r\u00edo e acueduto), ru\u00ednas doutro pazo e balc\u00f3n de Monti\u00f1o, Ni\u00f1o do Corvo, escola de Manuel Chouci\u00f1o, cataratas do Fials, ponte e mu\u00ed\u00f1os do r\u00edo Orxas, cova do Mouro Arturo, Duque de Tralalaxe.\nExisten dous campings, o C\u00e1mping Ald\u00e1n no cumio dunha pequena elevaci\u00f3n, rodeada de bosques, e o C\u00e1mping Franc\u00f3n, ao lado da praia do mesmo nome.\nO C\u00e1mping Ald\u00e1n (r\u00faa dos Cas\u00e1s 1, Espi\u00f1eira) est\u00e1 situado no medio dunha zona boscosa e lixeiramente monta\u00f1osa. A praia est\u00e1 a menos de 500 metros.\nO C\u00e1mping Franc\u00f3n (baixada \u00e1 Praia de Mendu\u00ed\u00f1a, s/n) sit\u00faase preto da costa, entre as praias de Mendui\u00f1a e Franc\u00f3n, cunha sa\u00edda directa a esta \u00faltima."}
{"id": "25834", "revid": "25871", "url": "https://gl.wikipedia.org/wiki?curid=25834", "title": "Cangas, Cangas", "text": "Santiago e San Salvador de Cangas \u00e9 unha parroquia que se localiza no sueste do concello de Cangas. Segundo o padr\u00f3n municipal de 2014 ti\u00f1a 6936 habitantes (3385 homes e 3551 mulleres), 1027 m\u00e1is ca en 1999. Est\u00e1n distribu\u00eddos nunha entidade de poboaci\u00f3n, a vila de Cangas."}
{"id": "25835", "revid": "1131", "url": "https://gl.wikipedia.org/wiki?curid=25835", "title": "Coiro, Cangas", "text": "San Salvador de Coiro \u00e9 unha parroquia que se localiza no leste do concello de Cangas. Segundo o padr\u00f3n municipal de 2016 ti\u00f1a 6.817 habitantes (3.354 homes e 3.463 mulleres) distribu\u00eddos en 25 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 5.822 habitantes.\nPatrimonio.\nA parroquia ocupa os vales fluviais do r\u00edo Bouzos e do seu afluente, o r\u00edo da Presa. As actividades agr\u00edcolas e gandeiras est\u00e1n en declive. No seu tempo foron famosas as festas do entroido, das que destaca unha celebrada parod\u00eda da chegada dun tren. Desa ocasi\u00f3n e xa que as v\u00edas estaban instaladas con pouca pericia, vert\u00edan para atr\u00e1s, o tren nunca botou a andar e rodou cara a atr\u00e1s at\u00e9 acabar no fondo dunha poza. Desde a\u00ed, na comarca ouviuse sempre o dito de que \"os de Coiro cami\u00f1an para atras\"."}
{"id": "25836", "revid": "1131", "url": "https://gl.wikipedia.org/wiki?curid=25836", "title": "Darbo, Cangas", "text": "Santa Mar\u00eda de Darbo \u00e9 unha parroquia que se localiza no sur do concello de Cangas. Segundo o padr\u00f3n municipal de 2004 ti\u00f1a 7.407 habitantes (3.677 homes e 3.730 mulleres) distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 6.112 habitantes.\nPatrimonio.\nA igrexa de Santa Mar\u00eda de Darbo \u00e9 de estilo barroco. Preto da praia de Santa Marta at\u00f3panse os restos da ermida de Santa Marta.\nNa parroquia \u00e1chanse o IES Monte Carrasco e o IES Mar\u00eda Soli\u00f1o, ambos os dous institutos p\u00fablicos de ensino secundario obrigatorio. Tam\u00e9n est\u00e1 na parroquia o colexio p\u00fablico CEIP San Roque de Darbo, e o concertado Eduardo Pondal.\nTradici\u00f3n.\nNa parroquia real\u00edzase o 8 de setembro a danza e contradanza de Darbo, danza ancestral con orixe polo menos no s\u00e9culo XVI. Foi recuperada entre os anos 1985 e 1986 despois de anos sen bailala por mor do franquismo. Esta Danza e Contradanza de Darbo enm\u00e1rcase no conxunto da Romar\u00eda de Darbo, que se celebra entre os d\u00edas 6 e 9 de setembro."}
{"id": "25837", "revid": "6411727", "url": "https://gl.wikipedia.org/wiki?curid=25837", "title": "O H\u00edo, Cangas", "text": "Santo Andr\u00e9 do H\u00edo \u00e9 unha parroquia que se localiza no oeste do concello pontevedr\u00e9s de Cangas. Segundo o padr\u00f3n municipal de 2014 ti\u00f1a 2.938 habitantes (1.478 homes e 1.460 mulleres) distribu\u00eddos en 7 entidades de poboaci\u00f3n, o que sup\u00f3n unha aumento en relaci\u00f3n ao ano 1999 cando ti\u00f1a 2.885 habitantes.\nXeograf\u00eda.\nA parroquia est\u00e1 situada ao oeste do concello. Varias das s\u00faas praias adoitan ter Bandeira Azul. Est\u00e1 cruzado por dous regatos. O rego de Don\u00f3n nace en Don\u00f3n, o seu leito e do H\u00edo ata O Facho e desemboca en Barra. Ten a vertente na r\u00eda de Vigo cunha lonxitude de 2.025 m e remata en estuario. O Lagares nace en Vilanova e desemboca na praia de Areabrava. Ten a vertente na r\u00eda de Ald\u00e1n, o seu r\u00e9xime \u00e9 regular cunha lonxitude de 2.100 m e acaba en estuario.\nHistoria.\nO H\u00edo comezou a estar habitado na Idade de Ferro, cando se poboou o Facho de Don\u00f3n, onde logo se levantou o santuario galaico ao deus Berobreo. Na Idade Media pertenceu ao couto feudal da Casa de Soutomaior.\nDesde 1821, momento en que se constitu\u00edron os actuais municipios, ata 1862 pertenceu a Bueu, de igual xeito que a veci\u00f1a fregues\u00eda de Ald\u00e1n.\nNo ano 1929 os emigrantes do H\u00edo en Buenos Aires enviaron cartos para constru\u00edr unha casa e traer un m\u00e9dico para a parroquia.\nPatrimonio.\nO cruceiro do H\u00edo \u00e9 obra de Xos\u00e9 Cervi\u00f1o, canteiro de Augasantas (Cerdedo-Cotobade). Foi feito en 1872, e est\u00e1 situado fronte ao adro e forma parte dun conxunto art\u00edstico-relixioso composto pola igrexa rom\u00e1nica de Santo Andr\u00e9 de H\u00edo e mais a casa reitoral.\n\u00c9 da gran valor cultural un santuario galaico-romano na aldea de Don\u00f3n, situado na Costa da Vela, concretamente no Monte do Facho.\nFestas.\nSon afamados os seus festexos populares do entroido. Co\u00f1ecido popularmente como Carnaval do H\u00edo, \u00e9 unha festa popular que se celebra 40 d\u00edas antes da Semana Santa, na cal se vai de aldea en aldea bailando e cantando e bebendo vi\u00f1o tinto. Este evento dura 3 d\u00edas que sempre coinciden en domingo, luns e martes.\nCada unha das sete aldeas do H\u00edo contrata un cuarteto de gaiteiros, que son recibidos o domingo \u00e1 tarde (con festa ata a madrugada na s\u00faa aldea). Durante luns e martes, todas as aldeas van visitando xuntas cada un dos n\u00facleos de poboaci\u00f3n: o luns van todos a Vilari\u00f1o, O Igrexario, Pint\u00e9ns e Vilanova; e o martes vaise a Lim\u00e9ns, Nerga e Don\u00f3n. En cada aldea hai un rito de irmandamento, un breve concerto de cada cuarteto (co conseguinte prestixio ou desprestixio para as aldeas, segundo a calidade dos m\u00fasicos e das s\u00faas pezas) e unha sa\u00edda na que os membros da aldea anfitrioa fan un corro aos visitantes.\nCada noite, en cada aldea da parroquia, organ\u00edzase un \"baile\" que dura ata que a xente aguante. Este baile \u00e9 nun baixo calquera, que adoita cambiar cada ano."}
{"id": "25838", "revid": "5863", "url": "https://gl.wikipedia.org/wiki?curid=25838", "title": "As Achas, A Ca\u00f1iza", "text": "San Sebasti\u00e1n das Achas \u00e9 unha parroquia que se localiza no concello da Ca\u00f1iza. Segundo o padr\u00f3n municipal de 2013 ti\u00f1a 681 habitantes (348 mulleres e 333 homes) distribu\u00eddos en 38 entidades de poboaci\u00f3n, o que sup\u00f3n unha considerable diminuci\u00f3n en relaci\u00f3n ao ano 2004 cando ti\u00f1a 914 habitantes.\nHistoria.\nA parroquia das Achas foi creada no s\u00e9culo XVI con lugares de Parada das Achas."}
{"id": "25839", "revid": "5863", "url": "https://gl.wikipedia.org/wiki?curid=25839", "title": "A Ca\u00f1iza, A Ca\u00f1iza", "text": "Santa Teresa da Ca\u00f1iza \u00e9 unha parroquia que se localiza no concello da Ca\u00f1iza. Segundo o padr\u00f3n municipal de 2013 ti\u00f1a 2.010 habitantes (1.022 mulleres e 988 homes) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 1.721 habitantes."}
{"id": "25840", "revid": "5863", "url": "https://gl.wikipedia.org/wiki?curid=25840", "title": "O Couto, A Ca\u00f1iza", "text": "San Bartolomeu do Couto \u00e9 unha parroquia que se localiza no leste do concello da Ca\u00f1iza. Segundo o padr\u00f3n municipal de 2004 ti\u00f1a 349 habitantes (163 mulleres e 186 homes) distribu\u00eddos en 32 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 590 habitantes.\nCruza a parroquia unha estrada local que vai da capital municipal a Crecente, as\u00ed coma o r\u00edo Ribadil.\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor.\nXentilicio.\nO seu xentilicio \u00e9 coutarexo."}
{"id": "25841", "revid": "5863", "url": "https://gl.wikipedia.org/wiki?curid=25841", "title": "A Franqueira, A Ca\u00f1iza", "text": "Santa Mar\u00eda da Franqueira \u00e9 unha parroquia que se localiza no oeste do concello da Ca\u00f1iza. Segundo o padr\u00f3n municipal de 2013 ti\u00f1a 185 habitantes (101 mulleres e 84 homes) distribu\u00eddos en 6 entidades de poboaci\u00f3n, o que sup\u00f3n unha considerable diminuci\u00f3n en relaci\u00f3n ao ano 2004 cando ti\u00f1a 301 habitantes. Est\u00e1 composta por tres aldeas (A Franqueira, Parada e Cebreiro).\nEtimolox\u00eda e historia.\nO termo Franqueira (tam\u00e9n escrito antigamente \"Franqueyra\") procede do xermano e significar\u00eda: \u201clugar dos homes libres ou francos, honrados\u201d. A primeira referencia da s\u00faa existencia \u00e9 do ano 1063, cando o rei de Galiza Fernando I fixo unha doaz\u00f3n ao abade do mosteiro Alvito e aos freires que nel moraban. A parroquia tivo moita importancia na antig\u00fcidade. Ademais de aparecer en todos os mapas do antigo Reino de Galicia, en 1750, grazas ao censo do Marqu\u00e9s da Ensenada sabemos que na vila xa exist\u00eda unha hospedar\u00eda monacal, unha botica, catro mes\u00f3ns, xastre, ferreiros de cabalos, oito arrieiros de vi\u00f1o do Ribeiro, e incluso dous traficantes que tra\u00edan lenzos de teas dende Madrid.\nFestas.\nA parroquia da Franqueira tam\u00e9n e co\u00f1ecida polas s\u00faas romar\u00edas. Cel\u00e9branse d\u00faas importantes cada ano. Unha \u00e9 a das \"pascuillas\", que se celebra o luns seguinte \u00f3 domingo de Pentecoste, na que acoden representaci\u00f3ns de varias parroquias en procesi\u00f3n con cadans\u00faa imaxe da Virxe. Cando chegan \u00e1 Franqueira proceden a un ritual, que \u00e9 o sa\u00fado \u00e1 Virxe da Franqueira, que fan t\u00f3dalas imaxes da Virxe que van ese d\u00eda \u00e1 Franqueira.\nA outra romar\u00eda celebrase os d\u00edas 7, 8, 9 e o domingo seguinte do mes de setembro, que coincide co nacemento da Virxe Mar\u00eda: nese d\u00eda chega moita xente \u00e1 Franqueira polo vieiro da Franqueira. Nesta romar\u00eda cel\u00e9brase unha procesi\u00f3n \u00f3 acabar a celebraci\u00f3n da eucarist\u00eda que vai acompa\u00f1ada por un grupo de 8 danzantes (catro homes e catro mulleres) que realizan as catro danzas (a dos paus, a dos arcos, a das cintas) e despois ten lugar a representaci\u00f3n da loita entre os mouros e os cristi\u00e1ns."}
{"id": "25842", "revid": "25871", "url": "https://gl.wikipedia.org/wiki?curid=25842", "title": "Luneda, A Ca\u00f1iza", "text": "Santa Mar\u00eda de Luneda \u00e9 unha parroquia que se localiza no sur do concello da Ca\u00f1iza. Segundo o padr\u00f3n municipal de 2004 ti\u00f1a 163 habitantes (84 mulleres e 79 homes) distribu\u00eddos en 37 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 314 habitantes.\nXeograf\u00eda.\nBa\u00f1a a parroquia o rego Cortegaza, afluente do r\u00edo Deva. Limita ao norte coa parroquia das Achas e ao sur con Mourent\u00e1n (Arbo).\nHistoria.\nDepend\u00eda da encomenda da fregues\u00eda de Santa Mar\u00eda de Beade a trav\u00e9s da orde de San Xo\u00e1n de Xerusal\u00e9n.\nPatrimonio.\nA igrexa parroquial de Santa Mar\u00eda ten unha espadana de d\u00faas camp\u00e1s. Amais existe unha capela adicada a San Roque e outra ermida adicada \u00e1 Angustia no lugar do Lagarto, de propiedade particular.\nNesta parroquia at\u00f3pase situada a casa e a Fundaci\u00f3n Mundonatura."}
{"id": "25843", "revid": "85894", "url": "https://gl.wikipedia.org/wiki?curid=25843", "title": "Oroso, A Ca\u00f1iza", "text": "Santa Mar\u00eda de Oroso \u00e9 unha parroquia que se localiza no leste do concello da Ca\u00f1iza. Segundo o padr\u00f3n municipal de 2013 ti\u00f1a 379 habitantes (191 mulleres e 188 homes) distribu\u00eddos en 21 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 451 habitantes."}
{"id": "25844", "revid": "25871", "url": "https://gl.wikipedia.org/wiki?curid=25844", "title": "Parada das Achas, A Ca\u00f1iza", "text": "Santiago de Parada das Achas \u00e9 unha parroquia que se localiza no sur do concello da Ca\u00f1iza na comarca da Paradanta. Segundo o padr\u00f3n municipal de 2013 ti\u00f1a 397 habitantes (194 mulleres e 203 homes) distribu\u00eddos en 53 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 830 habitantes.\nHistoria.\nNo s\u00e9culo XVI constitu\u00eduse a nova parroquia das Achas, segreg\u00e1ndose os seus lugares de Parada."}
{"id": "25845", "revid": "98629", "url": "https://gl.wikipedia.org/wiki?curid=25845", "title": "Pet\u00e1n, A Ca\u00f1iza", "text": "San Xi\u00e1n de Pet\u00e1n \u00e9 unha parroquia que se localiza no leste do concello da Ca\u00f1iza. Segundo o padr\u00f3n municipal de 2013 ti\u00f1a 345 habitantes (162 mulleres e 183 homes) distribu\u00eddos en 29 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 603 habitantes.\nNesta parroquia, a car\u00f3n da estrada N-120, est\u00e1 un dos cinco touros de Osborne existentes en Galicia: valados publicitarios colocados \u00e1 beira das estradas por toda Espa\u00f1a na segunda metade do s\u00e9culo XX e declarados patrimonio cultural e art\u00edstico."}
{"id": "25846", "revid": "85894", "url": "https://gl.wikipedia.org/wiki?curid=25846", "title": "Valeixe, A Ca\u00f1iza", "text": "Santa Cristina de Valeixe \u00e9 unha parroquia que se localiza no leste do concello pontevedr\u00e9s da Ca\u00f1iza na comarca da Paradanta. Segundo o padr\u00f3n municipal de 2013 ti\u00f1a 907 habitantes (430 homes e 477 mulleres) distribu\u00eddos en 58 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.446 habitantes."}
{"id": "25848", "revid": "109216", "url": "https://gl.wikipedia.org/wiki?curid=25848", "title": "Marcha Verde", "text": "A Marcha Verde foi a avance masivo que a trav\u00e9s do deserto realizaron, en novembro de 1975, 350.000 civ\u00eds e 25.000 militares marroqu\u00eds, logo da chamada do rei Hass\u00e1n II, coa pretensi\u00f3n de forzar a entrega por Espa\u00f1a do S\u00e1hara Espa\u00f1ol a Marrocos tras o ditame do Tribunal Internacional de Xustiza que reco\u00f1ec\u00eda o dereito do pobo saharau\u00ed \u00e1 autodeterminaci\u00f3n.\nHistoria.\nO 16 de outubro de 1975 o TIX emitiu un ditame que establec\u00eda a existencia de lazos xur\u00eddicos entre o sult\u00e1n de Marrocos e algunhas tribos saharau\u00eds pero que non reco\u00f1ec\u00eda ning\u00fan lazo de soberan\u00eda entre Marrocos e o S\u00e1hara Occidental. O rei de Marrocos nun discurso transmitido en directo pola radio e a televisi\u00f3n na tarde dese d\u00eda anunciou que o TIX establecera a existencia de v\u00ednculos xur\u00eddicos e de submisi\u00f3n entre o pobo saharau\u00ed e o rei de Marrocos e polo tanto era deber de Marrocos recuperar o S\u00e1hara, para o que anunciou a realizaci\u00f3n dunha marcha pac\u00edfica na que participar\u00edan voluntarios marroqu\u00eds, ao d\u00eda seguinte abr\u00edronse oficinas de reclutamento en todo o pa\u00eds. Un total de dez trens trasladaron os voluntarios ata Marraquex e dende al\u00ed marcharon en 7.813 cami\u00f3ns cara Agadir.\nO 21 de outubro de 1975 o primeiro grupo, composto por 20.000 persoas, sae de Ksar es Souk e o 3 de novembro conc\u00e9ntranse en Tarfaya os participantes na marcha. O 5 de novembro Hass\u00e1n II deu o sinal en Agadir para que o 6 de novembro a marcha entrara en territorio espa\u00f1ol, prohibe calquera enfrontamento co ex\u00e9rcito espa\u00f1ol pero ameaza con responder a calquera intervenci\u00f3n da Fronte Polisario."}
{"id": "25849", "revid": "89787", "url": "https://gl.wikipedia.org/wiki?curid=25849", "title": "The Last Twilight", "text": "The Last Twilight \u00e9 un grupo palense de Black/Death Metal formado no 2003, editando dende ent\u00f3n oito traballos entre demos, eps, \u00e1lbums e un DVD. A banda est\u00e1 conformada por Blunier (Voz e guitarra), Todesking (guitarra), Lvme (Baixo e voz) e J.Fdez. (Bater\u00eda). No 2011 asinaron un acordo coa discogr\u00e1fica francesa Drakkar Productions (http://en.wikipedia.org/wiki/Drakkar_Productions) para a edici\u00f3n e distribuci\u00f3n internacional do seu derradeiro traballo at\u00e9 a data, que foi chamado \"La Octava Copa de Ira: Postraci\u00f3n Definitiva Ante la Triunfal Marcha de los 72 Esp\u00edritus Impuros\".\nTanto Todesking como Blunier formaron o selo discogr\u00e1fico Final Embrace Records no cal tam\u00e9n est\u00e1 Lvme, especializado en lanzamentos de traballos de Black e Death Metal underground en formato anal\u00f3xico."}
{"id": "25850", "revid": "5863", "url": "https://gl.wikipedia.org/wiki?curid=25850", "title": "Xogo de rol", "text": "Un xogo de rol \u00e9 un xogo en que cada xogador participante interpreta un determinado rol ou papel dentro dunha aventura arbitrada polo chamado director de xogo.\nNos xogos de rol, os xogadores, axudados polo Dx (Director de Xogo, Master, Narrador etc.), encarnan os papeis de personaxes que habitan outros mundos ou situaci\u00f3ns diferentes \u00e1s reais, \"vivindo\" aventuras neses mundos que, normalmente, est\u00e1n inzadas de dificultades, inimigos, xentes e razas fant\u00e1sticas, conflitos e maxia.\nOs xogos de rol desenv\u00f3lvense ao redor dunha mesa, na cal se sentan os xogadores que encarnan aos \"Px\u00b4s\" (Personaxes xogadores) e o Director de Xogo. Este, como narrador, conta a historia (preparada con anterioridade), e pres\u00e9ntalles aos xogadores as diferentes situaci\u00f3ns en que deber\u00e1n posicionarse dalg\u00fan xeito, sempre actuando dun xeito similar ao que cren que far\u00eda a s\u00faa personaxe nesas circunstancias. En moitos casos, os xogadores falar\u00e1n de xeito moi diferente \u00f3 que falan na s\u00faa vida real, ou mesmo actuando contrariamente ao que crer\u00edan correcto se fosen eles mesmos.\nPara xogar non se precisa m\u00e1is c\u00f3 libro de regras correspondente ao xogo en cuesti\u00f3n, alg\u00fans dados de diferentes formas poli\u00e9dricas (de 4,6,8,10,12 ou 20 caras), uns lapis e uns papeis, nos caes se apuntan as caracter\u00edsticas ou trazos da personaxe que leva cada xogador.\nDurante unha partida de rol aparecer\u00e1n situaci\u00f3ns que se poder\u00e1n resolver dun xeito autom\u00e1tico sen a necesidade de tirar dados ou acudir a algunha regra. Para cando esas ocasi\u00f3ns non est\u00e1n tan claras, existe o que se chama o sistema de xogo, \u00e9 dicir, un conxunto de regras m\u00e1is ou menos sinxelas que delimitan a posibilidade de facer unhas cousas ou outras dependendo do momento.\nOrixes.\nA finais dos anos 60, no s\u00e9culo XX, desenvolveuse nos Estados Unidos un novo concepto de xogo. Neste xogo non hab\u00eda nin fichas, nin taboleiro, nin sequera unhas regras estritas; tan s\u00f3 se baseaba na interpretaci\u00f3n, no di\u00e1logo, a imaxinaci\u00f3n e no sentido de aventura. Este concepto de xogo foi tomando forma e, a mediados dos anos 70 foi publicado o primeiro xogo de rol como tal, o Dungeons &amp; Dragons.\nHoxe en d\u00eda hai miles de xogos de rol diferentes por todo o mundo, redactados en m\u00e1is dunha ducia de linguas, moitos deles dispo\u00f1ibles en internet de forma gratu\u00edta.\nXogos de rol en Galicia.\nOs xogos de rol chegan a Galicia de mans de editoriais espa\u00f1olas e doutros pa\u00edses. Alg\u00fans afeccionados comezan a utilizar os xogos en ingl\u00e9s antes da s\u00faa popularizaci\u00f3n en Espa\u00f1a, pero constit\u00faen unha minor\u00eda.\nXa durante a d\u00e9cada de 1990 hai alg\u00fans intentos t\u00edmidos por parte dos xogadores de rol galegos por crear proxectos de produci\u00f3n propia. A maior parte son autoeditados polos afeccionados e a\u00ednda que alg\u00fans contan con alg\u00fan tipo de subvenci\u00f3n oficial, pasan desapercibidos.\nDe xeito indirecto alg\u00fans xogos de rol como Vampiro, Aquelarre, Ars Magica, Fanhunter e en xeral os xogos con alg\u00fan tipo de ambientaci\u00f3n ou referencia hist\u00f3rica dedican certos suplementos ou fan referencia a Galicia.\nPor\u00e9n, o 20 de novembro de 2007 real\u00edzase a presentaci\u00f3n oficial de As Cr\u00f3nicas de G\u00e1idil en Santiago de Compostela, primeiro xogo de rol galego en lingua galega, contando con apoio subvencionado da Xunta de Galicia. A ambientaci\u00f3n de \"As Cr\u00f3nicas de G\u00e1idil\" toma como referencia as lendas e mitos c\u00e9lticos-castrexos para crear un mundo fant\u00e1stico chamado G\u00e1idil, pero centrado nunha rexi\u00f3n chamada Gael-leach, reflexo borroso e distorsionado dunha Galiza castrexa onde os deuses como Lugh, M\u00f3rrigan ou Lir se mesturan coas castes dos nerios, lemavos, libred\u00f3ns ou \u00e1rtabros nun contorno de fantas\u00eda na idade de bronce.\nTipos de xogos de rol.\nDende os anos 70 que apareceu o primeiro xogo de rol propiamente dito, estes medraron e reproduc\u00edronse dun xeito abraiante, aparecendo diferentes xogos e ambientaci\u00f3ns de campa\u00f1a.\nSegundo a s\u00faa ambientaci\u00f3n.\nMedievais fant\u00e1sticos.\nMundos nos cales os drag\u00f3ns, os magos e estra\u00f1os e mitol\u00f3xicos seres son tan reais coma a vida mesma. "}
{"id": "25851", "revid": "6465151", "url": "https://gl.wikipedia.org/wiki?curid=25851", "title": "Barbarian Prophecies", "text": "Barbarian Prophecies \u00e9 un grupo musical lucense de death metal fundado no ano 2000 como resultado da fusi\u00f3n de d\u00faas bandas locais de metal extremo chamadas Venomous Prophecies e Barbarianth."}
{"id": "25853", "revid": "22570", "url": "https://gl.wikipedia.org/wiki?curid=25853", "title": "Pecado orixinal", "text": "O pecado orixinal, na teolox\u00eda cristi\u00e1, \u00e9 unha falta que todos os nados te\u00f1en como consecuencia do pecado de Ad\u00e1n e Eva e da que deben ser limpados. Para os cat\u00f3licos, tradicionalmente, isto fac\u00eda pensar que os nenos nados sen bautizar non pod\u00edan ir ao Ceo e ti\u00f1an que ir no Limbo, pero o recente (2005) ditame da Comisi\u00f3n Teol\u00f3xica Internacional estabeleceu que o m\u00e1is probable \u00e9 que sexan salvados pola infinita misericordia de Deus."}
{"id": "25855", "revid": "181", "url": "https://gl.wikipedia.org/wiki?curid=25855", "title": "Viktor Yushchenko - \u0412\u0456\u043a\u0442\u043e\u0440 \u042e\u0449\u0435\u043d\u043a\u043e", "text": ""}
{"id": "25856", "revid": "15490", "url": "https://gl.wikipedia.org/wiki?curid=25856", "title": "Igrexa cat\u00f3lica (hom\u00f3nimos)", "text": "O termo Igrexa cat\u00f3lica ref\u00edrese, polo xeral, \u00e1 Igrexa encabezada polo papa, bispo de Roma e sucesor do Ap\u00f3stolo San Pedro, que existe en 23 igrexas particulares aut\u00f3nomas en comu\u00f1\u00f3n coa Santa S\u00e9.\nEn menor medida, o termo empr\u00e9gase para facer referencia a outras igrexas que, de xeito colectivo, te\u00f1en orixe apost\u00f3lico e tradici\u00f3ns vencelladas ao catolicismo, mais que non se atopan en comu\u00f1\u00f3n coa Santa S\u00e9, como as igrexas ortodoxas ou anglicanas.\nOutros grupos ou denominaci\u00f3ns que reclaman para si o t\u00edtulo de \"cat\u00f3lica\":"}
{"id": "25858", "revid": "98629", "url": "https://gl.wikipedia.org/wiki?curid=25858", "title": "Long Play", "text": "O LP ou Long Play (en galego: \"Longa duraci\u00f3n\") \u00e9 un disco musical de vinilo de 12 polgadas e que se reproduce a 33\u2153 revoluci\u00f3ns por minuto, co que pode albergar at\u00e9 unha hora de m\u00fasica. Lanzado en 1948, e dez anos despois na s\u00faa forma est\u00e9reo, a partir de 1967 converteuse no formato com\u00fan para a edici\u00f3n de m\u00fasica at\u00e9 a chegada do CD.\nA partir dese momento o disco de m\u00fasica popular comezou a considerarse como unha obra de arte e a ser tratado como un todo indivisible. At\u00e9 ent\u00f3n os diferentes formatos eran s\u00f3 contedores nos que cab\u00edan diferente n\u00famero de canci\u00f3ns e que segu\u00edan unha l\u00f3xica puramente comercial.\nAs\u00ed nos USA os compradores de LP e de sinxelos eran distintos (os xov\u00e9ns e a xente con poucos cartos compraba singles e a xente con m\u00e1is recursos LP), polo que as editoras agrupaban canci\u00f3ns que sa\u00edran en singles xunto con temas aparecidos en LP para faceren paquetes m\u00e1is apetec\u00edbeis (o comprador quer\u00eda ter as canci\u00f3ns que soaban nas radios).\nEn Europa a situaci\u00f3n era diferente. No Reino Unido os compradores que ti\u00f1an o single non quer\u00edan LP \"de refrito\", co que os produtos eran diferentes, inclu\u00edndo os LP s\u00f3 material novo. No continente o formato principal era o EP no que ou ben se empaquetaban dous singles ou se part\u00eda un LP en varios EPs.\nTodos isto acabou co lanzamento conxunto dunha serie de discos en todo o mundo, o que levar\u00eda logo \u00e1 desaparici\u00f3n dos outros formatos (excepto en Inglaterra, onde a\u00ednda perviven en forma de CD-single)."}
{"id": "25859", "revid": "5863", "url": "https://gl.wikipedia.org/wiki?curid=25859", "title": "Polgada", "text": "A polgada (en ingl\u00e9s \"inch\") \u00e9 unha unidade de lonxitude que foi, con distintos valores, case universal, e que agora se utiliza a\u00ednda e principalmente en pa\u00edses anglosax\u00f3ns (Estados Unidos, Gran Breta\u00f1a etc.). En case todos os demais pa\u00edses util\u00edzase o metro como medida de lonxitude (os pa\u00edses mencionados est\u00e1n en proceso de transici\u00f3n).\nOrixinalmente a polgada foi unha unidade de lonxitude antropom\u00e9trica que equival\u00eda ao ancho da primeira falanxe do polgar, e m\u00e1is especificamente \u00e1 s\u00faa falanxe distal. Foi utilizada en moitos pa\u00edses, con diferentes equivalencias (moi probablemente dependendo da anchura da falanxe do gobernante que fixou a medida ou, m\u00e1is ben, do tama\u00f1o desa falanxe que quer\u00eda ter o gobernante para que os s\u00fabditos o tivesen por algu\u00e9n moi grande). Pero tras a introduci\u00f3n do sistema m\u00e9trico decimal no s\u00e9culo XIX, foise abandonando en case todo o planeta, salvo nos pa\u00edses da angloesfera (a\u00ednda que tam\u00e9n neles estase empezando a adoptar o Sistema Internacional de Unidades).\nComo exemplo, unha polgada castel\u00e1 equival\u00eda a 23,22 mil\u00edmetros, mentres que a anglosaxoa actual equivale a 25,4\u00a0mm.\nA polgada \u00e9 unha medida de lonxitude antropom\u00e9trica que equival\u00eda \u00e1 lonxitude dun polgar. En ingl\u00e9s ch\u00e1mase \"inch\".\nA polgada no mundo.\nA polgada foi substitu\u00edda en gran parte do mundo por unidades do SI. As equivalencias son:\nA polgada imperial segue en uso, a\u00ednda que confinada sobre todo a Estados Unidos. En 1958 definiuse que a polgada imperial equivaler\u00eda a exactamente 2,54 cent\u00edmetros.\nEquivalencias.\nNota:\nCando se fala de roscas de gas en polgadas, esta medida non se refire directamente ao di\u00e1metro da rosca. Para co\u00f1ecer a medida exacta do di\u00e1metro o mellor \u00e9 acudir a un prontuario mec\u00e1nico. Buscar como rosca \"Briggs\" americana para tubos de gas, auga e vapor.\nPor exemplo rosca G1/4 --&gt; Di\u00e1metro exterior medio = 12,12\u00a0mm"}
{"id": "25871", "revid": "98629", "url": "https://gl.wikipedia.org/wiki?curid=25871", "title": "Tuning", "text": "O tuning \u00e9 a modificaci\u00f3n dun coche ao gusto persoal. Naceu en EUA cando os mozos estadounidenses modificaban os seus coches para facer carreiras no deserto. Na actualidade o mundo tuning evolucionou \u00e1 vez que os coches te\u00f1en cada vez m\u00e1is potencia. No tuning hai tres tipos de modificaci\u00f3n: o \"tuning interior\", \"tuning exterior\" e o \"tuning do motor\" que buscan unha personalizaci\u00f3n do coche, de maneira que pareza mellor, m\u00e1is caro e que chame m\u00e1is a atenci\u00f3n, por un lado, e por outro, que sexa \u00fanico na s\u00faa clase.\nOrixes do \"tuning\".\nA orixe do tuning \u00e9 imprecisa. Algunhas persoas atrib\u00faeno a Europa, concretamente en Alema\u00f1a entre 1960 e 1970. Outras indican que certas tendencias de modificaci\u00f3n do autom\u00f3bil como os \"lowrider\" comez\u00e1ronse a popularizar en EUA durante os anos cincuenta. C\u00edtanse aos \"Hot Rods\" e \u00f3 movemento xurdido en California logo da Gran Depresi\u00f3n dos anos trinta.\nTuning Interior.\nConsiste na aplicacion de varias modificacions aos diversos elementos e compo\u00f1entes do interior do veh\u00edculo, ou tam\u00e9n, o cambio de pezas por unhas novas. P\u00f3dense observar interiores de autom\u00f3biles con cores vistosas, pezas de gran calidade, tapicer\u00edas para o volante, volantes deportivos, tapicer\u00eda de teito ou dos asentos, variacions no pomo, incremento da calidade do equipo de son etc.\nTuning Exterior.\nRequire un maior esforzo e algo m\u00e1is de pr\u00e1ctica. Incl\u00fae modificacions nos aler\u00f3ns, os parachoques, a iluminaci\u00f3n etc."}
{"id": "25877", "revid": "92340", "url": "https://gl.wikipedia.org/wiki?curid=25877", "title": "Kin Garc\u00eda", "text": "Joaqu\u00edn Garc\u00eda \u00e9 un baixista e percusionista noi\u00e9s que comezou tocando na Orquestra Par\u00eds para pasar despois ao Jazz. Participa en discos de Fernando Llorca, Baio Ensemble e Alberto Conde"}
{"id": "25878", "revid": "85894", "url": "https://gl.wikipedia.org/wiki?curid=25878", "title": "Nani Garc\u00eda", "text": "Nani Garc\u00eda, nado na Coru\u00f1a o 25 de abril de 1955, \u00e9 un compositor, arranxador, produtor e pianista galego. Autor de bandas sonoras para longametraxes de animaci\u00f3n e ficci\u00f3n, obras de teatro, curtametraxes, programas de televisi\u00f3n, conta con m\u00e1is de 100 publicaci\u00f3ns entre obras de jazz, produci\u00f3ns audiovisuais e produci\u00f3ns para outros artistas.\nTraxectoria.\nIniciou a s\u00faa formaci\u00f3n musical en composici\u00f3n e jazz en Suecia entre os anos 1976 e 1980, ao tempo que cursaba estudos de ling\u00fc\u00edstica nas Universidades de\u00a0Uppsala\u00a0e Estocolmo. Ao seu retorno a Galicia formou parte dos diversos grupos de jazz da \u00e9poca.\u00a0Fundou o grupo\u00a0Clunia\u00a0con Baldo Mart\u00ednez e Fernando Llorca, e a principios dos anos 80 a s\u00faa carreira comezou como pianista de jazz, actividade que mant\u00e9n alternou coa faceta de compositor. O seu selo persoal queda plasmado en obras do cine de animaci\u00f3n como\u00a0\"De Profundis\", \"Engurras\" ou a multigalardoada curtametraxe de animaci\u00f3n\u00a0\"O Xigante\", o cal o sinala como un dos especialistas no x\u00e9nero.\nDende o ano 2009 dirixe o Festival Internacional de Jazz de Vigo \"Imaxina Sons\" e dende o 2010 \u00e9 membro do tr\u00edo de Jazz \"Nani Garc\u00eda Tr\u00edo\", a\u00ednda en activo.\nEn 2015 pasou a formar parte da xunta directiva da Academia Galega do Audiovisual.\nDiscos.\nDiscograf\u00eda de Jazz\nBandas sonoras publicadas\nObras.\nCine\nSeries de televisi\u00f3n\nCurtametraxes\nTeatro\nDocumentais\nObra de concerto\nTaller de M\u00fasicas Tradicionais\nOutros\nGalard\u00f3ns e nomeamentos.\nPremios Mestre Mateo.\nOutros Premios"}
{"id": "25879", "revid": "1131", "url": "https://gl.wikipedia.org/wiki?curid=25879", "title": "Filloa Jazz", "text": "O Jazz Filloa \u00e9 un local senlleiro da noite coru\u00f1esa, situado na r\u00faa Cega e aberto o 28 de decembro de 1980. Foi foco do nacemento da escena jazz\u00edstica desta cidade e sede durante anos de grandes concertos. Nos comezos estivo rexentado por membros da banda Filloa Express.\nNeste local te\u00f1en tocado alg\u00fans dos grandes como Joe Henderson, Mal Waldron, Wynton Marsalis..."}
{"id": "25880", "revid": "56817", "url": "https://gl.wikipedia.org/wiki?curid=25880", "title": "Zyklus", "text": "Zyklus \u00e9 un grupo de jazz experimental, formado en 1989 por Baldo Mart\u00ednez (baixo), Wade Matthews (saxos) e Pedro L\u00f3pez (percusi\u00f3n)."}
{"id": "25884", "revid": "22570", "url": "https://gl.wikipedia.org/wiki?curid=25884", "title": "Cristosende, Cristosende, A Teixeira", "text": "Cristosende \u00e9 un lugar da parroquia de Cristosende, no concello ourens\u00e1n da Teixeira. Segundo o IGE no ano 2007 ti\u00f1a 46 habitantes (22 homes e 24 mulleres), 2 menos que o ano anterior.\nSit\u00faase a 52\u00a0km da cidade de Ourense, desde a que se chega a trav\u00e9s da estrada OU-536 ata Valilongo. Al\u00ed hai que desviarse cara A Teixeira e despois cara Cristosende.\nO pobo est\u00e1 situado no coraz\u00f3n da Ribeira Sacra, con vistas ao r\u00edo Sil e os seus can\u00f3ns."}
{"id": "25886", "revid": "47401", "url": "https://gl.wikipedia.org/wiki?curid=25886", "title": "Se\u00f1or\u00edn, O Carballi\u00f1o", "text": "San Roque de Se\u00f1or\u00edn \u00e9 unha parroquia do concello ourens\u00e1n do Carballi\u00f1o. Segundo o IGE en 2021 ti\u00f1a 446 habitantes (237 mulleres e 209 homes), distribu\u00eddos en 5 entidades de poboaci\u00f3n, o que sup\u00f3n un aumento de 82 persoas en relaci\u00f3n ao ano 1999, cando ti\u00f1a 364 habitantes.\nXeograf\u00eda.\nEst\u00e1 situada a uns 800 metros da capital do concello. Os seus lindes est\u00e1n establecidos polo regato Carr\u00e1s.\nO edificio do ambulatorio e do PAC que se ocupa da poboaci\u00f3n do concello at\u00f3panse nos seus terreos, ademais da Casa de Facenda, o cemiterio do concello e o IES n\u00ba1 do Carballi\u00f1o (un dos dous institutos p\u00fablicos do concello, xunto co IES Chamoso Lamas, de Mesego).\n\u00c9 unha parroquia que se atopa en pleno crecemento urban\u00edstico debido \u00e1 s\u00faa proximidade coa vila principal, O Carballi\u00f1o, pero a inmensa maior\u00eda das s\u00faas vivendas son unifamiliares.\nA s\u00faa altitude media \u00e9 duns 400 metros.\nHistoria.\nDurante o Antigo R\u00e9xime, at\u00e9 a divisi\u00f3n en concellos actual en 1835, existiu a xurisdici\u00f3n de Partovia (dependente do mosteiro de Oseira), que inclu\u00eda a veci\u00f1a de Partovia e esta parroquia. Nela fundouse a mediados do s\u00e9culo XVIII o n\u00facleo do Carballi\u00f1o, establec\u00e9ndose nela a casa do concello do Carballi\u00f1o durante varios anos.\nFestas.\nAs festas patronais son na honra da Virxe do Carme e cadran sempre o seguinte domingo \u00e1 festividade da mesma."}
{"id": "25887", "revid": "85894", "url": "https://gl.wikipedia.org/wiki?curid=25887", "title": "Gueral de Abaixo, Anfeoz, Cartelle", "text": " Gueral de Abaixo \u00e9 un lugar da parroquia de Anfeoz no concello ourens\u00e1n de Cartelle na comarca da Terra de Celanova. Segundo o INE e o IGE en 2011 ti\u00f1a 37 habitantes (20 homes e 17 mulleres), dous menos ca en 2010 (20 homes e 19 mulleres).\nXeograf\u00eda.\nGueral de Abaixo est\u00e1 situada a car\u00f3n do regueiro da Teixeira que rega os seus campos e permiten o cultivo de regad\u00edo nas s\u00faas veigas. Ademais da agricultura, a apicultura \u00e9 unha actividade de grande arraigo na aldea, que na actualidade ten colmeas repartidas por distintas zonas. A aldea at\u00f3pase en proceso de concentraci\u00f3n parcelaria dentro da zona do Mundil.\nO monte comunal do Outeiro Maior ten 45 hect\u00e1reas. Nel hai pi\u00f1eiros do pa\u00eds e pequenas zonas de carballos. Al\u00ed viven xabar\u00edns, corzos e lobos, ademais dunha gran variedade de especies de mam\u00edferos e aves. \nMitolox\u00eda.\nSegundo a lenda, no Outerio das Meigas, ao leste da aldea, realiz\u00e1banse de noite conxuros de meigas, logo das cales quedaban no lugar cabelos loiros debaixo das pedras.\nFestas.\nO 29 de xu\u00f1o cel\u00e9brase a festa de San Pedro, venerado na capela da aldea veci\u00f1a de Gueral de Arriba, na parroquia do Mundil."}
{"id": "25888", "revid": "85894", "url": "https://gl.wikipedia.org/wiki?curid=25888", "title": "Matam\u00e1, O Pao, Gomesende", "text": " Matam\u00e1 \u00e9 un lugar da parroquia do Pao no concello ourens\u00e1n de Gomesende na comarca da Terra de Celanova. Segundo o INE en 2011 ti\u00f1a 43 habitantes e do IGE (17 homes e 26 mulleres), 5 menos que no ano anterior.\nEst\u00e1 situado nunha ladeira da serra da Moura. Cara ao sur est\u00e1n as monta\u00f1as do Castro (Castro Laboreiro) que delimitan Galicia con Portugal, e cara \u00f3 oeste vense as ladeiras dos montes que levan \u00e1 Ca\u00f1iza e tam\u00e9n o percorrido do r\u00edo Mi\u00f1o.\nToponimia.\nO top\u00f3nimo Matam\u00e1 \u00e9 un fit\u00f3nimo derivado de (de orixe prerromana) (de orixe latina), referido a un terreo de pouca calidade ou dif\u00edcil de traballar."}
{"id": "25889", "revid": "85894", "url": "https://gl.wikipedia.org/wiki?curid=25889", "title": "A Carixa, Castrelo de Mi\u00f1o, Castrelo de Mi\u00f1o", "text": " A Carixa \u00e9 un lugar da parroquia de Castrelo de Mi\u00f1o no concello ourens\u00e1n de Castrelo de Mi\u00f1o na comarca do Ribeiro. Ti\u00f1a 13 habitantes no ano 2011 segundo datos do INE e do IGE, dos cales 6 eran homes e 7 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 13 habitantes (6 homes e 7 mulleres).\nPara acceder a ela, hai que coller a estrada que vai dende Castrelo de Mi\u00f1o \u00f3 concello de Arnoia. \u00c9 unha zona de aire puro, existindo moitos liques nas \u00e1rbores preto da estrada. Na primavera e no ver\u00e1n \u00e9 frecuente ver v\u00edboras na estrada. Dende o alto hai unha fermosa vista sobre un pequeno can\u00f3n do r\u00edo Mi\u00f1o, ata a xuntanza co r\u00edo Avia."}
{"id": "25890", "revid": "85894", "url": "https://gl.wikipedia.org/wiki?curid=25890", "title": "As Vendas da Barreira, Ri\u00f3s, Ri\u00f3s", "text": "As Vendas da Barreira \u00e9 un lugar da parroquia de Santa Mar\u00eda de Ri\u00f3s, no concello de Ri\u00f3s na provincia de Ourense. No ano 2014 ti\u00f1a 100 habitantes.\nXeograf\u00eda.\nAs Vendas da Barreira est\u00e1n situadas no espi\u00f1azo dunha longa cadea monta\u00f1osa que orientada de oeste a este e que partindo do val de Ver\u00edn acada a altura de Fumaces e prol\u00f3ngase, mantendo aproximadamente a mesma altitude (entre 850-950 metros), ata A Gudi\u00f1a. Dende a aldea dom\u00ednase cara ao norte o val do r\u00edo Lamas, pechado polo Castro de Pedroso (non se trata dun castro sen\u00f3n dunha monta\u00f1a). Cara ao sur, \u00e1brese unha meseta a uns 800 metros de altitude na que se atopa Ri\u00f3s, a capital do concello.\nDende tempos remotos, As Vendas da Barreira foi un lugar de paso. O seu nome, seguramente, d\u00e9bese a unha parada de postas que puido existir no lugar. Pola aldea transcorr\u00eda o Cami\u00f1o Real que un\u00eda Castela con Ourense e, logo, coas R\u00edas Baixas.\nSeguindo o trazado do Cami\u00f1o Real, constru\u00eduse a estrada Villacast\u00edn-Vigo, despois N-525, que a\u00ednda hoxe, logo do seu ensanchamento, segue transcorrendo polas Vendas. Durante a d\u00e9cada 1990 constru\u00edse a autov\u00eda A-52. A divisi\u00f3n s\u00e1lvase cunha ancha ponte que une as d\u00faas metades da aldea e sobre que a transcorre a N-525, retrazada neste punto. Inmediatamente \u00e1 sa\u00edda desta ponte, a A-52 (en direcci\u00f3n \u00e1 Gudi\u00f1a e Castela) avanza por un alto viaduto sobre o lugar co\u00f1ecido como Trancoso (probablemente unha deformaci\u00f3n de Troncoso).\nEconom\u00eda.\nA econom\u00eda \u00e9 eminentemente agr\u00edcola e gandeira. Por\u00e9n, o feito de se atopar ao p\u00e9 da principal v\u00eda de comunicaci\u00f3n do sur de Galicia con Castela significou que se desenvolvese un reducido mercado de produtos agr\u00edcolas que fornec\u00eda os viaxeiros e lles daba hospedaxe. Modernamente, a car\u00f3n da N-525 desenvolveuse un limitado sector hostaleiro local, principalmente, no lugar das Ferreiras, inmediato \u00e1s Vendas. Al\u00ed est\u00e1 unha estaci\u00f3n gasolineira e varios restaurantes, panader\u00edas e carnicer\u00edas. Por\u00e9n, a construci\u00f3n da autov\u00eda A-52 reduciu notablemente o fluxo de viaxeiros, que apenas paran actualmente no lugar. Moitos dos antigos negocios pecharon.\nPoboaci\u00f3n.\nO declive da poboaci\u00f3n nas Vendas da Barreira \u00e9 evidente. A poboaci\u00f3n est\u00e1 moi avellentada (moitos habitantes superan os oitenta e a\u00ednda os noventa anos). Tradicionalmente sufriu unha intensa emigraci\u00f3n cara \u00e1s Am\u00e9ricas, Europa e, na Pen\u00ednsula Ib\u00e9rica, cara a Vigo e Madrid. Historicamente, s\u00e1bese de fluxos migratorios intensos co Norte de Portugal e con Lisboa.\nNos anos 1980, na aldea constru\u00eduse un grupo escolar no que estudaban o ensino xeral b\u00e1sico (EXB) os nenos e nenas de todo o concello de Ri\u00f3s. Aproximadamente eran un cento cando se inaugurou. Actualmente, o seu n\u00famero \u00e9 escaso e mesmo dimin\u00fae. O centro escolar ameaza co peche."}
{"id": "25891", "revid": "85894", "url": "https://gl.wikipedia.org/wiki?curid=25891", "title": "As P\u00edas, A Manchica, A Merca", "text": " As P\u00edas \u00e9 un lugar da parroquia da Manchica no concello ourens\u00e1n da Merca na comarca da Terra de Celanova.\nDesta aldea era Aurelio Nieto, que foi director da banda de m\u00fasica da Manchica."}
{"id": "25892", "revid": "25871", "url": "https://gl.wikipedia.org/wiki?curid=25892", "title": "San Clodio, Leiro", "text": "San Clodio \u00e9 unha parroquia do concello de Leiro, na comarca do Ribeiro. Segundo o IGE en 2021 ti\u00f1a 93 habitantes (43 homes e 50 mulleres).\nEst\u00e1 situado a medio cami\u00f1o entre Ribadavia e O Carballi\u00f1o, a car\u00f3n do r\u00edo Avia. O mosteiro de San Clodio actualmente acolle un hotel."}
{"id": "25895", "revid": "1131", "url": "https://gl.wikipedia.org/wiki?curid=25895", "title": "Se\u00f1or\u00edn", "text": "O top\u00f3nimo galego Se\u00f1or\u00edn pode referirse a:"}
{"id": "25896", "revid": "165", "url": "https://gl.wikipedia.org/wiki?curid=25896", "title": "Gueral de Abaixo", "text": ""}
{"id": "25897", "revid": "1131", "url": "https://gl.wikipedia.org/wiki?curid=25897", "title": "Matam\u00e1", "text": "O top\u00f3nimo galego Matam\u00e1 \u00e9 un fit\u00f3nimo derivado de (de orixe prerromana) (de orixe latina), referido a un terreo de pouca calidade ou dif\u00edcil de traballar. Pode referirse a:"}
{"id": "25899", "revid": "165", "url": "https://gl.wikipedia.org/wiki?curid=25899", "title": "Vendas da Barreira", "text": ""}
{"id": "25901", "revid": "85894", "url": "https://gl.wikipedia.org/wiki?curid=25901", "title": "Abalo, Catoira", "text": "San Mamede de Abalo \u00e9 unha parroquia que se localiza no sur do concello pontevedr\u00e9s de Catoira, na comarca de Caldas. Segundo o padr\u00f3n municipal (INE) en 2013 ti\u00f1a 480 habitantes (242 homes e 238 mulleres), 39 menos ca en 1999. Ten 5 entidades de poboaci\u00f3n.\nEn 1845 ti\u00f1a uns 436 habitantes."}
{"id": "25902", "revid": "5863", "url": "https://gl.wikipedia.org/wiki?curid=25902", "title": "Catoira, Catoira", "text": "San Miguel de Catoira \u00e9 unha parroquia que se localiza no norte do concello pontevedr\u00e9s de Catoira, na comarca de Caldas. Segundo o padr\u00f3n municipal (INE 2013) ten 1.201 habitantes (596 homes 605 mulleres) distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.060 habitantes."}
{"id": "25903", "revid": "5863", "url": "https://gl.wikipedia.org/wiki?curid=25903", "title": "Dimo, Catoira", "text": "San Pedro de Dimo \u00e9 unha parroquia que se localiza no norte do concello pontevedr\u00e9s de Catoira, na comarca de Caldas. Segundo o padr\u00f3n municipal (INE 2013) ten 973 habitantes (469 homes e 504 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.141 habitantes.\nO \u00faltimo domingo de maio cel\u00e9brase a romar\u00eda de San Cibr\u00e1n."}
{"id": "25904", "revid": "22570", "url": "https://gl.wikipedia.org/wiki?curid=25904", "title": "Oeste, Catoira", "text": "Santa Baia de Oeste \u00e9 unha parroquia que se localiza no norte do concello pontevedr\u00e9s de Catoira, na comarca de Caldas. Segundo o padr\u00f3n municipal (INE 2013) ten 767 habitantes (376 homes e 391 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 808 habitantes."}
{"id": "25906", "revid": "1131", "url": "https://gl.wikipedia.org/wiki?curid=25906", "title": "Castillo", "text": "O top\u00f3nimo Castillo pode referirse a:"}
{"id": "25907", "revid": "1576", "url": "https://gl.wikipedia.org/wiki?curid=25907", "title": "Castillejo", "text": "Castillejo \u00e9 o nome de varios concellos de Espa\u00f1a"}
{"id": "25908", "revid": "56817", "url": "https://gl.wikipedia.org/wiki?curid=25908", "title": "Castell", "text": "Castell \u00e9 o nome de varias localidades:\nTam\u00e9n pode referirse aos castells, torres humanas orixinarias de Catalu\u00f1a."}
{"id": "25909", "revid": "7596", "url": "https://gl.wikipedia.org/wiki?curid=25909", "title": "Kussar", "text": "Kussar ou Kussara \u00e9 unha cidade hitita da Antig\u00fcidade, cuxos reis fundaron o primeiro gran reino anatolio na Idade de Bronce.\nA localizaci\u00f3n de Kussar est\u00e1 suxeita a debate, xa que a\u00ednda non se atopou a localizaci\u00f3n da cidade. Hai un certo acordo xeral de situala en Anatolia central, en pleno pa\u00eds hitita, cara o sur do r\u00edo Kizil Irmak, pero se cadra estivo situada m\u00e1is ao leste, na rexi\u00f3n da actual Divrigi.\nO primeiro rei desta cidade que co\u00f1ecemos \u00e9 Pithanas. No final do per\u00edodo das colonias comerciais asirias en Capadocia (sobre -1800), apod\u00e9rase da vila de Nesha/Kanesh. O seu fillo Anittas fai desta cidade a s\u00faa capital, tal e como o testemu\u00f1a unha punta de lanza co seu nome atopada no palacio de Kanesh. Agrandou considerabelmente o seu Imperio, especialmente ao apoderarse de Hattusha, a capital du reino de Hatti. A continuaci\u00f3n da historia deste reino \u00e9nos desco\u00f1ecida. A destruci\u00f3n de Kanesh pouco tempo despois da morte de Anitta (ou mesmo durante o seu reinado) parece amosar un debilitamento r\u00e1pido deste Estado, quizais debido \u00e1s ofensivas de reinos como o de Zalpa, ao norte, ou dos Hurritas, ao sueste.\nO feito de que Hattusilis I, fundador do primeiro reino hitita, se diga descendente dos reis de Kussar confirma que este reino foi un precursor do grande imperio anatolio que domina a rexi\u00f3n durante os s\u00e9culos seguintes."}
{"id": "25910", "revid": "624", "url": "https://gl.wikipedia.org/wiki?curid=25910", "title": "Kanesh", "text": ""}
{"id": "25911", "revid": "25871", "url": "https://gl.wikipedia.org/wiki?curid=25911", "title": "K\u00fcltepe", "text": "K\u00fcltepe (\"Colina de cinzas\" en turco, antigamente: Nesa, Kanesh) \u00e9 unha cidade de Turqu\u00eda en Anatolia. Fundada polos Hatti, foi o primeiro centro da cultura hitita, baixo o seu nome de Nesa; de a\u00ed que haxa quen denomina \"nesita\" \u00e1 lingua hitita. Principal colonia asiria do s\u00e9culo -XIX, co nome de Kanesh, K\u00fcltepe quedou como un centro hitita importante ata a ca\u00edda do Imperio Hitita no s\u00e9culo -XII.\nO -1800 aparece baixo o goberno de Inara, seguido do seu fillo Warsama. Sobre o -1750 foi atacado por Anittas de Kushara, que a ocupou.\nBaixo dominio hitita durante case 500 anos, foi atacada polos kaskas con centro en Pishuru, na expedici\u00f3n m\u00e1is ao sur que fixo esta cidade, pouco despois do -1300."}
{"id": "25912", "revid": "605", "url": "https://gl.wikipedia.org/wiki?curid=25912", "title": "Nesa", "text": ""}
{"id": "25913", "revid": "1987", "url": "https://gl.wikipedia.org/wiki?curid=25913", "title": "Hurritas", "text": "Os hurritas foron un pobo que habitou a Asia Menor durante a Antig\u00fcidade.\nOrixes.\nAs orixes dos hurritas son mal co\u00f1ecidas. Parece que se trata dun pobo orixinario das rexi\u00f3ns situadas ao sur do C\u00e1ucaso, pertencente ao mesmo grupo que os urarteos. Aparecen na historia nos textos de Ebla no s\u00e9culo a.C., cando emigran cara ao sur, nas monta\u00f1as situadas ao norte de Mesopotamia, no Kurdist\u00e1n e no Zagros, onde forman pequenos reinos. Constit\u00faen temibles adversarios para os soberanos de Acad, e os da terceira dinast\u00eda de Ur.\nExpansi\u00f3n.\nDurante a primeira metade do segundo milenio antes da nosa era, os hurritas se expanden na Siria do Norte (atop\u00e1molos nos arquivos de Mari). Tras a ca\u00edda dos reinos amorritas, conv\u00e9rtense na etnia dominante nesta rexi\u00f3n e os seus reinos afrontan o expansionismo hitita no s\u00e9culo XVI a.C.. Poderosos reinos hurritas aparecen daquela, como Kizzuwatna (en Cilicia), pero sobre todo Mitanni, que se situaba arredor do tri\u00e1ngulo do Khabur en Siria do Norte. Este reino, dirixido orixinariamente por unha elite indoeuropea, pero poboado maioritariamente por hurritas, estende o seu dominio sobre os seus veci\u00f1os entre os s\u00e9culos XVI e XV a.C., a Siria e a Asiria. Este expansionismo faino entrontarse sucesivamente cos exipcios, despois cos hititas, e finalmente cos asirios que, tras liber\u00e1rense do xugo mitanio, destr\u00faen o reino definitivamente no s\u00e9culo XIII a.C.. A derradeira dinast\u00eda do reino hitita, a de Suppiluliuma I, \u00e9 con toda probabilidade de orixe hurrita, e, con todo, contribu\u00edu fortemente ao debilitamento do reino de Mitanni.\nRelixi\u00f3n.\nA relixi\u00f3n hurrita \u00e9 moi pr\u00f3xima ao fondo relixioso anatolio. O seu deus principal \u00e9 Teshub, o deus da Tempestade, que ten como paredro a Hebat, e por fillo a Sharruma. Outras divindades hurritas importantes eran Kushukh, o Deus-L\u00faa, Shimegi, o Deus-Sol, e Shaushka, a deusa do Amor. O pante\u00f3n hurrita comprend\u00eda igualmente a Hepit, o deus do Ceo, Kumarbi (a Natureza), ou mesmo Astabis (a Guerra) e Ishara (a Escritura). A mitolox\u00eda hurrita elaborou mitos como o \"Canto de Ullikumi\", ou a \"Teogon\u00eda hurrita\", afastado devanceiro da \"Teogon\u00eda\" de Hes\u00edodo.\nLingua.\nA lingua hurrita \u00e9 mal co\u00f1ecida, pois s\u00f3 recentemente se puido mellorar a s\u00faa traduci\u00f3n grazas ao descubrimento de textos biling\u00fces hurrita-hitita. O problema \u00e9 que posu\u00edmos moi pouca cantidade de documentaci\u00f3n en hurrita (escrita en cuneiforme)."}
{"id": "25914", "revid": "624", "url": "https://gl.wikipedia.org/wiki?curid=25914", "title": "Lingua hurrita", "text": ""}
{"id": "25915", "revid": "23204", "url": "https://gl.wikipedia.org/wiki?curid=25915", "title": "Hatti", "text": "Hatti era un pobo da antig\u00fcidade que habitaba o centro da Anatolia. O nome est\u00e1 documentado polo menos dende o imperio de Sarg\u00f3n de Acad (2.300 a.C.).\nTerminolox\u00eda.\nO termo hititas chegou ata n\u00f3s a trav\u00e9s da Biblia e as fontes do Antigo oriente en xeral, e serve para designarmos un pobo indoeuropeo de Anatolia. Os hititas chamaban \u00e1 s\u00faa lingua \"nesili\" (nesita), en relaci\u00f3n coa cidade de Nesa (Kanesh). O que eles chamaban \"hattili\" (lingua hatti) era de feito a lingua do pobo que habitaba na rexi\u00f3n de Hatti (capital Hattusha), en Anatolia central (preto da actual Ancara), na que os hititas se instalaron e desde onde fundaron un poderoso reino, seguindo a chamar \"Hatti\" ao pa\u00eds, e que lles deu o seu nome.\nQuen eran os hatti?\nO pobo hatti fica mal co\u00f1ecido. Consid\u00e9rase xeralmente que ocupan a Anatolia desde moito antes das poboaci\u00f3ns indoeuropeas, en primeiro lugar os hititas pero tam\u00e9n os Pala\u00edtas, pois estes tomaron prestado unha parte do seu vocabulario, dos seus deuses e da s\u00faa relixi\u00f3n. Con todo \u00e9 impos\u00edbel determinar claramente trazos propiamente hatti nos descubrimentos arqueol\u00f3xicos da Anatolia Central protohist\u00f3rica (milenio -III), ata tal punto \u00e9 homox\u00e9nea a cultura material deste per\u00edodo, mesmo se se efectuaron algunhas tentativas interesantes.\nAs primeiras fontes hist\u00f3ricas para a rexi\u00f3n son as dos arquivos dos comerciantes asirios que estableceran colonias en Capadocia (s\u00e9culos -XIX a -XVIII), nun pa\u00eds dominado polos hititas-nesitas, pero onde os elementos hatti est\u00e1n a\u00ednda ben presentes. Con todo \u00e9 m\u00e1is l\u00f3xico buscarmos o h\u00e1bitat dos Hatti na rexi\u00f3n que deu o seu nome, onde existe nesta \u00e9poca un \"reino de Hatti\", cuxa capital est\u00e1 situada en Hattusha, a futura capital dos hititas. Este reino aparece aliado a outra entidade pol\u00edtica situada m\u00e1is ao norte, o reino de Zalpa. Este primeiro reino de Hatti cae sobre -1900 baixo o pulo do rei Anittas de Kussar, que abate ao seu rei Huzziyas e destr\u00fae Hattusha. A\u00ednda que se intentou ver no nome de Huzziyas un nome hatti, e se quixo facer deste reino unha entidade pol\u00edtica dominada por este pobo, chegando ata facer da loita contra os hititas-nesitas unha loita \u00e9tnica, nada permite confirmar estas hip\u00f3teses, e se cadra Hattusha estaba xa dirixida por unha dinast\u00eda hitita, como a que funda no s\u00e9culo -XVII o primeiro reino hitita.\nA relixi\u00f3n hatti.\nOs hititas conservaron vellos rituais relixiosos hatti retranscribindo esta lingua en escritura cuneiforme, e traducindo estes textos \u00e1 s\u00faa lingua para comprend\u00e9renas mellor. Estes rituais, que fac\u00edan referencia a mitos hatti (como o d\"'A L\u00faa ca\u00edda do Ceo\") est\u00e1n nun estado demasiado lacunario como para seren ben comprendidos, e o vocabulario relixioso fica engorroso.\nCo\u00f1\u00e9cense ben, en cambio, os nomes dos deuses hatti, retomados polos hititas. A Deusa-sol de Arinna, divindade do mundo subterr\u00e1neo, corresp\u00f3ndese coa deusa hatti Wurushemu, o seu compa\u00f1eiro o deus-sol do Ceo \u00e9 Eshtan. O deus da Tempestade, asociado de maneira xeral \u00e1 auga, elemento fertilizdor ch\u00e1mase Taru (se cadra un derivado do hitita Tarhunta), e ten dous importantes santuarios en pa\u00eds Hatti, en Nerik e Zippalanda. O deus agrario hitita Telebinu, fillo de Wurushemu e de Eshtan, \u00e9 sen d\u00fabida de orixe hatti. Os outros deuses principais hatti son Wurunkatte, deus da guerra, Inara, o \"Xenio de Hattusha\", Halmasuit, a \"deusa-trono\" e Kunzanisu, deusa lunar.\nA lingua hatti.\nA lingua hatti \u00e9 unha lingua aglutinante que non est\u00e1 emparentada con ningunha familia ling\u00fc\u00edstica co\u00f1ecida. \u00c9 pois unha lingua illada. Falouse en Anatolia ata o principio do II\u00ba milenio antes da nosa era.\n\u00c1 chegada dos hititas, sobre -2000, extinguiuse a beneficio das linguas anatolias faladas polos recentemente chegados. Con todo foi utilizada como lingua lit\u00farxica ata a ca\u00edda do Imperio Hitita sobre o -1200. Converteuse nun importante substrato do hitita, que colleu moitos pr\u00e9stamos do hatti.\nOs hititas escribiron o hatti por medio da escritura cuneiforme, facendo preceder as pasaxes nesa lingua co adverbio \"hattili\" \"en hatti\".\nSe ben esta lingua \u00e9 considerada unha lingua illada, alg\u00fans investigadores po\u00f1en en relaci\u00f3n o hatti coas linguas cauc\u00e1sicas como o abkhazo ou as do grupo kartv\u00e9lico. En efecto, o \"hatti\" comparte con estas linguas a ausencia de x\u00e9nero gramatical e o uso de prefixos."}
{"id": "25918", "revid": "23204", "url": "https://gl.wikipedia.org/wiki?curid=25918", "title": "Honolulu", "text": "Honolulu ou Honolul\u00fa \u00e9 a capital e localidade m\u00e1is grande do estado de Hawai, nos Estados Unidos. En hawaiano, \"honolulu\" significa \"ba\u00eda resgardada\" ou \"lugar de resgardo\". Local\u00edzase na costa sueste da illa de Oahu. O mesmo nome tam\u00e9n se pode referir ao distrito de Honolul\u00fa. A 1 de xullo do 2004, as estimaci\u00f3ns de poboaci\u00f3n de Honolulu eran de 377.260 habitantes, e para o condado completo, de 900.000. En Hawai, os gobernos municipais s\u00f3 operan a nivel de condados, e a cidade e condado de Honolulu ocupan toda a illa de Oahu (aproximadamente 600\u00a0km\u00b2 de superficie).\nHistoria.\nNon se sabe de certo cando foi que se estableceron en Honolulu os primeiros emigrantes polinesios. Algunhas descrici\u00f3ns orais e obxectos atopados indican que no s\u00e9culo XII xa hab\u00eda unha comunidade establecida no sitio onde hoxe se atopa Honolulu. Con todo, cando Kamehameha I conquistou Oahu na Batalla de Nuuanu Pali, o monarca trasladou a s\u00faa corte da illa de Hawai a Waikiki en 1804. A s\u00faa corte volveu mudarse, en 1809, onde hoxe se atopa o centro de Honolulu. O capit\u00e1n ingl\u00e9s William Brown foi o primeiro estranxeiro en arribar, en 1794, ao que hoxe \u00e9 o porto de Honolulu. Desde ent\u00f3n unha gran cantidade de barcos estranxeiros comezar\u00edan a visitar o porto, convertendo Honolulu nun punto frecuentado polas naves mercantes provenientes de Norteam\u00e9rica e Asia.\nEn 1845, Kamehameha III cambiou a capital do reino de Hawai de Lahaina, en Maui, a Honolulu. Durante o seu reinado e o dos seus sucesores Honolulu transformouse nunha moderna capital, coa construci\u00f3n de edificios como a Catedral de Santo Andr\u00e9s, o Palacio 'Iolani e Aliiolani Hale. Ao mesmo tempo, Honolulu converteuse no centro do comercio nas illas, co establecemento de grandes empresas no centro polos descendentes dos misioneiros estadounidenses. A pesar da historia turbulenta de finais do s\u00e9culo XIX e principios do s\u00e9culo XX, que incl\u00fae a ca\u00edda da monarqu\u00eda hawaiana, a anexi\u00f3n aos Estados Unidos e o ataque dos xaponeses na segunda guerra mundial, Honolulu nunca deixou de ser a capital, cidade m\u00e1is grande e principal porto mar\u00edtimo das illas hawaianas. Tras a inclusi\u00f3n de Hawai como estado da uni\u00f3n americana aconteceu unha explosi\u00f3n econ\u00f3mica e un acelerado crecemento para Honolulu e Hawai en xeral. O moderno transporte a\u00e9reo traer\u00eda miles e, m\u00e1is adiante, mill\u00f3ns de visitantes cada ano \u00e1s illas. Actualmente, Honolulu \u00e9 unha cidade moderna con numerosos ra\u00f1aceos, e Waikiki \u00e9 o centro da industria tur\u00edstica en Hawai, con miles de habitaci\u00f3ns de hotel.\nXeograf\u00eda.\nSegundo a Oficina de Censo dos Estados Unidos, ten unha \u00e1rea total de 68,4 millas cadradas (177,2\u00a0km2), das que 60,5 millas cadradas (156.7\u00a0km2) son de terra e 7,9 millas cadradas (20.5\u00a0km2, o 11.56 %) son de auga. A posici\u00f3n m\u00e1is pr\u00f3xima a Honolulu sobre o continente \u00e9 o Faro de Area de Punto en California, a 2,045 millas n\u00e1uticas (3,787 quil\u00f3metros). Por\u00e9n, a parte de Aleutas de Alasca \u00e9 lixeiramente m\u00e1is pr\u00f3xima a Honolulu que o continente.\nClima.\nHonolulu experimenta un clima de sabana tropical, cunha estaci\u00f3n sobre todo seca de ver\u00e1n debido a un efecto de choivas da sombra que suprime choivas de ver\u00e1n. Honolulu ten moita luz solar a maior parte do ano. As temperaturas var\u00edan pouco ao longo dos meses, coas altas temperaturas medias de 80-90\u00a0\u00b0F (27-32\u00a0\u00b0C) e fan unha media de 65-75\u00a0\u00b0F (18-24\u00a0\u00b0C) ao longo do ano. As temperaturas raras veces exceden 95\u00a0\u00b0F (35\u00a0\u00b0C). As augas da costa de Honolulu fan unha media de 81\u00a0\u00b0F (27\u00a0\u00b0C) nos meses de ver\u00e1n e 77\u00a0\u00b0F (25\u00a0\u00b0C) nos meses de inverno. A choiva anual media \u00e9 17,07 en (434\u00a0mm), que principalmente ocorren durante os meses de inverno, de outubro a principios de abril, con moi pouca precipitaci\u00f3n durante o ver\u00e1n. Honolulu ten unha media de 278 d\u00edas de sol e 90 d\u00edas de chuvia ao ano. Honolulu ten unha estaci\u00f3n h\u00famida e outra seca.\nGoberno.\nKirk Caldwell foi elixido alcalde o 6 de novembro de 2012. As oficinas municipais da Cidade e o Condado de Honolulu, inclu\u00edndo Honolulu San, o n\u00facleo da cidade e o condado, local\u00edzanse no distrito do Congreso. O distrito do Congreso \u00e9, dentro da Divisi\u00f3n do Condado do Censo de Honolulu (CCD), a \u00e1rea urbana comunmente considerada como \"a Cidade\" de Honolulu. Honolulu CCD est\u00e1 localizado sobre a costa do sueste de Oahu entre Makapuu eHalawa. Sobre o oeste, o l\u00edmite segue a Corrente Halawa, logo cruza o Outeiro Vermello e corre ao oeste do Cr\u00e1ter Aliamanu, de modo que o estadio Aloha, Pearl Harbor e a base de Forzas A\u00e9reas Hickam en realidade est\u00e1n localizados en Ewa.\nDatos demogr\u00e1ficos.\nA poboaci\u00f3n de Honolulu era de 390,738 persoas segundo o censo do 2010, das que 192.781 (o 49,3 %) eran homes e 197.957 (o 50,7 %) eran mulleres.\nEn termos de raza e identidade \u00e9tnica, o 17,9 % eran brancos, o 1,5 % eran negros ou afroamericanos, o 0,2 % eran indios americanos ou naturais de Alasca, o 54,8 % eran asi\u00e1ticos, o 8,4 % eran hawaianos natais e das illas, o 0,8 % eran dalgunha outra raza e o 16,3 % eran de d\u00faas ou m\u00e1is razas. Os hispanos e os latinoamericanos de calquera raza forman o 5,4 % da poboaci\u00f3n. Os americanos asi\u00e1ticos representan a maior\u00eda da poboaci\u00f3n de Honolulu.\nEconom\u00eda.\nA cidade m\u00e1is grande e o aeroporto das Illas Hawaianas, Honolulu, act\u00faa como unha entrada natural \u00e1 industria da maior\u00eda do turismo das illas, que atrae os mill\u00f3ns de visitantes e contrib\u00fae con 10 mil mill\u00f3ns de d\u00f3lares cada ano \u00e1 econom\u00eda local. A posici\u00f3n de Honolulu no Oc\u00e9ano Pac\u00edfico tam\u00e9n o fai un gran negocio e polo comercial, en particular entre o Leste e o Oeste. Outros aspectos importantes da econom\u00eda da cidade sonn a defensa militar, a investigaci\u00f3n, desenvolvemento e a produci\u00f3n.\nOcio e educaci\u00f3n.\nMuseos naturais.\nO Museo de Bispo \u00e9 o m\u00e1is grande dos museos de Honolulu. Est\u00e1 dotado coa colecci\u00f3n m\u00e1is grande do Estado de esp\u00e9cimes de historia natural e a colecci\u00f3n m\u00e1is grande do mundo de obxectos da cultura hawaiana e do Pac\u00edfico. O zoo de Honolulu \u00e9 a principal instituci\u00f3n zool\u00f3xica en Hawai, mentres que o acuario Waikiki \u00e9 un laboratorio de biolox\u00eda mari\u00f1a.\nArtes.\nFundada en 1900, a Sinf\u00f3nica de Honolulu \u00e9 a sinf\u00f3nica estadounidense m\u00e1is vella ao oeste das Monta\u00f1as Rochosas. Outros conxuntos de m\u00fasica cl\u00e1sicos forman parte do Teatro de \u00d3pera de Hawai. Honolulu \u00e9 tam\u00e9n un centro da m\u00fasica hawaiana. Os centros musicais principais son o Teatro de Hawai, a Neal Blaisdell Center Concert Hall and Arena e a Waikiki Shell. Honolulu tam\u00e9n ten varios lugares para o teatro en vivo, inclu\u00edndo o Diamond Head Theatre. OHonolulu Museum of Art ten a colecci\u00f3n m\u00e1is grande de arte asi\u00e1tica e occidental de Hawai. Tam\u00e9n ten a colecci\u00f3n m\u00e1is grande de arte isl\u00e1mica, almacenada en Shangri La. The Contemporary Museum \u00e9 o \u00fanico museo de arte contempor\u00e1nea do Estado. O Hawaii State Art Museum \u00e9 un museo de arte aut\u00f3ctona, onde se recolle a arte hawaiana. Honolulu tam\u00e9n conta co seu Hawaii International Film Festival que amosa algunhas das mellores pel\u00edculas dos produtores da Costa do Pac\u00edfico.\nDeporte.\nO clima de Honolulu permite que se fagan actividades deportivas durante todo o ano. Na revista Men's Fitness nomeouse a Honolulu como a cidade m\u00e1is apta dos Estados Unidos.\nOs habitantes de Honolulu son afeccionados ao f\u00fatbol, baloncesto, b\u00e9isbol, rugby e voleibol. Honolulu non ten equipos de deporte profesionais.\nOs lugares para ver deportes en Honolulu son: "}
{"id": "25919", "revid": "74806", "url": "https://gl.wikipedia.org/wiki?curid=25919", "title": "Sonic the Hedgehog", "text": "Sonic the Hedgehog ou \"Sonic o ourizo\" \u00e9 unha serie de videoxogos de SEGA ademais de ser o nome do personaxe principal da saga, sendo a mascota da compa\u00f1\u00eda.\nTam\u00e9n est\u00e1 presente en c\u00f3mics, debuxos animados e libros. O primeiro videoxogo desta saga foi creado en 1991 na consola Sega Mega Drive (ou Genesis, como \u00e9 co\u00f1ecida nos EUA). A velocidade \u00e9 a nota caracter\u00edstica do protagonista no primeiro xogo, que revolucionou o mundo das videoconsolas e arrebatou temporalmente o monopolio dos videoxogos a Nintendo. \"Sonic the Hedgehog\" tivo unha secuela en 1992, \"Sonic the Hedgehog 2\" (no que se presentaba un novo amigo de Sonic, \"Tails\"), que recolleu se cabe m\u00e1is louvanzas e \u00e9xito de vendas. Houbo tam\u00e9n d\u00faas entregas cos mesmos nomes nas consolas de 8-bits (Master System e Game Gear) coas correspondentes boas cr\u00edticas.\nDest\u00e1case tam\u00e9n na consola Mega CD o \"Sonic CD\", que \u00e9 considerado por unha gran cantidade de fans como a obra mestra de Sonic, se ben non tivo o \u00e9xito esperado debido ao fracaso da consola. O \u00faltimo proxecto con \u00e9xito na cl\u00e1sica Mega Drive foi o Sonic 3 &amp; Knuckles, que se puxo \u00e1 venda en dous xogos separados, Sonic 3 e Sonic &amp; Knuckles, por limitaci\u00f3ns de tempo, se ben ambos os xogos formaban parte do mesmo proxecto desde o principio. Tivo unha boa recepci\u00f3n e \u00e9xito en vendas, a\u00ednda que lixeiramente menor que o Sonic the hedgehog 2.\nTras unha serie de xogos con pouco \u00e9xito, SEGA publica un novo xogo en 1999 na consola DreamCast, chamado \"Sonic Adventure\" que volveu a recoller boas cr\u00edticas e que \u00e9 considerado o xogo que m\u00e1is vendeu naquela consola. Este xogo tivo unha secuela, Sonic Adventure 2 (2001), que tivo boas cr\u00edticas, a\u00ednda que non tan boas como na primeira parte. Tras esta entrega xurdiron unha serie de xogos que acarrearon cr\u00edticas mixtas e niveis de venda moito m\u00e1is baixos. Sonic Colors (2010) e Sonic Generations (2011) foron mellor valorados. En 2017 foi publicado Sonic Mania, que acadou valoraci\u00f3ns positivas xeneralizadas de consumidores e revistas especializadas, e Sonic Forces, con cr\u00edticas mixtas."}
{"id": "25921", "revid": "1131", "url": "https://gl.wikipedia.org/wiki?curid=25921", "title": "Xohana Torres", "text": "Xohana Torres Fern\u00e1ndez, nada en Santiago de Compostela o 22 de novembro de 1929 e finada en Vigo o 12 de setembro de 2017, foi unha escritora galega.\nTraxectoria.\nViviu a s\u00faa infancia e mocidade en Ferrol, cidade \u00e1 que se mantivo afectivamente vinculada e na que foi alumna de Ricardo Carballo Calero. Foi tam\u00e9n nesta cidade onde entrou en contacto co mundo do teatro e da radio. En Radio Ferrol dirixiu en 1956 o seu primeiro programa destinado a mulleres, \"Teresa\". Dende os primeiros textos editados foi unha escritora monoling\u00fce en galego.\nEstudou Filosof\u00eda e Letras na Universidade de Santiago de Compostela, onde se relacionou con Mar\u00eda Auz, \u00c1nxel Leira e Xos\u00e9 Lu\u00eds Franco Grande. Nesta \u00e9poca recibe o Primeiro Premio de poes\u00eda da Asociaci\u00f3n de Prensa de Vigo.\nFilla e esposa de mari\u00f1o, viaxou por mar por gran parte do mundo e durante moitos anos residiu en Vigo, onde chegou a dirixir o primeiro espazo cultural de radio integramente en galego, \"Ra\u00edz e Tempo\", en \"La Voz de Vigo\", e onde se desenvolve a acci\u00f3n da s\u00faa \u00fanica novela \"Adi\u00f3s, Mar\u00eda\" (1970).\nPoetisa, narradora e dramaturga, Xohana Torres \u00e9 unha referencia obrigada na historia da literatura galega da segunda metade do s\u00e9culo XX. Forma parte daquelas xeraci\u00f3ns de escritores que, comprometidos coa lingua nos dif\u00edciles anos da ditadura franquista, contribu\u00edron \u00e1 normalizaci\u00f3n da literatura galega tocando todos os x\u00e9neros.\nA proposta de Xos\u00e9 Lu\u00eds M\u00e9ndez Ferr\u00edn e Salvador Garc\u00eda-Boda\u00f1o ingresou na Real Academia Galega o 27 de outubro do 2001.\nEn 2018 A Real Academia Galega dedicoulle o D\u00eda Mundial da Poes\u00eda e publicou \"Natureza de illa\" na s\u00faa homenaxe.\nObra.\nO seu labor como escritora comeza en revistas como \"Aturuxo\", \"Vida Gallega\", \"Vieiros\" (1962) e \"Grial\" (1963).\nComo poetisa est\u00e1 integrada na Xeraci\u00f3n das Festas Minervais; como escritora dram\u00e1tica no \"Grupo de Enlace\"; como narradora, os cr\u00edticos discuten se a s\u00faa novela \"Adi\u00f3s, Mar\u00eda\" forma parte ou non da Nova Narrativa, conclu\u00edndose que con esta obra se adscribe a este movemento renovador. No ano da s\u00faa publicaci\u00f3n ga\u00f1a o Premio Galicia do Centro Galego de Bos Aires e, co seu ensaio sobre San Andr\u00e9s de Lonxe, o Premio de Etnograf\u00eda da Deputaci\u00f3n da Coru\u00f1a.\nEn 1972 out\u00f3rgaselle o Premio Pedr\u00f3n de Ouro polo labor cultural en beneficio de Galicia. En 1981 recibe o Premio da Cr\u00edtica espa\u00f1ola e a Xunta de Galicia entr\u00e9galle en 1992 o Premio \u00e1 creaci\u00f3n feminina. En 2018 a compa\u00f1\u00eda Vitrasa repartiu 2000 exemplares de \"Adi\u00f3s Mar\u00eda\" nos seus autobuses de Vigo.\nCanto \u00f3 teatro relaci\u00f3nase co grupo Teatro Estudio, para o que fac\u00edan decorados os pintores Barros Pardo e Segura Torrella, escribindo d\u00faas obras, unha das cales, \"Un hotel de primeira sobre o r\u00edo\", consegue o Premio Castelao de Teatro galego en 1966.\nDeixando a un lado as etiquetaxes da cr\u00edtica, a obra de Xohana Torres \u00e9 dunha calidade indiscutible, calidade reco\u00f1ecida co Premio da Cr\u00edtica en 1980, polo poemario \"Estaci\u00f3ns ao mar\".\nInfluencias estil\u00edsticas.\nEntre os escritores citados como influencias na obra de Xohana Torres ou referidos por ela est\u00e1n Aquilino Iglesia Alvari\u00f1o, \u00c1lvaro Cunqueiro, Celso Emilio Ferreiro e William Butler Yeats."}
{"id": "25923", "revid": "98629", "url": "https://gl.wikipedia.org/wiki?curid=25923", "title": "APT", "text": "A Avanced Packaging Tool, ou APT (\"Ferramenta avanzada de xesti\u00f3n de paquetes\") \u00e9 un sistema xestor de paquetes usado pola Debian e os seus derivados. APT foi dese\u00f1ado orixinalmente para traballar con paquetes .deb en sistemas Debian, pero xa foi modificado para traballar con paquetes RPM con apt-rpm, e para correr noutros sistemas operativos como o MacOS X. En sistemas con xesti\u00f3n de paquetes baseados en .deb, como a Debian, APT \u00e9 realmente unha interface para dpkg.\nAPT simplifica o proceso de instalaci\u00f3n e desinstalaci\u00f3n de software en sistemas Unix, automatizando a obtenci\u00f3n, (dende o Internet, rede local, ou CD-ROM a configuraci\u00f3n, a compilaci\u00f3n (algunhas veces) e a instalaci\u00f3n do software dende as fontes APT.\nNon hai un programa apt por si mesmo; APT \u00e9 unha librar\u00eda escrita na linguaxe C++ de funci\u00f3ns que son usadas por varios programas de li\u00f1a de comandos (consola) para o tratamento de paquetes; os m\u00e1is destacados son apt-get e apt-cache.\nAs interfaces do APT poden actualizar todo o sistema ou s\u00f3 paquetes espec\u00edficos. Os mesmos poden ser instalados ou desinstalados. Cando se instalan un ou varios, as interfaces do APT poden listar as dependencias deses paquetes, pregunt\u00e1ndolle ao administrador do sistema se os paquetes recomendados ou suxeridos deber\u00edan ser instalados tam\u00e9n. Deste xeito se pode instalar automaticamente as dependencias e realizar outras operaci\u00f3ns no sistema para permitir a instalaci\u00f3n dos paquetes. Da mesma maneira, para actualizar un ou varios paquetes, as interfaces pode instalar, desinstalar ou actualizar outros.\nAPT \u00e9 considerado a mi\u00fado como unha das mellores caracter\u00edsticas da Debian, t\u00e9ndolle dado a dita distribuci\u00f3n a reputaci\u00f3n de ser unha \"dor para instalar, pero unha alegr\u00eda para manter\", a\u00ednda que coa Debian 3.1 e o seu Instalador-Debian (Debian-Installer), a instalaci\u00f3n da Debian ser\u00eda xa hoxe en d\u00eda demasiado sinxela como para dar por certo isto."}
{"id": "25924", "revid": "98629", "url": "https://gl.wikipedia.org/wiki?curid=25924", "title": "Pandeireta", "text": "A pandeireta \u00e9 un instrumento membran\u00f3fono de percusi\u00f3n presente en moitas culturas.\nCaracter\u00edsticas.\nEst\u00e1 formada por un aro sobre o que se tensa unha pelica de cabra, cubrindo un lateral. Suxeito a el hai un conxunto de elementos (ferre\u00f1as ou similares). Ad\u00f3itase tocar batendo o coiro contra os dedos, a palma da man, o pu\u00f1o ou o pulso, ou ben facendo vibrar o coiro por fricci\u00f3n cos dedos, nun movemento que se chama \"repenicar\" ou \"triscar\".\nO tama\u00f1o da pandeireta \u00e9 moi variado (dende os 13\u00a0cm a m\u00e1is pequena at\u00e9 os 28\u00a0cm a m\u00e1is grandes; nalg\u00fans casos chegan a ter 40 ou 50\u00a0cm, pasando a chamares pandeiras). Son habituais tanto na m\u00fasica tradicional de todo o mundo, como noutras formaci\u00f3ns; a Tuna adoptou o formato pequeno, o que facilita as acrobacias dos tunos, que bailan e realizan saltos espectaculares mentres acompa\u00f1an e marcan o ritmo das canci\u00f3ns con ela. A vistosidade e dificultade a hora de manexar este instrumento leva a premiar o \"mellor pandeireta\" en cada certame que se realiza.\nA pandeireta en Galiza.\nEn Galiza a pandeireta \u00e9 un instrumento moi habitual, pola s\u00faa facilidade de emprego. O aro f\u00farase para introducir entre 9 e 13 pares de ferre\u00f1as ou ferri\u00f1as, de lat\u00f3n ou outros metais, que lle dan o seu son caracter\u00edstico. Ten arredor de 25 cent\u00edmetros de di\u00e1metro, e un burato ou un rebaixe facilita a colocaci\u00f3n do furabolos ao tocala. O xeito galego de tocar \u00e9 termando do instrumento coa man dereita e mant\u00e9ndoo ergueito verticalmente. X\u00edrase sobre o seu eixo vertical central, fac\u00e9ndoa bater contra a man esquerda (estendida, pechada ou contra os dedos), ou contra o pu\u00f1o ou o pulso. Existen ademais outras variantes interpretativas, como abaneos ao aire ou, estando sentado, contra a perna e a man, en movemento vertical. Este xeito de tocar, percutindo coa pandeireta sobre a man esquerda, e lugar de tocar sobre o parche coa dereita como no resto do mundo, d\u00e9bese ao uso antigamente das ferre\u00f1as e o pandeiro, instrumentos que perderon popularidade no s\u00e9culo XIX coa irrupci\u00f3n de Galicia da pandeireta.\nEn Galiza tam\u00e9n existe a mencionada pandeira, duns 40 ou 50 cent\u00edmetros de di\u00e1metro, e m\u00e1is ferre\u00f1as no aro. Ambas empr\u00e9ganse como instrumento de acompa\u00f1amento, maiormente co canto feminino, ou ben acompa\u00f1ando conxuntos instrumentais, gaitas. Xeograficamente a pandeireta at\u00f3pase en toda Galicia, salvo na zona da Fonsagrada, onde \u00e9 mais habitual a pandeira.\nHistoria.\nO instrumento rem\u00f3ntase a varios miles de anos atr\u00e1s, tendo sido tocado en Exipto, Asia Menor e sendo mencionado na Biblia en varias ocasi\u00f3ns coma \"t\u00edmpano\", denominaci\u00f3n coa que tam\u00e9n se co\u00f1eceu en lat\u00edn, lingua que serviu de ponte entre o hebreo orixinal e as linguas latinas actuais. Est\u00e1 comunmente aceptado que a denominaci\u00f3n galega procede do lat\u00edn \"pandorius\" a\u00ednda que \"t\u00edmpano\" foi talvez o nome propio latino. De todas formas, resulta moi dif\u00edcil distinguir entre a tipolox\u00eda cadrada (pandeiro) e a redonda (pandeireta) cando se investiga tomando textos antigos, xa que ambos os instrumentos tiveron a mesma denominaci\u00f3n en diferentes etapas hist\u00f3ricas e zonas do mundo.\nProba da popularidade que tivo a pandeireta dende \u00e9poca medieval, no noroeste peninsular, \u00e9 a talla en pedra dunha imaxe de tocadora de pandeireta nun capitel da igrexa de San Xo\u00e1n de Amandi en Villaviciosa (Asturias), que data do s\u00e9culo XII, as\u00ed coma a imaxe procedente do Cancioneiro da Ajuda galaico-portugu\u00e9s , procedente do s\u00e9culo XIII. Curiosamente, esta mesma historia est\u00e1 moi asociada ao instrumento maior do grupo, a pandeira ou pandeiro.\nNo 1536, nas festas do Corpus e de San Gregorio organizadas polo cabido da Seo zaragozana, figura un m\u00fasico de pandeireta, e as\u00ed mesmo, nun documento de 1558 procedente da obrar\u00eda de San Paulo, figura outro ministril do instrumento de 1561. No 1596 estivo prohibida por un decreto de Filipe II, decreto que estivo en vigor at\u00e9 varios anos despois de 1765; pero non por iso conseguiu que se perdese a tradici\u00f3n de asociar a pandeireta \u00e1s panxoli\u00f1as.\nEntre as s\u00faas representaci\u00f3ns m\u00e1is co\u00f1ecidas figura a serie dos Anxos M\u00fasicos de Fra Angelico (1387-1455, no Museo San Marco, Florencia), moi similares aos que pintar\u00e1 nun retablo Agostino di Duccio, a mediados do s\u00e9culo XV, no templo Malatestiano (igrexa de San Francesco, Rimini). O exemplar da Aparici\u00f3n da Virxe a unha comunidade, de Pedro Berruguete (1450-1504, no Museo do Prado) est\u00e1 menos detallado. Unha magn\u00edfica representaci\u00f3n dunha pandeireta ou pandeireto enc\u00f3ntrase no an\u00f3nimo espa\u00f1ol (s\u00e9culo XVI) Anxos M\u00fasicos, Museo do Prado; os seus ax\u00f3uxeres son de menor di\u00e1metro se os comparamos cos debuxados por Fra Angelico, e tam\u00e9n o seu marco \u00e9 m\u00e1is estreito. Pola s\u00faa configuraci\u00f3n ach\u00e9gase aos modelos populares a\u00ednda en uso. Outro exemplo, sen membrana e, por tanto, formada s\u00f3 por un aro de madeira con diversos xogos de ax\u00f3uxeres, \u00e9 o que pinta Esteban March nun bo retrato titulado \"Anci\u00e1 cuns ax\u00f3uxeres\" (Museo do Prado). Os dous modelos, con e sen membrana, est\u00e1n representados no \"\u00c9xtase de Santa Cecilia\", de Rafael (1483-1520, na Pinacoteca Nazionale, Bolonia). A pandeireta foi, e est\u00e1 sendo, moi usada nos m\u00e1is diversos contextos, dende a m\u00fasica sinf\u00f3nica at\u00e9 a m\u00fasica pop-rock.\nA voz pandeireta \u00e9 m\u00e1is moderna que pandeiro e non empezou a xeneralizarse at\u00e9 a segunda metade do s\u00e9culo XVIII. Foi xa entrado o s\u00e9culo XX cando o termo se incorporou nas primeiras publicaci\u00f3ns da Real Academia Galega."}
{"id": "25926", "revid": "1576", "url": "https://gl.wikipedia.org/wiki?curid=25926", "title": "Escala pentat\u00f3nica", "text": "Unha escala pentat\u00f3nica, \u00e9 unha escala musical que est\u00e1 formada por 5 sons por oitava, e que se comp\u00f3n tam\u00e9n de segundas maiores e terceiras menores. Empr\u00e9gase para acadar unha sonoridade oriental. Este tipo de escala \u00e9 moi empregado en todo o mundo, no hard rock, no heavy metal, no blues, na m\u00fasica para o krar et\u00edope e a gamelan da Indonesia, as melod\u00edas dos espirituais, a m\u00fasica celta, os m\u00fasicos das Monta\u00f1as do Tatra e a m\u00fasica do compositor franc\u00e9s Claude Debussy.\nPara conseguir unha escala pentat\u00f3nica maior, supr\u00edmense o cuarto e o s\u00e9timo grao da escala maior desexada, e se queremos acadar escalas pentat\u00f3nicas menores supr\u00edmense o segundo e o sexto grao.\n&lt;score vorbis=\"1\"&gt;\\relative c' { \\time 5/4 c d e g a c }&lt;/score&gt;"}
{"id": "25927", "revid": "1576", "url": "https://gl.wikipedia.org/wiki?curid=25927", "title": "La (m\u00fasica)", "text": "La \u00e9 a sexta nota da escala musical diat\u00f3nica. Con esta nota \u00e9 que se afinan os instrumentos nunha orquestra. Tradicionalmente afin\u00e1base de ouvido, co que a altura (o seu grao de agudeza ou gravidade, a s\u00faa medici\u00f3n f\u00edsica exacta) desta e as demais notas era inest\u00e1bel e foi aumentando co tempo (o compositor Glazunov dic\u00eda cando era maior que escoitaba todo un semit\u00f3n m\u00e1is agudo debido a este aumento). En 1930 un congreso internacional puxo fin a esta variaci\u00f3n estabelecendo que a nota La correspond\u00eda a unha frecuencia de 440 hertzs."}
{"id": "25929", "revid": "43327", "url": "https://gl.wikipedia.org/wiki?curid=25929", "title": "Swing", "text": "Swing pode referirse a:"}
{"id": "25930", "revid": "98629", "url": "https://gl.wikipedia.org/wiki?curid=25930", "title": "Kai Hansen", "text": "Kai Hansen \u00e9 un guitarrista e vocalista, amais de compositor de heavy metal, nado en Hamburgo (Alema\u00f1a o 17 de xaneiro de 1963).\nFormou Helloween en 1984 (grupo de Speed Metal) con Michael Weikath, grupo no que tocou at\u00e9 1988, cando decide abandonar a banda e formar un novo proxecto en solitario, que se plasmar\u00eda na formaci\u00f3n, en 1988 do grupo de Power Metal Gamma Ray.\nHistoria.\nComezou tocando a bater\u00eda \u00e1 idade de 10 anos, e non foi at\u00e9 os 12 cando tivo a primeira guitarra nas mans. Logo tomou lecci\u00f3n de m\u00fasica cl\u00e1sica durante 6 meses e \u00f3 cabo de 2 anos montou o seu primeiro grupo cuns compa\u00f1eiros. Pouco despois co\u00f1eceu a Piet Sielk, e decidiron fundar \"Gentry\", tocando m\u00fasica de Slade, de the Sex Pistols, de Uriah Heep as\u00ed como temas propios.\n\u00d3 cabo dun tempo co\u00f1eceron a Ingo e a Markus, cos que fundaron \"Iron Fist\" (a\u00ednda que nun primeiro momento cham\u00e1ronse \"Second Hell\").\nFoi despois, no servizo militar entre 1982 e 1984 cando co\u00f1eceu a Michael Weikath, entrando a tocar en \"Parefool\" (a banda de Weikath) at\u00e9 que decidiron refundar \"Iron Fist\" con Ingo e Markus. Co\u00f1eceron a Limp Schnoor, quen ti\u00f1a alg\u00fans contactos en Noise Records e o resultado foi a gravaci\u00f3n do seu primeiro Mini-LP \"Helloween\", e o lanzamento posterior do primeiro \u00e1lbum de Helloween \"Walls Of Jericho\".\nLogo de cimentar o \u00e9xito de Helloween e de dar forma a un novo subx\u00e9nero no metal (o que se denominou \"Power Metal\") cos \u00e1lbums \"The Keeper Of The Seven Keys, Part I\" e \"The Keeper Of The Seven Keys, Part II\", decidiu probar en solitario e formar Gamma Ray, grupo que lidera na actualidade (2006).\n\u00d3 longo dos anos mantivo m\u00faltiples colaboraci\u00f3ns con Sielk, sendo notable a s\u00faa participaci\u00f3n no proxecto de Sielk Iron Savior."}
{"id": "25931", "revid": "1505", "url": "https://gl.wikipedia.org/wiki?curid=25931", "title": "F\u00eda", "text": ""}
{"id": "25932", "revid": "1131", "url": "https://gl.wikipedia.org/wiki?curid=25932", "title": "Fiar", "text": "Fiar ou o fiado \u00e9 o proceso de torcer e estirar unha fibra para obter un \u00fanico f\u00edo longo e resistente.\nAs diversas fibras utilizadas na elaboraci\u00f3n de tecidos proc\u00e9sanse de diferentes maneiras, a\u00ednda que todas incl\u00faen un paso final da fiado no que se utiliza un fuso ou unha roca. No fuso as fibras, en Galicia de la ou li\u00f1o, pero que tam\u00e9n poden ser de algod\u00f3n, xuta, seda e moitos outros materiais de orixe animal ou vexetal, c\u00f3llense coa man esquerda e gu\u00edanse coa dereita, da que pendura o fuso. O fuso est\u00e1 xirando, o que imprime unha torsi\u00f3n ao f\u00edo e fai que te\u00f1a a caracter\u00edstica estrutura helicoidal.\nUn avance foi a introduci\u00f3n da roca, unha roda accionada co p\u00e9 e que xira multiplicando a velocidade de fiado. A utilizaci\u00f3n do vapor para mover a roca deu lugar \u00e1 Revoluci\u00f3n Industrial."}
{"id": "25933", "revid": "624", "url": "https://gl.wikipedia.org/wiki?curid=25933", "title": "Lingua hatti", "text": ""}
{"id": "25934", "revid": "45576", "url": "https://gl.wikipedia.org/wiki?curid=25934", "title": "Hattusa", "text": "Hattusa, hoxe Bo\u011fazkale (antes chamada Bo\u011fazk\u00f6y) en Turqu\u00eda, foi a capital do imperio hitita. Situada en Anatolia, nun meandro do r\u00edo Halys, sucedeu a Nesa durante o reinado de Labarna II que tomou o nome de Hattushilis I para marcar o acontecemento, sobre -1650.\nAntes de ser unha cidade hitita, foi unha cidade hatti, quen a denominaban na s\u00faa lingua \"Hattush\".\nDestru\u00edda polos invasores Gasga, \u00e9 reconstru\u00edda no reinado de Hattusilis III, sobre -1287. Foi incendiada outra vez durante a invasi\u00f3n dos Pobos do Mar en -1190.\nA meirande parte dos edificios atopados nas escavaci\u00f3ns de Hattusa data da s\u00faa reconstruci\u00f3n no s\u00e9culo -XIII: o seu per\u00edmetro, de m\u00e1is de 6\u00a0km, encerra un terreo de m\u00e1is de 176 ha. \u00c9 o centro de decisi\u00f3n dun imperio militar, dotada dunha cidadela defensiva e de importantes reservas, situados no baixo dos edificios. A cidade vella, cara o oeste, e a cidade baixa, m\u00e1is recente, cara o sur, est\u00e1n rodeadas de potentes murallas. Est\u00e1n divididas en barrios protexidos eles tam\u00e9n por murallas, cousa que reforza o car\u00e1cter militar da cidade. A cidadela (B\u00fcy\u00fckkale), empoleirada no cumio dun pico rochoso de 250 m por 150 m, comprende o palacio, residencia real e centro da administraci\u00f3n do imperio. Est\u00e1 compartimentada por catro patios de importancias vari\u00e1beis, a mi\u00fado bordeados de p\u00f3rticos, ao redor dos que se distrib\u00faen os principais monumentos da administraci\u00f3n, os arquivos, a sala de recepci\u00f3n con columnata, a residencia real no nivel m\u00e1is alto. As murallas da cidadela el\u00e9vanse sobre un terrapl\u00e9n que pode chegar a acadar m\u00e1is de 60 m de ancho e cuxa pendente se transforma nunha vertente cada vez m\u00e1is inclinada. A base est\u00e1 feita de grava de bo tama\u00f1o, e \u00e1s veces \u00fasase o aparello cicl\u00f3peo; m\u00e1is ou menos a 9 m abaixo do terrapl\u00e9n, o muro contin\u00faa con ladrillos sen cocer, con torres rectangulares cada 30 m. As portas est\u00e1n flanqueadas de torres e pechadas con batentes de bronce.\nA cidade vella comprende un enorme templo (260 m por 160) dedicado a Teshub, deus da Tempestade e \u00e1 deusa do Sol, Arinna ou Hebat, organizado ao redor dun patio central rectangular e dotado de tres \u201ccella\u201d moi retiradas, de almac\u00e9ns e doutras dependencias. Outros santuarios m\u00e1is pequenos est\u00e1n situados na cidade nova.\nT\u00e9\u00f1ense atopado na biblioteca de Hattusa as grandes obras mesopot\u00e1micas e poemas \u00e9picos escritos en acadio, himnos en sumerio, en acadio e en hurrita, rituais e himnos en luvita. A narraci\u00f3n hist\u00f3rica \u00e9 un x\u00e9nero no que os hititas se distinguiron particularmente. Son os primeiros que tiveron unha comprensi\u00f3n da Historia. Os seus anais te\u00f1en o senso da an\u00e9cdota, analizan as raz\u00f3ns polas que tal ou cal acci\u00f3n foi emprendida e, nos pr\u00f3logos dos tratados, lembran as relaci\u00f3ns anteriores que motivaron o acordo.\nVarios.\nDesde 1986 as ru\u00ednas de Hattusa son Patrimonio Mundial da UNESCO."}
{"id": "25935", "revid": "102241", "url": "https://gl.wikipedia.org/wiki?curid=25935", "title": "Lingua sumeria", "text": "O sumerio (\ud808\udd74\ud808\udca0, eme-\u011dir) tal e como se falou no antigo imperio sumerio \u00e9 unha lingua que desapareceu e caeu no esquecemento ata o s\u00e9culo XIX, distingu\u00edndose as\u00ed das outras linguas faladas na rexi\u00f3n, como o hebreo, o acadio, o babilonio, o asirio, todas linguas sem\u00edticas.\nO sumerio \u00e9 a primeira lingua escrita que co\u00f1ecemos. A s\u00faa escrita, o cuneiforme (que significa \u00aben forme de cu\u00f1a\u00bb) foi logo reutilizada polo acadio, o ugar\u00edtico, e o elamita. A escritura cuneiforme foi mesmo empregada por algunhas linguas indoeuropeas, como o hitita (que paralelamente ti\u00f1a unha escritura xerogl\u00edfico) e o persa antigo, se ben estes \u00faltimos non se serviron dos mesmos instrumentos para gravar os signos, afast\u00e1ndose as\u00ed da graf\u00eda orixinal. En efecto, o persa s\u00f3 empregou a forma da escritura, mentres que a pronunciaci\u00f3n dos signos xa non ti\u00f1a nada que ver co sistema orixinal.\nO sumerio \u00e9 unha lingua aglutinante, o cal significa que cada palabra est\u00e1 formada por m\u00faltiples morfemas asociados uns aos outros; oponse as\u00ed \u00e1s linguas illantes como o chin\u00e9s (onde cada palabra ten s\u00f3 unha forma fixa) e \u00e1s linguas flexivas, onde as palabras se declinan en formas diferentes a trav\u00e9s do uso de afixos que non poden separarse da ra\u00edz. Atopamos en sumerio un emprego importante de palabras compostas: as\u00ed por exemplo a palabra \"lugal\" que significa \u00abrei\u00bb est\u00e1 formada pola uni\u00f3n das palabras \"lu\" \u00abhome\u00bb e \"gal\" \u00abgrande\u00bb.\nTam\u00e9n \u00e9 unha lingua ergativa, o que significa que o suxeito, dun verbo transitivo est\u00e1 declinado no caso ergativo, que se marca con \"-e\". O suxeito dun verbo intransitivo e o obxecto directo dun verbo transitivo van en absolutivo, que en sumerio (como na maior parte das linguas ergativas) est\u00e1 marcado por un sufixo (ou mesmo o que se chama \u00absufixo cero\u00bb, como en \"lugal-e \u00e9 mu-d\u00f9\" \u00abo rei constru\u00edu unha casa/un templo/un palacio\u00bb; \"lugal ba-gen\" \u00abo rei partiu\u00bb)."}
{"id": "25936", "revid": "102241", "url": "https://gl.wikipedia.org/wiki?curid=25936", "title": "Lingua luvita", "text": "O luvita \u00e9 unha lingua anatolia emparentada co hitita-nesita e co pala\u00edta. Falouse no sur de Anatolia no II e no I milenio antes da nosa era. Sobreviviu \u00e1 ca\u00edda do Imperio hitita e dela derivaron o milio, e logo o licio.\nAo contrario do hitita-nesita e do pala\u00edta, non foi demasiado influenciada polo hatti, que non ser\u00e1 polo tanto un substrato do \"luvita\".\nCo\u00f1ecemento da lingua.\nA lingua \"luvita\", minoritaria no seo da administraci\u00f3n hitita, escribiuse por medio da escritura cuneiforme. Con todo, a partir do s\u00e9culo -XV desenvolveuse unha escritura particular, chamada escritura xerogl\u00edfica hitita e a maior\u00eda das inscrici\u00f3ns, de car\u00e1cter esencialmente documental, que empregan esta escritura transcriben un dialecto do \"luvita\". Atop\u00e1ronse inscrici\u00f3ns en luvita xerogl\u00edfico no norte da actual Siria, de \u00e9poca tan recente como o s\u00e9culo -VI. Estes xerogl\u00edficos hititas non semellan estar emparentados cos xerogl\u00edficos exipcios ou cretenses e consid\u00e9ranse unha invenci\u00f3n local."}
{"id": "25937", "revid": "23204", "url": "https://gl.wikipedia.org/wiki?curid=25937", "title": "Escritura xerogl\u00edfica hitita", "text": "A escritura xerogl\u00edfica hitita forma un sistema de escritura orixinal utilizado, esencialmente en inscrici\u00f3ns monumentais, para a posta por escrito dun dialecto do luvita.\nEsta escritura xerogl\u00edfica parece unha creaci\u00f3n orixinal dos pobos luvit\u00f3fonos da Siria do norte e os signos non te\u00f1en relaci\u00f3n cos xerogl\u00edficos exipcios ou cretenses. As inscrici\u00f3ns m\u00e1is antigas datan do s\u00e9culo XV. Isto \u00e9 ben tard\u00edo, pois o luvita escrib\u00edase daquela desde hab\u00eda varios s\u00e9culos utilizando a escritura cuneiforme sumeroacadia. As inscrici\u00f3ns m\u00e1is recentes datan do s\u00e9culo VII, pouco despois da ca\u00edda dos \u00faltimos reinos neohititas.\nOs xerogl\u00edficos hititas, que foron descifrados no s\u00e9culo XX, comp\u00f3\u00f1ense de dous grupos de signos:\nRepresentan ou ben debuxos f\u00e1ciles de reco\u00f1ecer, como animais ou membros do corpo humano, ou ben figuras xeom\u00e9tricas simples."}
{"id": "25939", "revid": "102241", "url": "https://gl.wikipedia.org/wiki?curid=25939", "title": "Lingua pala\u00edta", "text": "O pala\u00edta \u00e9 unha lingua indoeuropea, pertencente ao grupo anatolio. Nos textos hititas, a palabra \"Pala\" empr\u00e9gase para designar unha rexi\u00f3n do Imperio. O noso co\u00f1ecemento da lingua pala\u00edta \u00e9 moi limitado: s\u00f3 permiten estudala alg\u00fans pasaxes nos textos en hitita, que describen principalmente rituais."}
{"id": "25940", "revid": "98629", "url": "https://gl.wikipedia.org/wiki?curid=25940", "title": "Linguas anat\u00f3licas", "text": "As linguas anat\u00f3licas son unha familia de linguas indoeuropeas extintas, faladas en Anatolia nos milenios II e I antes da nosa era.\nCaracter\u00edsticas.\nFiliaci\u00f3n.\nA filiaci\u00f3n das linguas anat\u00f3licas \u00e9 a seguinte:\nMorfolox\u00eda.\nO hitita semella exhibir unha morfolox\u00eda m\u00e1is simple de entre as m\u00e1is antigas linguas indoeuropeas. Algunhas caracter\u00edsticas do indoeuropeo semellan ter desaparecido en hitita, mentres que outras p\u00f3las indoeuropeas desenvolveron diferentes innovaci\u00f3ns. O hitita ten un n\u00famero de arca\u00edsmos que noutras linguas indoeuropeas desapareceron.\nTras seren descifradas no s\u00e9culo XX, as linguas anatolias permitiron validar certas hip\u00f3teses relativas \u00e1 evoluci\u00f3n do indoeuropeo emitidas polos ling\u00fcistas da fin do s\u00e9culo XIX, en particular a an\u00e1lise estrutural proposta por Ferdinand de Saussure:\nAs\u00ed, ao conservar alg\u00fans caracteres arcaicos, as linguas anatolias desempe\u00f1an un papel importante na nosa comprensi\u00f3n da evoluci\u00f3n das linguas indoeuropeas e mesmo forzan a supo\u00f1er que, xeneticamente, as linguas indoeuropeas non forman as familias que se supo\u00f1\u00edan. O seu estudo \u00e9 primordial en ling\u00fc\u00edstica comparada das linguas indoeuropeas e, polo tanto, en fon\u00e9tica hist\u00f3rica.\nAo car\u00f3n destes caracteres arcaicos, as linguas anatolias pos\u00faen igualmente un certo n\u00famero de trazos evolucionados. En particular, o n\u00famero de casos da s\u00faa declinaci\u00f3n \u00e9 de cinco, mentres que o indoeuropeo, tal e como se reconstr\u00fae tradicionalmente, ti\u00f1a oito. Se ben isto pode ser explicado por unha evoluci\u00f3n independente da lingua, alg\u00fans ling\u00fcistas ven nisto a pegada dunha diverxencia anterior ao estadio do indoeuropeo. O indoeuropeo e as linguas anatolias, no canto de estar en relaci\u00f3n pai-fillo, sair\u00edan dunha lingua com\u00fan, \u00e1s veces chamada indo-hitita. Esta opini\u00f3n \u00e9 minoritaria xa que non est\u00e1 apoiada por ning\u00fan argumento non ling\u00fc\u00edstico."}
{"id": "25942", "revid": "624", "url": "https://gl.wikipedia.org/wiki?curid=25942", "title": "Escritura cuneiforme", "text": ""}
{"id": "25943", "revid": "98629", "url": "https://gl.wikipedia.org/wiki?curid=25943", "title": "Lingua hitita", "text": "A lingua hitita \u00e9 a principal lingua anatolia falada polo pobo hitita. Normalmente relaci\u00f3nase coa familia das linguas indoeuropeas, a\u00ednda que alg\u00fans ling\u00fcistas que non ter\u00eda derivado do protoindoeuropeo, sen\u00f3n que as d\u00faas familias, anatolia e indoeuropea, ter\u00edan diverxido dun devanceiro com\u00fan, chamado por veces indohitita.\nHistoria e denominaci\u00f3n.\nBautizada con este nome antes do seu desciframento sobre 1915 por Friedrich Hrozn\u00fd, o seu nome causa problemas, pois o pobo hitita utilizaba varias linguas. A s\u00faa lingua, que indicaban nos seus textos mediante a palabra \"nesili\", designaba o que hoxe en d\u00eda chamamos a lingua hitita. Trat\u00e1base da lingua falada na rexi\u00f3n da capital orixinaria do reino, Nesa, tam\u00e9n chamada Kanesh. Ser\u00eda, xa que logo, m\u00e1is pertinente chamala \"nesita\". Para evitar calquera confusi\u00f3n, f\u00e1lase \u00e1s veces de \"hitita-nesita\".\nNos textos hititas, con todo, aparec\u00edan onda o hitita outras d\u00faas linguas, cada unha precedida por unha palabra alusiva \u00e1 lingua que segu\u00eda:\nO termo de \"hitita\" deber\u00eda terse aplicado \u00e1 lingua hatti, pero como a elecci\u00f3n do nome da lingua tivo lugar antes do desciframento, apl\u00edcase ao \"nesita\".\nO hitita era a principal lingua anatolia, substitu\u00edu \u00e1 lingua hatti, de tipo aglutinante, que se empregaba con anterioridade. A lingua hatti \u00e9 un substrato ling\u00fc\u00edstico da lingua hitita, os pr\u00e9stamos l\u00e9xicos foron particularmente importantes no eido cultural e, sobre todo, relixioso."}
{"id": "25945", "revid": "624", "url": "https://gl.wikipedia.org/wiki?curid=25945", "title": "Nesita", "text": ""}
{"id": "25947", "revid": "1505", "url": "https://gl.wikipedia.org/wiki?curid=25947", "title": "Muawiyah I", "text": "Mu\u02e4\u0101wiyya I, or Mu\u02e4\u0101wiyya ibn Ab\u012b-Sufy\u0101n (\u00e1rabe: \u0645\u0639\u0627\u0648\u064a\u0629 \u0628\u0646 \u0623\u0628\u064a \u0633\u0641\u064a\u0627\u0646 \u0627\u0644\u0623\u0645\u0648\u064a \u0627\u0644\u0642\u0631\u0634\u064a). (602 - 680) foi o quinto califa e primeiro da Dinast\u00eda Omeia.\nTraxectoria.\nLoitou contra \u02e4Al\u012b (primo e xenro de Mahoma), e asumiu o Califato despois do asasinato de \u02e4Al\u012b no 661. Gobernou durante a 661 ata o 680."}
{"id": "25951", "revid": "85894", "url": "https://gl.wikipedia.org/wiki?curid=25951", "title": "Castro, Cerdedo-Cotobade", "text": "Santa Baia de Castro \u00e9 unha parroquia que se localiza no norte do concello de Cerdedo-Cotobade. Segundo o padr\u00f3n municipal en 2014 ti\u00f1a 120 habitantes (55 homes e 65 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 204 habitantes.\nXeograf\u00eda.\nA parroquia est\u00e1 formada polos lugares de Bugar\u00edn, Castro do Cabo, Castro do Medio e Filgueira. Situada \u00f3 noroeste do concello, o seu nome procede directamente da verba latina \"Castrum\", xa que o seu principal accidente xeogr\u00e1fico \u00e9 o coto de Castrodiz (681 m).\nDesde o lugar do Medio e o do Cabo p\u00f3dese gozar dunha vista do val do r\u00edo L\u00e9rez, e cara \u00e1 parte de abaixo das aldeas as casas parecen precipitarse sobre o val do r\u00edo de Queireza, mantendo a estrutura labir\u00edntica t\u00edpica do concello.\nPatrimonio.\nNa cima do coto de Castrodiz aprecianse indicios de asentamentos castrexos. A cima do coto aparece sesgada nun planalto que recibe o nome de Eira dos Mouros. Este planalto est\u00e1 arrodeado dos restos dunha dobre muralla moi similar \u00e1 doutros asentamentos mellor conservados. Desde al\u00ed, nos d\u00edas claros de ver\u00e1n, p\u00f3dese ver a li\u00f1a do horizonte no mar mais al\u00f3 da Illa de Ons. Tam\u00e9n hai testemu\u00f1as de pinturas rupestres na Cova dos Mouros.\nA igrexa parroquial de Santa Baia de Castro at\u00f3pase a metade do cami\u00f1o entre o Lugar do Cabo e o Lugar do Medio. No 1809, durante a guerra da Independencia Espa\u00f1ola, foi queimada xunto con t\u00f3dalas s\u00faas pertenzas polos soldados de Napole\u00f3n, segundo refire o p\u00e1rroco Ignacio de Silva, quen conta tam\u00e9n como os franceses deron morte a anci\u00e1ns e enfermos que non foron quen de fuxir. Xa na d\u00e9cada de 1940 a igrexa foi rexistrada en varias ocasi\u00f3ns pola Garda Civil, xa que Lisardino Lois Vent\u00edn, o crego de Castro, foi considerado sospeitoso de axudar \u00e1 guerrilla antifranquista e recibir os guerrilleiros na s\u00faa reitoral; se ben f\u00f3ra o anterior p\u00e1rroco, Jes\u00fas Rodr\u00edguez Anllo, quen uns anos antes, no 1938, dera chivatazos \u00e1s autoridades falanxistas para o apresamento de decenas de persoas e a eliminaci\u00f3n de varios l\u00edderes agraristas e mestres nacionais da veci\u00f1a Quireza e de toda a contorna.\nNo lugar de Filgueira, son dignas de ver as mostras de arquitectura popular que podemos atopar en todas as casas e no seu fermoso eirado composto dun conxunto de 12 canastros (Eira da Ermida) que est\u00e1 xunto \u00e1 capela da Virxe dos Remedios (queimada tam\u00e9n polos soldados de Napole\u00f3n), dende onde hai unha gran vista panor\u00e1mica da parroquia de Quireza e montes do arredor. Filgueira \u00e9 terra de ferreiros e fiadeiras e sobre todo destacan famosos canteiros, como Domingo Mat\u00edas e Tom\u00e1s Penelas.\nOutra das aldeas da parroquia \u00e9 Bugar\u00edn, onde est\u00e1 a capela da Virxe da Saleta.\nNo antigo cami\u00f1o que comunicaba o Lugar do Cabo con Bugar\u00edn (hoxe un carreiro abandonado que \u00e9 a \u00fanica conexi\u00f3n directa existente entre os dous lugares da mesma parroquia) hai unha pedra moi grande na zona que chaman Os Cortici\u00f1os. Conta a lenda que a un home que pac\u00eda as ovellas sempre por aquela zona lle sa\u00edu dunha vez ao cami\u00f1o unha serpe de gran tama\u00f1o. A serpe, \u00e1 que lle gustaba o leite, muxiulle d\u00faas ovellas. Dende aquela, o home asubiaba na pedra todos os d\u00edas para que vi\u00f1era a serpe, ata que pareceu que lle collera ata certo achego. Pero o home tivo que marchar f\u00f3ra uns anos, e atopouse cando volveu que a serpe non acud\u00eda ao seu asub\u00edo. Volveu ao d\u00eda seguinte e, desta vez, a serpe apareceu e de tanto que o estra\u00f1ara abrazouno tanto que o matou. D\u00edas despois sete homes de Bugar\u00edn fixeron unha batida e mataron a serpe con escopetas."}
{"id": "25952", "revid": "5863", "url": "https://gl.wikipedia.org/wiki?curid=25952", "title": "Cerdedo, Cerdedo-Cotobade", "text": "San Xo\u00e1n de Cerdedo \u00e9 unha parroquia do concello de Cerdedo-Cotobade. Segundo o padr\u00f3n municipal de 2013 ti\u00f1a 688 habitantes (311 homes e 377 mulleres) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 870 habitantes."}
{"id": "25953", "revid": "85894", "url": "https://gl.wikipedia.org/wiki?curid=25953", "title": "Figueiroa, Cerdedo-Cotobade", "text": "San Marti\u00f1o de Figueiroa \u00e9 unha parroquia que se localiza no norte do concello de Cerdedo-Cotobade. Segundo o IGE en 2012 ti\u00f1a 175 habitantes (92 mulleres e 83 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 324 habitantes."}
{"id": "25954", "revid": "85894", "url": "https://gl.wikipedia.org/wiki?curid=25954", "title": "Folgoso, Cerdedo-Cotobade", "text": "Santa Mar\u00eda de Folgoso \u00e9 unha parroquia do concello de Cerdedo-Cotobade. Segundo o IGE en 2012 ti\u00f1a 145 habitantes (77 mulleres e 68 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 194 habitantes.\nPatrimonio.\nHai dous grandes penedos na beira do r\u00edo L\u00e9rez que rodaron dende o alto e que te\u00f1en inscrici\u00f3ns rupestres. Hai un castro de tempos protohist\u00f3ricos no lugar de Vilari\u00f1o.\nA igrexa de Santa Mar\u00eda de Folgoso lev\u00e1ntase sobre un primitivo templo rom\u00e1nico fundado por Carboeiro. Tam\u00e9n hai dous cruceiros, un no campo das procesi\u00f3ns, tallado polo mestre Jos\u00e9 Benito de Castro, e outro situado na banda esquerda da estrada xeral de Pontevedra a Ourense coa imaxe de Santo Ant\u00f3n.\nO port\u00f3n da casa dos Taboada ten unha figura de Santa B\u00e1rbara e dous Gardas civ\u00eds, obra dos Ramos, de Pontevedra."}
{"id": "25955", "revid": "1131", "url": "https://gl.wikipedia.org/wiki?curid=25955", "title": "Parada, Cerdedo-Cotobade", "text": "San Pedro de Parada \u00e9 unha parroquia do concello de Cerdedo-Cotobade. Segundo o IGE en 2012 ti\u00f1a 56 habitantes (28 mulleres e 28 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 96 habitantes.\nPatrimonio.\nHai un castro no que se levanta a capela do Pego, e petr\u00f3glifos nos montes de Parada. Na estrada que vai de Chacente (Campo Lameiro) a Parada pouco antes de chegar \u00f3 quil\u00f3metro 9 a uns 40 metros da beira esquerda sobre unha laxa de granito de grao fino situada a nivel do chan e cunha lixeira inclinaci\u00f3n, obs\u00e9rvanse bastantes figuras de c\u00e9rvidos, xunto con combinaci\u00f3ns circulares e figuras de varios tipos.\nA ponte de Parada, no r\u00edo L\u00e9rez, cons\u00e9rvase en bo estado. \u00c1 beira do r\u00edo L\u00e9rez, por baixo da ponte do Pego existe un manancial de augas termais."}
{"id": "25956", "revid": "1131", "url": "https://gl.wikipedia.org/wiki?curid=25956", "title": "Pedre, Cerdedo-Cotobade", "text": "Santo Estevo de Pedre \u00e9 unha parroquia do concello de Cerdedo-Cotobade. Segundo o INE, en 2010 ti\u00f1a 215 habitantes (115 mulleres e 105 homes), 5 m\u00e1is c\u00f3 ano anterior e 24 m\u00e1is ca en 2005.\nPatrimonio.\nPedre \u00e9 unha terra de canteiros e un dos m\u00e1is destacados foi Tiburcio \u00c1lvarez, nado a principios do s\u00e9culo XVIII. \u00c1lvarez traballou na igrexa de Pedre no ano 1767. Xunto cos seus veci\u00f1os Pedro Bugallo pai e fillo, fixo as escaleiras dos coros alto e baixo as\u00ed como o enlousado da igrexa.\nA igrexa de Santo Estevo de Pedre \u00e9 anterior ao s\u00e9culo XVII. No adro, fronte \u00e1 igrexa, hai un relevo de estilo g\u00f3tico que data dos s\u00e9culos XV e XVI, representando a Crucifixi\u00f3n e a Adoraci\u00f3n dos Reis Magos, que probablemente estaba situado na fachada da igrexa.\nNo lugar de Quinteiro de Salgueiro est\u00e1 a chamada Casa Grande que foi feita na \u00e9poca da Inquisici\u00f3n e data do ano 1600.\nFormando parte do antigo cami\u00f1o de peregrinos at\u00f3pase unha ponte de tres arcos.\nNa Eira Grande p\u00f3dense ver oito canastros, a maior\u00eda de dous claros, e alg\u00fan deles pertencen a dous veci\u00f1os ou m\u00e1is. Na mesma eira hai outra m\u00e1is pequena chamada a Eira do Pallal, onde se xuntaban os veci\u00f1os para mallar o centeo, con cinco canastros, todos restaurados.\nEn Vichocunt\u00edn hai unha ponte dun arco rebaixado duns 35 m de longo e 25 de alto, con varandas de pedra concertada e lucida, constru\u00edda a mediados do s\u00e9culo XIX como parte da estrada entre Pontevedra e Ourense. Na aldea hai tam\u00e9n un peto de \u00e1nimas cun cruceiro.\nEn Serrapio sit\u00faase a capela de San Lourenzo de estilo barroco do s\u00e9culo XVIII, de planta rectangular, portada adintelada, pin\u00e1culo nos extremos e espadana central de dobre corpo.\nAccidente.\nNa parroquia de Pedre, entre os lugares de Vichocunt\u00edn e Pedre, botouse f\u00f3ra da estrada un autub\u00fas de pasaxeiros na Noiteboa de 2022, deixando tres mortos e catro desaparecidos (accidente da ponte nova de Pedre)."}
{"id": "25957", "revid": "5863", "url": "https://gl.wikipedia.org/wiki?curid=25957", "title": "Quireza, Cerdedo-Cotobade", "text": "San Tom\u00e9 de Quireza \u00e9 unha parroquia que se localiza no norte do concello de Cerdedo-Cotobade. Segundo o IGE en 2012 ti\u00f1a 372 habitantes (178 mulleres e 194 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 470 habitantes.\nPatrimonio.\nA igrexa de San Tom\u00e9 de Quireza rematouse a principios do s\u00e9culo XIX, e nela traballou o canteiro Tom\u00e1s Penelas. \u00c9 unha mestura dos estilos Barroco e Neocl\u00e1sico. Ten planta de cruz latina e b\u00f3veda de crucer\u00eda, e no altar maior hai un retablo barroco feito en madeira policromada con predominio do dourado que data de 1679. A reitoral, situada ao p\u00e9 da igrexa, \u00e9 un orixinal exemplo da arquitectura popular, con oito columnas de canter\u00eda sostendo unha balconada tam\u00e9n de pedra. Na explanada da igrexa at\u00f3pase un cruceiro chamado Cruceiro das Procesi\u00f3ns.\nNo lugar dos Castros hai restos dun castro, posiblemente galaico-romano, superficie plana elevada sobre un terrapl\u00e9n que fac\u00eda de defensa.\nEn Fond\u00f3s est\u00e1 situada a capela de San Xos\u00e9 de estilo barroco da segunda metade do s\u00e9culo XVIII. No seu interior cons\u00e9rvanse imaxes realizadas polo escultor Francisco Solla Garc\u00eda."}
{"id": "25958", "revid": "85894", "url": "https://gl.wikipedia.org/wiki?curid=25958", "title": "Tomonde, Cerdedo-Cotobade", "text": "Santa Mar\u00eda de Tomonde \u00e9 unha parroquia que se localiza no norte do concello de Cerdedo-Cotobade, na comarca de Tabeir\u00f3s - Terra de Montes. Segundo o IGE en 2012 ti\u00f1a 173 habitantes (95 mulleres e 78 homes) 51 menos ca en 1999. Ten cinco entidades de poboaci\u00f3n.\nPatrimonio.\nA igrexa de Santa Mar\u00eda ten planta de cruz latina con \u00e1bsida cuadrangular e sancrist\u00eda acaroada. A portada principal \u00e9 alintelada, con molduras lisas e torre central con tres corpos. Nos muros cons\u00e9rvanse canzorros rom\u00e1nicos.\nNesta parroquia celebr\u00e1base a Gaiteirada de Reis. O 5 de xaneiro, a v\u00e9spera da noite de Reis, d\u00faas m\u00e1scaras, O Vello e A Vella, simulan ir roubando comida polas coci\u00f1as."}
{"id": "25960", "revid": "5863", "url": "https://gl.wikipedia.org/wiki?curid=25960", "title": "Aguasantas, Cerdedo-Cotobade", "text": "Santa Mar\u00eda de Aguasantas \u00e9 unha parroquia que se localiza no sur do concello de Cerdedo-Cotobade. Segundo o IGE no 2010 ti\u00f1a 326 habitantes (130 homes e 196 mulleres), 26 menos ca en 2007. Dos 28 lugares da parroquia, 15 est\u00e1n habitados.\nPatrimonio.\nA parroquia cat\u00f3lica pertence \u00f3 arciprestado de Cotobade, da arquidiocese de Santiago de Compostela. A igrexa parroquial \u00e9 punto de romar\u00eda, con culto \u00e1 Nosa Se\u00f1ora. Posiblemente o primeiro templo fose rom\u00e1nico. No s\u00e9culo XVI comezouse un novo edificio, rematado no XVII. Antigamente celebr\u00e1base unha romar\u00eda o 8 de setembro.\nConta a tradici\u00f3n, recollida polo padre Solla, que na Idade Media a \u00fanica igrexa da zona era a da parroquia de Caroi. Un domingo unha cega do lugar das Boli\u00f1as \u00eda a misa acompa\u00f1ada dun familiar, e \u00f3 pasar a car\u00f3n dunha fonte, \u00f3 p\u00e9 da casa, lavouse. \u00d3 pasar a auga polos ollos recuperou a vista, e tralo milagre, impulsada por un presentimento, atopou unha imaxe da Virxe entre a maleza. Logo de correrse a voz, os frades do mosteiro de Tenorio promoveron a construci\u00f3n dun novo templo, compromet\u00e9ndose a ir dar a misa.\nNesta parroquia, no lugar da Pena, naceu o escultor Xos\u00e9 Cervi\u00f1o Garc\u00eda (1843-1922, autor do cruceiro do H\u00edo) e mais o pai franciscano Andr\u00e9s Solla Garc\u00eda."}
{"id": "25961", "revid": "1822", "url": "https://gl.wikipedia.org/wiki?curid=25961", "title": "Almofrei, Cerdedo-Cotobade", "text": "San Lourenzo de Almofrei \u00e9 unha parroquia que se localiza no sur do concello de Cerdedo-Cotobade. Segundo o IGE en 2010 ti\u00f1a 268 habitantes (136 homes e 132 mulleres), 8 menos que en 2007. Dos 9 lugares da parroquia, 5 est\u00e1n habitados.\nO top\u00f3nimo \"\"Almofrei\" \u00e9 de orixe xerm\u00e1nica, indicando o nome g\u00f3tico latinizado do posesor \"Ermaufredus\", seguramente altomedieval. O xenitivo \"Ermaufredi\" evolucionou a Almofrei, que d\u00e1 nome \u00e1 s\u00faa vez \u00f3 r\u00edo Almofrei.\nPatrimonio.\nIgrexa parroquial.\nA igrexa parroquial, de estilo barroco, est\u00e1 no lugar da Arrotea. Ten planta de cruz latina, e na fachada est\u00e1 San Lourenzo nun fornelo cunha grella na man, baixo as d\u00faas camp\u00e1s e unha espadana. No adro hai tres cruceiros. Tam\u00e9n conta cun cemiterio.\nPonte de Almofrei.\nSobre o r\u00edo Almofrei hai unha ponte do s\u00e9culo XVI, constru\u00edda en canter\u00eda foi apoiada sobre as propias pedras do r\u00edo cun arco oxival de 7,70 metros de luz e m\u00e1is de 10 de altura sobre o leito, era parte do cami\u00f1o entre Almofrei e Mir\u00f3n. Pola ponte cruza unha calzada empedrada, posiblemente de orixe romana e que enlaza coa parroquia de Tour\u00f3n, xa no lim\u00edtrofe concello de Ponte Caldelas.\nA finais do ano 2017, a importante deterioraci\u00f3n que presentaba a ponte debido ao paso do tempo motivou que se executasen sobre el \u2014co fin de garantir a s\u00faa estabilidade e a seguridade do seu uso\u2014 diferentes obras de rehabilitaci\u00f3n, acondicionamento e consolidaci\u00f3n.\nMu\u00ed\u00f1o.\nXunto \u00e1 ponte, a escasos metros r\u00edo arriba, destaca a presenza dun antigo mu\u00ed\u00f1o de maqu\u00eda: o co\u00f1ecido como mu\u00ed\u00f1o d\u00e1 Ponte, o n\u00famero 54 contando desde o seu nacemento e, case con toda probabilidade, o m\u00e1is interesante de todos eles. A existencia de vivenda na planta superior e a disposici\u00f3n dos seus catro rodicios en d\u00faas alturas diferentes fan del un mu\u00ed\u00f1o \u00fanico na comarca. \u00c9 de titularidade p\u00fablica"}
{"id": "25962", "revid": "5863", "url": "https://gl.wikipedia.org/wiki?curid=25962", "title": "Borela, Cerdedo-Cotobade", "text": "San Marti\u00f1o de Borela \u00e9 unha parroquia que se localiza no sur do concello de Cerdedo-Cotobade, antes da fusi\u00f3n, pertenc\u00eda ao antigo concello de Cotobade. Segundo o IGE no 2007 ti\u00f1a 381 habitantes (190 homes e 191 mulleres), un menos ca en 2006. Dos seus 11 lugares, 9 est\u00e1n habitados.\nEst\u00e1 atravesada pola estrada PO-233 que a conecta con outras parroquias do concello e coa vila de Pontevedra."}
{"id": "25963", "revid": "85894", "url": "https://gl.wikipedia.org/wiki?curid=25963", "title": "Carballedo, Cerdedo-Cotobade", "text": "San Miguel de Carballedo \u00e9 unha parroquia que se localiza no concello pontevedr\u00e9s de Cerdedo-Cotobade. Segundo o IGE en 2011 ti\u00f1a 329 habitantes (143 homes e 186 mulleres), o que sup\u00f3n unha diminuci\u00f3n respecto do ano 1999 cando ti\u00f1a 350 habitantes. Dos 14 lugares da parroquia, 11 est\u00e1n habitados.\nO top\u00f3nimo fai referencia \u00e1 abundancia de carballos na zona.\nPatrimonio.\nNo Castro da Cruz atopouse un pendente de ouro, e preto do poboado atop\u00e1ronse restos dunha vila romana. No lugar da Bra\u00f1a est\u00e1 situado o pazo da Bra\u00f1a, do s\u00e9culo XVIII. No lugar do Campo da Poza, ao p\u00e9 do monte Coirego, est\u00e1 o Observatorio astron\u00f3mico de Cotobade."}
{"id": "25964", "revid": "5863", "url": "https://gl.wikipedia.org/wiki?curid=25964", "title": "Caroi, Cerdedo-Cotobade", "text": "Santiago de Caroi \u00e9 unha parroquia do concello de Cerdedo-Cotobade. Segundo o IGE en 2016 ti\u00f1a 128 habitantes (61 homes e 67 mulleres), 29 menos ca en 2006. Dos 12 lugares da parroquia, est\u00e1n habitados 11.\nHistoria.\nO top\u00f3nimo posiblemente te\u00f1a a s\u00faa orixe na ra\u00edz preindoeuropea \"kar\" (pedra), polo rochoso da zona. A parroquia pertenceu at\u00e9 1904 ao veci\u00f1o concello da Lama.\nPoboaci\u00f3n.\nCaroi presenta un modelo poboacional t\u00edpico do rural galego, cunha perda pequena e constante de veci\u00f1os. No ano 2000, viv\u00edan no lugar (INE) 179 habitantes (82 homes e 97 mulleres). En 2001 tivo 184 habitantes, e desde ent\u00f3n a poboaci\u00f3n comezou a decrecer.\nPatrimonio.\nNesta parroquia, ademais da igrexa parroquial, est\u00e1n a capela do Neno Xes\u00fas e a capela de Santa Mari\u00f1a, onde se celebra a romar\u00eda o 18 de xullo. En 1917 constru\u00eduse a escola de nenos, e en 1931 a escola de nenas, rehabilitada en 2013.\nHai tempo hab\u00eda na ladeira do monte Seixo nunha zona de neves perpetuas unha neveira de xeo usada para levar ao porto de Mar\u00edn para conservar o peixe."}
{"id": "25965", "revid": "1131", "url": "https://gl.wikipedia.org/wiki?curid=25965", "title": "Corredoira, Cerdedo-Cotobade", "text": "San Gregorio de Corredoira \u00e9 unha parroquia do concello de Cerdedo-Cotobade. Segundo o IGE, en 2015 ti\u00f1a 127 habitantes (64 homes e 63 mulleres), distribu\u00eddos en 10 entidades de poboaci\u00f3n, o que sup\u00f3n un descenso en relaci\u00f3n co ano 2005 cando ti\u00f1a 166 habitantes.\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros.\nPatrimonio.\nNa parroquia est\u00e1 o Foxo do Lobo, os restos dun foxo de lobo feito para acantoar os lobos. Tam\u00e9n se atopa nesta parroquia a carballeira de Don El\u00edas, \u00f3 p\u00e9 do monte Coirego. Desde este cumio, a 774 metros de altitude, vense as r\u00edas de Vigo, Pontevedra e Arousa.\nFestas.\nA mediados de xu\u00f1o ten lugar a festa do requeixo."}
{"id": "25966", "revid": "5863", "url": "https://gl.wikipedia.org/wiki?curid=25966", "title": "Loureiro, Cerdedo-Cotobade", "text": "Santiago de Loureiro \u00e9 unha parroquia que se localiza no sur do concello de Cerdedo-Cotobade. Segundo o IGE, en 2015 ti\u00f1a 151 habitantes (65 homes e 86 mulleres), 30 menos ca en 2004. Ten dez entidades de poboaci\u00f3n."}
{"id": "25967", "revid": "1131", "url": "https://gl.wikipedia.org/wiki?curid=25967", "title": "Rebordelo, Cerdedo-Cotobade", "text": "San Marti\u00f1o de Rebordelo \u00e9 unha parroquia do concello de Cerdedo-Cotobade. Segundo o IGE, en 2015 ti\u00f1a 145 habitantes (66 homes e 79 mulleres), distribu\u00eddos en 8 entidades de poboaci\u00f3n, o que sup\u00f3n un descenso respecto \u00f3 2005 cando ti\u00f1a 167.\nPatrimonio.\nA igrexa de San Marti\u00f1o de Rebordelo conserva a antiga \u00e1bsida rom\u00e1nica, reutilizada como sancrist\u00eda do actual templo.\nNa parroquia est\u00e1 instalado un dos observatorios de MeteoGalicia. Situada a unha altitude de 367 m, a estaci\u00f3n meteorol\u00f3xica foi dada de alta o 10 de xu\u00f1o de 2005."}
{"id": "25968", "revid": "25871", "url": "https://gl.wikipedia.org/wiki?curid=25968", "title": "Sacos, Cerdedo-Cotobade", "text": "Santa Mar\u00eda de Sacos \u00e9 unha parroquia do concello de Cerdedo-Cotobade. Segundo o IGE, en 2015 ti\u00f1a 244 habitantes (111 homes e 133 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n respecto \u00f3 2005, cando ti\u00f1a 281 habitantes.\nXeograf\u00eda.\nA parroquia sit\u00faase na beira sur do val do r\u00edo L\u00e9rez, \u00e1 altura do seu curso medio. Pola parroquia discorre a estrada N-541 Ourense-Pontevedra.\nPatrimonio.\nA s\u00faa igrexa parroquial \u00e9 un templo dunha soa nave cunha \u00e1bsida rectangular, que conserva elementos do rom\u00e1nico tard\u00edo ou protog\u00f3tico. Os perpia\u00f1os moi irregulares distrib\u00faense en fiadas dando como resultado, pola contra, uns paramentos ben rematados. Segundo Bango Torviso o estilo do beiril da \u00e1bsida, principalmente, indica un estilo de orixe ourens\u00e1n, da zona de Oseira ou Terra do Carballi\u00f1o, de finais do \u00faltimo terzo do s\u00e9culo XII.\nHai d\u00faas capelas no C\u00e1davo e en Dorna, e no leste da parroquia cons\u00e9rvanse os restos da capela de San Lourenzo, restaurados en 2010. Amais, hai dous petr\u00f3glifos, unha m\u00e1moa e dous cruceiros.\nHistoria.\nA car\u00f3n da Ponte do Barco, nunha gabia da estrada de Ourense a Pontevedra, foron paseados e asasinados o 13 de agosto de 1936 Francisco Arca Vali\u00f1as e Secundino Bugallo Iglesias, traballadores de Figueiroa e militantes da CNT."}
{"id": "25969", "revid": "709", "url": "https://gl.wikipedia.org/wiki?curid=25969", "title": "Alefato", "text": ""}
{"id": "25970", "revid": "54336", "url": "https://gl.wikipedia.org/wiki?curid=25970", "title": "San Xurxo de Sacos, Cerdedo-Cotobade", "text": " \nSan Xurxo de Sacos \u00e9 unha parroquia do concello de Cerdedo-Cotobade. Segundo o IGE, en 2015 ti\u00f1a 519 habitantes (262 homes e 257 mulleres), distribu\u00eddos en 10 entidades de poboaci\u00f3n, o que sup\u00f3n un descenso en relaci\u00f3n co ano 2006, cando ti\u00f1a 610 habitantes.\nPatrimonio.\nNesta parroquia, no lugar de Fent\u00e1ns, at\u00f3pase a co\u00f1ecida como Pedra das Ferraduras, unha gran rocha de granito que presenta unha combinaci\u00f3n de c\u00edrculos conc\u00e9ntricos e no seu anel exterior pegadas de c\u00e9rvidos e b\u00f3vidos; un bo exemplo dos petr\u00f3glifos do val do r\u00edo L\u00e9rez. Tam\u00e9n a Laxe do Cuco, da idade de bronce, con figuras de c\u00e9rvidos e combinaci\u00f3ns circulares e a Pedra do Lombo da Costa, con m\u00e1is de 30 metros cadrados e m\u00e1is de 20 rochas gravadas. Tam\u00e9n se atopa nesta parroquia a Eira dos Mouros, outro petr\u00f3glifo que xa foi documentado por Murgu\u00eda na s\u00faa obra \"Historia de Galicia\".\nCruzando o r\u00edo L\u00e9rez, est\u00e1 a ponte de San Xurxo, ponte de canter\u00eda do s\u00e9culo XVIII con arco de medio punto. Tam\u00e9n existe unha antiga reitoral dos s\u00e9culos XVII-XVIII, convertida nunha casa rural.\nA s\u00faa igrexa parroquial est\u00e1 no lugar de Font\u00e1n. Hai tam\u00e9n tres pequenas capelas en Cuspedri\u00f1os, Fent\u00e1ns e na Carballeira do San Xusto."}
{"id": "25971", "revid": "1131", "url": "https://gl.wikipedia.org/wiki?curid=25971", "title": "Tenorio, Cerdedo-Cotobade", "text": "San Pedro de Tenorio \u00e9 unha parroquia do concello pontevedr\u00e9s de Cerdedo-Cotobade. \u00c9 a parroquia con maior poboaci\u00f3n do concello. Segundo o IGE en 2015 ti\u00f1a 1168 habitantes (579 homes e 589 mulleres), distribu\u00eddos en 13 entidades de poboaci\u00f3n, o que sup\u00f3n un aumento de 13 persoas en comparaci\u00f3n co ano 2006.\nLimita ao norte con Fragas (Campo Lameiro) e Viasc\u00f3n, ao sur con Almofrei e Borela, ao leste con Viasc\u00f3n, Rebordelo e Borela, e ao oeste con Xeve e Bora. Est\u00e1 atravesada polo r\u00edo Tenorio, afluente do r\u00edo L\u00e9rez, que serve de fronteira co concello de Pontevedra.\nPola parroquia discorre a estrada N-541.\nPatrimonio.\nNo lugar de Parada est\u00e1 o Coto das Rodelas, os restos dun poboado castrexo da idade de ferro.\nNa parroquia est\u00e1 o mosteiro de San Pedro de Tenorio, e preto del atop\u00e1base o castelo de Tenorio, derrubado na Gran Guerra Irmandi\u00f1a. Neste castelo naceu o nobre medieval Alonso Jofre Tenorio, fillo de Diego Alonso Tenorio, que participou xunto ao rei Afonso X o Sabio en varias campa\u00f1as militares.\nRepresi\u00f3n en Tenorio.\nTralo Golpe de Estado do 18 de xullo de 1936, lev\u00e1ronse a cabo varias acci\u00f3ns represivas na parroquia, ben contra habitantes da mesma, ben contra persoas doutros lugares. O 9 de novembro dese ano foron asasinados 6 dirixentes das sociedades obreiras de Lal\u00edn: Lu\u00eds Frade Pazos, Jos\u00e9 L\u00f3pez Berm\u00fadez, Ramiro Granja Gonz\u00e1lez, Lu\u00eds Varela Sobrado, Jos\u00e9 Montouto Rodr\u00edguez e Eliseo Garra Lal\u00edn; catro republicanos de Arbo, Alfonso Alonso Portugu\u00e9s, Juan Alonso P\u00e9rez, Jos\u00e9 G\u00f3mez Sampayo e Telmo Rodr\u00edguez Alonso; e Antonio Picallo Buela, da Estrada.\nCultura.\nA Uni\u00f3n Musical de Tenorio ten a s\u00faa orixe na Banda de M\u00fasica Xuvenil 85, formada en 1985 por Jos\u00e9 Bugallo Diz. Logo de desavenzas a Banda dividiuse, nacendo a Banda de M\u00fasica L\u00edrica de Tenorio. As d\u00faas agrupaci\u00f3ns reunific\u00e1ronse en 1999, contando actualmente con m\u00e1is de 40 membros de entre 10 e 35 anos. En 2002 acadou o 3\u00ba posto no II certame de bandas da Deputaci\u00f3n de Pontevedra.\nOnce dos membros da Uni\u00f3n Musical forman parte ao tempo da charanga Charandonga de Tenorio, formada en 2007 e cun repertorio m\u00e1is festivo e actual."}
{"id": "25972", "revid": "6353462", "url": "https://gl.wikipedia.org/wiki?curid=25972", "title": "Valongo, Cerdedo-Cotobade", "text": "Santo Andr\u00e9 de Valongo \u00e9 unha parroquia que se localiza no sur do concello de Cerdedo-Cotobade. Segundo o IGE en 2010 ti\u00f1a 131 habitantes (58 homes e 73 mulleres), 28 menos que en 1999. A parroquia, que incl\u00fae os terreos da desaparecida parroquia de San Lourenzo da Escuadra, ten once entidades de poboaci\u00f3n.\nPatrimonio.\nNesta parroquia est\u00e1 o foxo da Conllosa, antigo foxo constru\u00eddo para a caza de lobos.\nFestas.\nNela cel\u00e9brase a festa da filloa de Valongo."}
{"id": "25973", "revid": "5863", "url": "https://gl.wikipedia.org/wiki?curid=25973", "title": "Viasc\u00f3n, Cerdedo-Cotobade", "text": "Santiago de Viasc\u00f3n \u00e9 unha parroquia que se localiza no oeste do concello de Cerdedo-Cotobade. Segundo o IGE en 2016 ti\u00f1a 455 habitantes (230 homes e 225 mulleres), distribu\u00eddos en 11 entidades de poboaci\u00f3n, 51 m\u00e1is ca en 2006.\nPatrimonio.\nNesta parroquia est\u00e1 o grupo de petr\u00f3glifos da Portela da Laxe."}
{"id": "25976", "revid": "23204", "url": "https://gl.wikipedia.org/wiki?curid=25976", "title": "Lista de capitais estatais dos Estados Unidos de Am\u00e9rica", "text": "Listaxe das capitais dos estados dos Estados Unidos de Am\u00e9rica:"}
{"id": "25977", "revid": "12452", "url": "https://gl.wikipedia.org/wiki?curid=25977", "title": "District of Columbia", "text": ""}
{"id": "25981", "revid": "12452", "url": "https://gl.wikipedia.org/wiki?curid=25981", "title": "Washington, Distrito de Columbia", "text": ""}
{"id": "25983", "revid": "605", "url": "https://gl.wikipedia.org/wiki?curid=25983", "title": "Estados dos Estados Unidos da Am\u00e9rica", "text": ""}
{"id": "25985", "revid": "181", "url": "https://gl.wikipedia.org/wiki?curid=25985", "title": "Lista de capitais estadais dos Estados Unidos de Am\u00e9rica", "text": ""}
{"id": "25986", "revid": "23204", "url": "https://gl.wikipedia.org/wiki?curid=25986", "title": "Lista das maiores cidades dos estados dos Estados Unidos de Am\u00e9rica", "text": "Esta \u00e9 unha lista das maiores cidades dos Estados dos Estados Unidos de Am\u00e9rica (as capitais est\u00e1n en \"cursiva\")"}
{"id": "25996", "revid": "85894", "url": "https://gl.wikipedia.org/wiki?curid=25996", "title": "Barcia de Mera, Covelo", "text": "San Marti\u00f1o de Barcia de Mera \u00e9 unha parroquia que se localiza no oeste do concello de Covelo na comarca da Paradanta. Segundo o IGE en 2014 ti\u00f1a 360 habitantes (169 homes e 191 mulleres), 157 menos ca en 2004 e 247 menos ca en 1999. \u00c9 unha das parroquias con m\u00e1is habitantes do concello.\nInformaci\u00f3n.\nO r\u00edo Al\u00e9n sep\u00e1raa do concello lim\u00edtrofe de Mondariz.\nO lugar de San Xo\u00e1n do Mosteiro debe ao seu nome a un antigo mosteiro xa desaparecido, onde probablemente estivo a primitiva igrexa ou capela parroquial at\u00e9 que foi trasladada ao lugar actual. Nese lugar cons\u00e9rvase unha capela constru\u00edda pola Santa Inquisici\u00f3n e unha ponte medieval ben conservada. Atravesa o lugar un cami\u00f1o a car\u00f3n do cal est\u00e1 a Fonte Santa, de augas moi apreciadas que mante\u00f1en a mesma temperatura ao longo das estaci\u00f3ns.\nDestaca o conxunto abacial de San Marti\u00f1o de Barcia de Mera, a igrexa e casa reitoral de estilo barroco onde esta \u00faltima ten influencia de culturas precolombianas. Recentemente realizouse unha rehabilitaci\u00f3n parcial da igrexa.\nNa gastronom\u00eda son salient\u00e1beis os seus vi\u00f1os, igual que a veci\u00f1a parroquia de Castel\u00e1ns, que sobresaen polo seu sabor a froita coas caracter\u00edsticas propias do condado."}
{"id": "25997", "revid": "85894", "url": "https://gl.wikipedia.org/wiki?curid=25997", "title": "Campo, Covelo", "text": "Santa Mar\u00eda de Campo \u00e9 unha parroquia que se localiza no norte do concello de Covelo na comarca da Paradanta. Segundo o padr\u00f3n municipal de 2004 ti\u00f1a 116 habitantes (69 mulleres e 47 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 147 habitantes. Segundo o IGE, no 2014 a s\u00faa poboaci\u00f3n descendera ata os 83 habitantes, sendo 35 homes e 48 mulleres.\nInformaci\u00f3n.\nO r\u00edo Tea transcorre pola parroquia e esta disp\u00f3n dunha gran tradici\u00f3n gandeira. Campo est\u00e1 situada na aba sur da Serra do Su\u00eddo e pos\u00fae un monte cinex\u00e9tico. Nos puntos con cotas m\u00e1is baixas \u00e1chanse bosque frondosos aut\u00f3ctonos.\nPatrimonio.\nConta cun foxo de lobo que presenta a particularidade de contar con dous fun\u00eds de entrada, o que a tradici\u00f3n oral interpreta como as entradas correspondentes a cadans\u00faa parroquia. Consta dun cercado de pedra que se vai pechando en forma de funil para rematar no propio foxo. Ten unha profundidade de dous metros e acubilla no seu interior un chouso para durmiren os pastores. Foi obxecto dunha restauraci\u00f3n en 2013."}
{"id": "25999", "revid": "85894", "url": "https://gl.wikipedia.org/wiki?curid=25999", "title": "Covelo, Covelo", "text": "Santa Mari\u00f1a de Covelo \u00e9 unha parroquia que se localiza no sur do concello de Covelo na comarca da Paradanta. Segundo o padr\u00f3n municipal de 2013 ti\u00f1a 294 habitantes (145 homes e 149 mulleres), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 391 habitantes. Pertence \u00f3 arciprestado de Montes-Mondariz, na diocese de Tui-Vigo."}
{"id": "26000", "revid": "25871", "url": "https://gl.wikipedia.org/wiki?curid=26000", "title": "Fofe, Covelo", "text": "San Miguel de Fofe \u00e9 unha parroquia que se localiza no norte do concello de Covelo na comarca da Paradanta. Segundo o INE en 2010 ti\u00f1a 51 habitantes (29 mulleres e 22 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 55 habitantes.\nEst\u00e1 atravesada polo r\u00edo Tea, sobre o cal hai unha ponte medieval."}
{"id": "26001", "revid": "85894", "url": "https://gl.wikipedia.org/wiki?curid=26001", "title": "God\u00f3ns, Covelo", "text": "Santa Mar\u00eda de God\u00f3ns \u00e9 unha parroquia que se localiza no norte do concello de Covelo na comarca da Paradanta. Segundo o padr\u00f3n municipal de 2004 ti\u00f1a 252 habitantes (146 mulleres e 106 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 295 habitantes. Segundo o IGE, no 2014 a s\u00faa poboaci\u00f3n descendera ata os 148 habitantes, sendo 71 homes e 77 mulleres.\nInformaci\u00f3n.\nEsta parroquia at\u00f3pase a 10 quil\u00f3metros da capital do concello. A gandar\u00eda unida \u00e1 agricultura minifundista en desaparici\u00f3n consid\u00e9rase a s\u00faa principal actividade, mais agora a concentraci\u00f3n parcelaria que pos\u00fae a zona aumentou as superficies cultiv\u00e1beis. Dende os seus cumios, sobre todo o monte Collado, p\u00f3dese observar unha paisaxe da parroquia.\nGod\u00f3ns pos\u00fae, amais, unhas antigas v\u00edas empedradas e unha ponte medieval que atravesa o r\u00edo Tea."}
{"id": "26002", "revid": "5863", "url": "https://gl.wikipedia.org/wiki?curid=26002", "title": "A Gra\u00f1a, Covelo", "text": "San Bernabeu da Gra\u00f1a \u00e9 unha parroquia que se localiza no norte do concello de Covelo na comarca da Paradanta. Segundo o padr\u00f3n municipal de 2004 ti\u00f1a 260 habitantes (135 mulleres e 125 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 288 habitantes. Segundo o IGE, no 2014 a s\u00faa poboaci\u00f3n descendera ata os 135 habitantes, sendo 68 homes e 67 mulleres.\nXentilicio.\nO seu xentilicio \u00e9 gra\u00f1udo/a.\nTop\u00f3nimo.\nO top\u00f3nimo, \u00f3 igual que noutros lugares co nome da Gra\u00f1a, posiblemente fai menci\u00f3n a unha antiga explotaci\u00f3n gandeira ou agr\u00edcola rexida por un monxe labrego ou mestre.\nOs vendedores ambulantes da parroquia falaban a xerga co\u00f1ecida como barallete dos gra\u00f1udos."}
{"id": "26003", "revid": "85894", "url": "https://gl.wikipedia.org/wiki?curid=26003", "title": "A Lamosa, Covelo", "text": "San Bartolomeu da Lamosa \u00e9 unha parroquia que se localiza no sur do concello de Covelo na comarca da Paradanta. Segundo o padr\u00f3n municipal de 2004 ti\u00f1a 194 habitantes (105 mulleres e 89 homes), distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 193 habitantes. Segundo o IGE, no 2014 a s\u00faa poboaci\u00f3n descendera ata os 165 habitantes, sendo 84 homes e 81 mulleres."}
{"id": "26004", "revid": "5863", "url": "https://gl.wikipedia.org/wiki?curid=26004", "title": "Maceira, Covelo", "text": "San Salvador de Maceira \u00e9 unha parroquia que se localiza no oeste do concello de Covelo na comarca da Paradanta. Segundo o IGE en 2011 ti\u00f1a 414 habitantes (204 mulleres e 210 homes), distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 570 habitantes.\nHistoria.\nOs primeiros poboadores de Maceira pertencen \u00e1 Prehistoria, as\u00ed o documentan os castros celtas (hoxe catalogados, mais moi deteriorados), petr\u00f3glifos, dolmens, etc.\nInformaci\u00f3n.\nA parroquia at\u00f3pase a 5 quil\u00f3metros da capital do concello. A 558 metros de altitude \u00e1chase un xacemento castrexo sen levantar e diversas manifestaci\u00f3ns de arte rupestre en forma de petr\u00f3glifos. A 680 metros at\u00f3pase a capela da Virxe da Gu\u00eda, situada no monte da Gu\u00eda de Maceira e onde se pode apreciar unha panor\u00e1mica do val do Tea.\n\u00c9 salient\u00e1bel a praia fluvial de Maceira cunha ocupaci\u00f3n moi alta durante todo o ver\u00e1n. Preto \u00e1chase un c\u00e1mping de monta\u00f1a. Sobresae tam\u00e9n o serradoiro hidr\u00e1ulico dos Carranos que funciona exclusivamente por forza da auga e \u00e9 unha manifestaci\u00f3n \u00fanica do patrimonio etnogr\u00e1fico da zona. Este serradoiro est\u00e1 catalogado como un Ben de Interese Cultural de Galicia e at\u00f3pase completamente restaurado para poder ser visitado."}
{"id": "26005", "revid": "6469253", "url": "https://gl.wikipedia.org/wiki?curid=26005", "title": "Para\u00f1os, Covelo", "text": "Santa Mar\u00eda de Para\u00f1os \u00e9 unha parroquia que se localiza no aur do concello de Covelo na comarca da Paradanta. Segundo o IGE en 2014 ti\u00f1a 233 habitantes (117 homes e 116 mulleres), 49 menos ca en 2004 (142 mulleres e 140 homes segundo o padr\u00f3n municipal) e 35 menos ca en 1999. Ten oito entidades de poboaci\u00f3n."}
{"id": "26006", "revid": "85894", "url": "https://gl.wikipedia.org/wiki?curid=26006", "title": "O Pi\u00f1eiro, Covelo", "text": "San Xo\u00e1n do Pi\u00f1eiro \u00e9 unha parroquia que se localiza no oeste do concello de Covelo na comarca da Paradanta. Segundo o padr\u00f3n municipal de 2004 ti\u00f1a 136 habitantes (74 mulleres e 62 homes), distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 166 habitantes. Segundo o IGE, no 2014 a s\u00faa poboaci\u00f3n descendera ata os 96 habitantes, sendo 44 homes e 52 mulleres.\nInformaci\u00f3n.\nA parroquia \u00e1chase a 9 quil\u00f3metros da capital do concello, situada na faldra da Serra do Su\u00eddo (Espazo natural protexido). Na Gu\u00eda do Pi\u00f1eiro, a uns 500 metros de altitude, existe unha capela sobre un castro sen levantar onde un afeccionado atopou unha brosa da Idade de Bronce. Tam\u00e9n hai cruceiros e unha v\u00eda empedrada."}
{"id": "26007", "revid": "85894", "url": "https://gl.wikipedia.org/wiki?curid=26007", "title": "Prado, Covelo", "text": "San Salvador de Prado \u00e9 unha parroquia que se localiza no oeste do concello de Covelo na comarca da Paradanta. Segundo o padr\u00f3n municipal de 2004 ti\u00f1a 157 habitantes (90 mulleres e 67 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 172 habitantes. Segundo o IGE, no 2014 a s\u00faa poboaci\u00f3n descendera ata os 98 habitantes, sendo 50 homes e 48 mulleres."}
{"id": "26008", "revid": "5863", "url": "https://gl.wikipedia.org/wiki?curid=26008", "title": "Prado de Canda, Covelo", "text": "Santiago de Prado de Canda \u00e9 unha parroquia que se localiza no sur do concello de Covelo na comarca da Paradanta. Segundo o padr\u00f3n municipal de 2004 ti\u00f1a 93 habitantes (49 mulleres e 44 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 107 habitantes. Segundo o IGE, no 2014 a s\u00faa poboaci\u00f3n descendera ata os 75 habitantes, sendo 34 homes e 41 mulleres."}
{"id": "26009", "revid": "6351569", "url": "https://gl.wikipedia.org/wiki?curid=26009", "title": "Santiago de Covelo, Covelo", "text": "Santiago de Covelo \u00e9 unha parroquia que se localiza no sur do concello de Covelo na comarca da Paradanta. Segundo o padr\u00f3n municipal de 2004 ti\u00f1a 599 habitantes (309 mulleres e 290 homes), distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 565 habitantes. Segundo o IGE, no 2014 a s\u00faa poboaci\u00f3n descendera ata os 494 habitantes, sendo 255 homes e 239 mulleres.\nO seu monte veci\u00f1al foi reco\u00f1ecido pola ONU en 2017 como exemplo de conservaci\u00f3n e de xesti\u00f3n participada."}
{"id": "26010", "revid": "54336", "url": "https://gl.wikipedia.org/wiki?curid=26010", "title": "Albeos, Crecente", "text": "San Xo\u00e1n de Albeos \u00e9 unha parroquia que se localiza no sur do concello de Crecente na comarca da Paradanta. Segundo o padr\u00f3n municipal de 2013 ti\u00f1a 476 habitantes (238 homes e 238 mulleres), distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 676 habitantes.\nHistoria.\n\u00c9 a parroquia natal de san Paio, sobri\u00f1o do bispo de Tui Hermixio, que foi raptado por Abd al-Rahman III no ano 920. Na s\u00faa memoria erixiuse o mosteiro rom\u00e1nico de San Salvador, do que se conservan algunhas ru\u00ednas. En 2016 san Paio foi nomeado patr\u00f3n da parroquia, canda San Xo\u00e1n Bautista.\nAqu\u00ed naceu tam\u00e9n o bispo cat\u00f3lico Gilberto G\u00f3mez."}
{"id": "26011", "revid": "5863", "url": "https://gl.wikipedia.org/wiki?curid=26011", "title": "A Ameixeira, Crecente", "text": "San Bernabeu da Ameixeira \u00e9 unha parroquia que se localiza no norte do concello de Crecente na comarca da Paradanta. Segundo o padr\u00f3n municipal de 2013 ti\u00f1a 114 habitantes (56 homes e 58 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 119 habitantes.\nO castro do Cerco est\u00e1 situado enriba do lugar de Bouzas. At\u00f3pase sen escavar sobre unha elevaci\u00f3n con foxos e murallas.\nA parroquia limita ao norte co concello da da Ca\u00f1iza. Est\u00e1 ba\u00f1ado polo r\u00edo Ribadil, e o lugar m\u00e1is alto \u00e9 o monte de Pico\u00f1a, de 647 metros, en torno ao cal se reparten as entidades de poboaci\u00f3n. A econom\u00eda bas\u00e9ase na gander\u00eda e o pastoreo.\nHistoria.\nA Ameixeira depend\u00eda eclesiasticamente da capela de San Colmede, anexo de Filgueira. Co derrubamento deste templo para aproveitar as pedras na construci\u00f3n da actual igrexa parroquial de Filgueira, A Ameixeira constitu\u00eduse como parroquia no s\u00e9culo XVIII ap\u00f3s reclamaci\u00f3n dos veci\u00f1os."}
{"id": "26012", "revid": "29443", "url": "https://gl.wikipedia.org/wiki?curid=26012", "title": "Angudes, Crecente", "text": "San Xo\u00e1n de Angudes \u00e9 unha parroquia que se localiza no centro do concello de Crecente na comarca da Paradanta. Segundo o padr\u00f3n municipal de 2013 ti\u00f1a 75 habitantes (42 homes e 33 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 99 habitantes."}
{"id": "26013", "revid": "85894", "url": "https://gl.wikipedia.org/wiki?curid=26013", "title": "Crecente, Crecente", "text": "San Pedro de Crecente \u00e9 unha parroquia que se localiza no sur do concello pontevedr\u00e9s de Crecente na comarca da Paradanta. Segundo o IGE en 2009 ti\u00f1a 475 habitantes (259 mulleres e 216 homes), distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 537 habitantes.\nPatrimonio.\nIgrexa de San Pedro de Crecente, de transici\u00f3n rom\u00e1nico-g\u00f3tico. Consta de ampla nave rectangular con cuberta alintelada de madeira e presbiterio cuberto a base de b\u00f3veda apuntada. Nun dos arcos, con decoraci\u00f3n de inspiraci\u00f3n rom\u00e1nica, \u00e1brese un espazo que acubillou o sepulcro de In\u00e9s de Castro, agora depositado no museo arqueol\u00f3xico de Pontevedra. Conserva unha variada colecci\u00f3n de canzorros, un escudo e unha fiestra no centro do testeiro absidal que consta de arco apuntado, arquivolta en aresta viva e chambrana lisa. A igrexa pos\u00fae unha reliquia da Veracruz coa bula de autenticidade expedida en Roma."}
{"id": "26014", "revid": "98629", "url": "https://gl.wikipedia.org/wiki?curid=26014", "title": "Filgueira, Crecente", "text": "San Pedro de Filgueira (do lat\u00edn \"filicariam\" plural de \"filicem\", 'fento ou fieito' e sufixo abundancial \"ariam\") \u00e9 unha parroquia que se localiza no norte do concello de Crecente na comarca da Paradanta. Segundo o padr\u00f3n municipal de 2013 ti\u00f1a 193 habitantes (91 homes e 102 mulleres), distribu\u00eddos en 23 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 261 habitantes.\nA parroquia est\u00e1 \u00e1s beiras do r\u00edo Mi\u00f1o e preto do encoro da Frieira. P\u00f3dense atopar mu\u00ed\u00f1os e tam\u00e9n unha fermosa capela na honra de San Xos\u00e9. Tam\u00e9n hai un miradoiro dende o cal se pode ver toda a parroquia e o r\u00edo Mi\u00f1o. En Filgueira existe unha das mellores vereas do concello.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII.\nHistoria e patrimonio.\nDurante a romanizaci\u00f3n de Galicia constru\u00eduse unha calzada, e a conexi\u00f3n a trav\u00e9s do r\u00edo Mi\u00f1o fac\u00edase posteriormente coa barca de Filgueira.\nNo s\u00e9culo XVIII constitu\u00eduse a parroquia da A Ameixeira, segreg\u00e1ndose os seus lugares de Filgueira. A Ameixeira, que depend\u00eda da capela de San Colmede, anexo de Filgueira, reclamou constitu\u00edrse como parroquia ap\u00f3s o derrubamento deste templo para aproveitar as pedras na construci\u00f3n da actual igrexa parroquial de Filgueira.\nA igrexa de San Pedro de Filgueira \u00e9 do s\u00e9culo XVIII con fachada neocl\u00e1sica, os cruceiros son da mesma \u00e9poca (o do atrio \u00e9 de influencia portuguesa). Cons\u00e9rvanse varias pontes e mu\u00ed\u00f1os sobre pequenos r\u00edos que baixan do monte Chan de Moeiras, entre os que destaca a ponte de San Xos\u00e9 (sobre un regato do mesmo nome) cunha capela vella en fronte da ponte.\nA finais do s\u00e9culo XIX chegou o ferrocarril e f\u00f3rmase o barrio de Filgueira estaci\u00f3n, un lugar moi concorrido xa que desde al\u00ed se cruzaba o Mi\u00f1o cara a Celanova e o balneario de Cortegada de Ba\u00f1os e se comerciaba, sendo moi importante o tr\u00e1fico de madeira. Durante s\u00e9culos funcionou como lugar de paso do Mi\u00f1o un posto de barcas entre ambas as d\u00faas beiras e que ocasionou preitos entre o mosteiro de Celanova e unha familia nobre polas ganancias de dita barca, que funcionou dende a idade media ata principios do s\u00e9culo XX, cando se constru\u00edu a ponte vella de Cortegada-Filgueira. O esmorecemento do lugar contin\u00faa coa emigraci\u00f3n durante a segunda metade do s\u00e9culo XX, cando se constru\u00edu o encoro de Frieira."}
{"id": "26015", "revid": "605", "url": "https://gl.wikipedia.org/wiki?curid=26015", "title": "Europeos", "text": ""}
{"id": "26016", "revid": "605", "url": "https://gl.wikipedia.org/wiki?curid=26016", "title": "Famicom", "text": ""}
{"id": "26017", "revid": "5863", "url": "https://gl.wikipedia.org/wiki?curid=26017", "title": "O Freixo, Crecente", "text": "San Roque do Freixo \u00e9 unha parroquia que se localiza no sur do concello de Crecente na comarca da Paradanta. Segundo o padr\u00f3n municipal de 2013 ti\u00f1a 86 habitantes (40 homes e 46 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 120 habitantes.\nHistoria.\nNo lugar da Granxa, polo cal discorre o antigo cami\u00f1o cara a Castela, librouse unha batalla durante a Guerra da Independencia espa\u00f1ola.\nPatrimonio.\nA igrexa parroquial, baixo a advocaci\u00f3n de San Roque, foi orixinariamente a capela do pazo de Queimadelos. Foi constru\u00edda no s\u00e9culo XVIII con planta rectangular dunha soa nave (s\u00e9culo XVII). Ten \u00e1bsida destacada en altura e cuberta a catro augas e o resto da nave con cuberta a d\u00faas augas. A portada presenta espadana dobre, pin\u00e1culos nos extremos e porta alintelada.\nO pazo de Queimadelos, con planta en forma de L, est\u00e1 constitu\u00eddo por planta baixa e primeiro andar, baixo o cal hai tres arcos de pedra. No \u00e1ngulo da planta hai unha escaleira e balaustrada de pedra. O portal\u00f3n de entrada ten un arco alintelado sobre o que aparece un escudo e a cornixa moldurada con ameas. Ten un h\u00f3rreo e un pombal.\nA ermida da Virxe do Cami\u00f1o, constru\u00edda no s\u00e9culo XIV, \u00e9 rom\u00e1nica tard\u00eda en transici\u00f3n ao g\u00f3tico. Ten unha nave sen presbiterio diferenciado e un pequeno soportal cadrado. Foi restaurada en 1619 (ten unha inscrici\u00f3n nunha pedra encaixada na \u00e1bsida co texto \"reedificada por Juan P\u00e9rez Bayl\u00f3n de Crecente no ano 1619\") e 1763, e ampliada en 1916. Segundo a lenda, no s\u00e9culo X o cabaleiro Mendoza cami\u00f1aba pola zona cando o alcanzou o demo, e exclamou \"v\u00e1llame Deus, San Xo\u00e1n, as tres misas de Nadal e a Virxe do Cami\u00f1o\", e lanzou unha pedra ao aire que sinalou a localizaci\u00f3n da ermida. Est\u00e1 situada nunha antiga ruta do cami\u00f1o de Santiago. A car\u00f3n dela hai un cruceiro coas imaxes de Cristo crucificado e a Virxe coroada cun neno Xes\u00fas nos brazos.\nA ermida do Cruceiro Quebrado, dedicada ao Cristo dos Aflixidos, foi constru\u00edda en 1913 nun antigo cruzamento de rutas do Cami\u00f1o Real. Ten portada con porta central de arco de medio punto e moldura plana e d\u00faas vent\u00e1s laterais tam\u00e9n de arco de medio punto. A espadana ten un oco de medio punto e pin\u00e1culos laterais con cuberta a d\u00faas augas. A car\u00f3n dela hai un cruceiro sinxelo.\nExiste un circu\u00edto municipal de motocross."}
{"id": "26018", "revid": "5863", "url": "https://gl.wikipedia.org/wiki?curid=26018", "title": "Quintela, Crecente", "text": "San Caetano de Quintela \u00e9 unha parroquia que se localiza no norte do concello de Crecente na comarca da Paradanta. Segundo o padr\u00f3n municipal de 2013 ti\u00f1a 225 habitantes (109 homes e 116 mulleres), distribu\u00eddos en 8 entidades de poboaci\u00f3n, o que sup\u00f3n unha gran diminuci\u00f3n en relaci\u00f3n ao ano 1999 cando ti\u00f1a 334 habitantes."}
{"id": "26019", "revid": "5863", "url": "https://gl.wikipedia.org/wiki?curid=26019", "title": "Rebordech\u00e1n, Crecente", "text": "Santa Mar\u00eda de Rebordech\u00e1n \u00e9 unha parroquia que se localiza no norte do concello de Crecente na comarca da Paradanta. Segundo o padr\u00f3n municipal de 2013 ti\u00f1a 111 habitantes (53 home e 58 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 142 habitantes.\nNo seu patrimonio destaca o castro de Cotofurado, que se atopa no outeiro situado detr\u00e1s da capela de San Sebasti\u00e1n, do s\u00e9culo XVIII, ao igual que a igrexa de Santa Mar\u00eda, templo barroco cunha imaxe na fachada moi curiosa da Virxe cunha candea; a 300 metros arriba at\u00f3pase un pequeno calvario de cruceiros modernos."}
{"id": "26020", "revid": "85894", "url": "https://gl.wikipedia.org/wiki?curid=26020", "title": "Ribeira, Crecente", "text": "Santa Mari\u00f1a de Ribeira \u00e9 unha parroquia que se localiza no sur do concello de Crecente na comarca da Paradanta. Segundo o padr\u00f3n municipal de 2013 ti\u00f1a 306 habitantes (129 homes e 177 mulleres), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 381 habitantes."}
{"id": "26021", "revid": "101", "url": "https://gl.wikipedia.org/wiki?curid=26021", "title": "Jos\u00e9 Mar\u00eda Aznar L\u00f3pez", "text": ""}
{"id": "26022", "revid": "5863", "url": "https://gl.wikipedia.org/wiki?curid=26022", "title": "Sendelle, Crecente", "text": "Santa Cruz de Sendelle \u00e9 unha parroquia que se localiza no norte do concello de Crecente na comarca da Paradanta, provincia de Pontevedra. Segundo o padr\u00f3n municipal de 2013 ti\u00f1a 70 habitantes (27 homes e 43 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 115 habitantes. "}
{"id": "26023", "revid": "85894", "url": "https://gl.wikipedia.org/wiki?curid=26023", "title": "Vilar, Crecente", "text": "San Xorxe de Vilar \u00e9 unha parroquia que se localiza no sur do concello de Crecente na comarca da Paradanta. Segundo o IGE en 2011 ti\u00f1a 226 habitantes (126 homes e 100 mulleres), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 278 habitantes."}
{"id": "26024", "revid": "98629", "url": "https://gl.wikipedia.org/wiki?curid=26024", "title": "Arcos, Cuntis", "text": "San Breixo de Arcos de Furcos \u00e9 unha parroquia que se localiza no concello de Cuntis. Limita coas parroquias de Cuntis, Couselo, Pi\u00f1eiro e Portela, e co concello da Estrada no nordeste do concello de Cuntis na comarca de Caldas.\nEn 1836 ti\u00f1a unha poboaci\u00f3n de feito de 725 persoas. Nos anos que van de 1986 a 2009 a poboaci\u00f3n pasou de 799 a 662, o cal significou unha perda do 17,1 %. Segundo o IGE en 2011 ti\u00f1a 642 habitantes (336 mulleres e 306 homes).\nEst\u00e1 formado polos seguintes lugares ou aldeas: A Casi\u00f1a, Anllada, Arcos de Arriba, Casa da Cruz, Cornado, Duc\u00edo, Ferreiros, Furco, O Caeiro, Pi\u00f1eiro e Piso.\nTop\u00f3nimo.\nO top\u00f3nimo Furcos v\u00e9n dado polas diferentes aldeas que levaban o top\u00f3nimo \"Furco\": Furco, Furcodona, Furcomao.\nSituaci\u00f3n.\nA parroquia, situada nas abas do monte Arca e Castroloureiro, limita ao norte e leste co concello da Estrada, coas parroquias de Matalobos, A Estrada, Ouzande e A Somoza. Ao sur e oeste coas parroquias de Ba\u00f1os de Cuntis, Pi\u00f1eiro, Couselo e Portela, todas elas do concello de Cuntis. Arcos de Furcos sit\u00faase na vertente leste do val do r\u00edo Gallo, ao p\u00e9 do Castro de Arcos e do monte da Hermida. Nesta zona est\u00e1 a parte habitada da parroquia. Detr\u00e1s destes montes, a parroquia est\u00e9ndese por unha zona deshabitada, de formas onduladas, co\u00f1ecida co nome de Chan da Quenlla. Aqu\u00ed at\u00f3pase o co\u00f1ecido \"Mar dos Moros\", pequena lagoa que nos \u00faltimos anos se veu moi deteriorada e desecada pola plantaci\u00f3n extensiva de eucalipto. Nesta parroquia nace o r\u00edo Gallo, afluente do Umia, as\u00ed como m\u00faltiples regatos afluentes deste, como son o Lavandeira.\nPatrimonio hist\u00f3rico.\nNo adro da igrexa pola parte leste, at\u00f3panse tres relevos procedentes do baldaquino de San Breixo de Arcos de Furco, que hoxe est\u00e1n incrustados no muro perimetral, rodeando un altar que a\u00ednda conserva restos de pinturas de representaci\u00f3n vexetal. As tres pezas representan o nacemento de Xes\u00fas, a adoraci\u00f3n dos Reis e o desencravo trala crucifixi\u00f3n. \u00c1 esquerda e un pouco separada, outra pedra cunha inscrici\u00f3n en lat\u00edn.\nArcos estivo habitado en tempos prerromanos. Mostra disto \u00e9 o Castro de Arcos, situado no cumio do monte do mesmo nome. Detr\u00e1s est\u00e9ndese o co\u00f1ecido Campo das Tombas, ampla zona poboada por m\u00e1moas, que datan de arredor de 3000 a.C., das que polo de agora non se desenterrou ningunha. Existiu na Idade Media un Mosteiro no lugar da Manguela, fundado polo bispo Sisnando II de Iria no s\u00e9culo IX. As pedras deste mosteiro serviron m\u00e1is tarde para constru\u00edr a igrexa parroquial, que se veu moi modificada ao longo dos s\u00e9culos, acaecendo a \u00faltima modificaci\u00f3n na primeira metade do s\u00e9culo XX, coa incorporaci\u00f3n das capelas laterais. Pero o verdadeiramente valioso desta igrexa son o cruceiro e un baldaquino que se atopa no valado exterior. Ambos son g\u00f3ticos e datan do s\u00e9culo XV. O baldaquino est\u00e1 formado por tres pezas, que representan o nacemento, a adoraci\u00f3n dos Reis e o descenso da cruz. Crese que se perdeu unha cuarta peza na cal se representaba a crucifixi\u00f3n. O baldaquino ten un altar de pedra que conserva a\u00ednda algunhas pinturas de representaci\u00f3n vexetal. Ao lado existe unha inscrici\u00f3n en lat\u00edn.\nCastros: Castro Loureiro e Castro da Aurela (ou Ourela)\nNotas etnogr\u00e1ficas.\nEn Arcos crese que cando morre un cura nado na parroquia, doce veci\u00f1os m\u00e1is morrer\u00e1n antes de cumprir un ano ."}
{"id": "26025", "revid": "1822", "url": "https://gl.wikipedia.org/wiki?curid=26025", "title": "Cequeril, Cuntis", "text": "Santa Mar\u00eda de Cequeril \u00e9 unha parroquia que se localiza no sur do concello de Cuntis. Segundo o IGE en 2011 ti\u00f1a 195 habitantes (115 mulleres e 80 homes), 52 menos ca en 1999. Ten dez entidades de poboaci\u00f3n.\nPatrimonio.\nNo termo parroquial at\u00f3panse cinco estaci\u00f3ns arqueol\u00f3xicas con distintos petr\u00f3glifos, descritos por Ram\u00f3n Sobrino Buhigas na d\u00e9cada de 1920:\nOs arque\u00f3logos dubidan do car\u00e1cter prehist\u00f3rico dos petr\u00f3glifos das estaci\u00f3ns 1, 2 e 5, non s\u00f3 polos motivos debuxados, que non se corresponden coa iconograf\u00eda propia dos petr\u00f3glifos, sen\u00f3n pola secci\u00f3n en V das li\u00f1as, o que fai pensar nun instrumento met\u00e1lico e aguzado, no canto da secci\u00f3n en U caracter\u00edstica dos orixinais. Igualmente, os dese\u00f1os cruciformes da estaci\u00f3n n\u00ba 3 semellan ser da Idade Media, labrados nun intento de cristianizar antigos espazos pag\u00e1ns, \u00e1 vez que se profundaron e modificaron algunhas das li\u00f1as orixinais. En calquera caso, parece seguro que estas modificaci\u00f3ns aproveitaran insculturas prehist\u00f3ricas."}
{"id": "26026", "revid": "1131", "url": "https://gl.wikipedia.org/wiki?curid=26026", "title": "Couselo, Cuntis", "text": "San Miguel de Couselo \u00e9 unha parroquia que se localiza no norte do concello de Cuntis na comarca de Caldas. Segundo o IGE en 2011 ti\u00f1a 189 habitantes (102 mulleres e 87 homes), distribu\u00eddos en 4 entidades de poboaci\u00f3n, o que sup\u00f3n un aumento con relaci\u00f3n ao ano 1999 cando ti\u00f1a 187 habitantes."}
{"id": "26027", "revid": "6484476", "url": "https://gl.wikipedia.org/wiki?curid=26027", "title": "Cuntis, Cuntis", "text": "Santa Mar\u00eda de Cuntis \u00e9 unha parroquia que se localiza no centro do concello de Cuntis. Limita coas parroquias de Arcos, Pi\u00f1eiro, Estacas, Tro\u00e1ns e Cequeril, e cos concellos de Mora\u00f1a e A Estrada. No ano 2009 ti\u00f1a 2.390 habitantes, 245 menos que en 1986. En 1836 ti\u00f1a unha poboaci\u00f3n de feito de 1.316 persoas.\nPatrimonio.\nTen os petr\u00f3glifos de Cartas e Cartas da F\u00f3ra (Cardecide), Outeiro do Forno de tella, Outeiro de Vales, Costa de Vales, Outeiro Grande, Outeiro do Moucho e Outeiro da Camp\u00e1 (no pol\u00edgono industrial).\nConta cos castros de Castroland\u00edn (escavado), Meira, O Castri\u00f1o (Xinzo) e Laxos."}
{"id": "26028", "revid": "5863", "url": "https://gl.wikipedia.org/wiki?curid=26028", "title": "Estacas, Cuntis", "text": "San Fiz de Estacas \u00e9 unha parroquia que se localiza no oeste do concello de Cuntis. Segundo o IGE en 2011 ti\u00f1a 352 habitantes (191 mulleres e 161 homes), 154 menos ca en 1986. Limita cos concellos de Caldas de Reis e Valga."}
{"id": "26029", "revid": "5863", "url": "https://gl.wikipedia.org/wiki?curid=26029", "title": "Pi\u00f1eiro, Cuntis", "text": "San Mamede de Pi\u00f1eiro \u00e9 unha parroquia que se localiza no noroeste do concello de Cuntis na comarca de Caldas. Segundo o IGE en 2011 ti\u00f1a 370 habitantes (195 mulleres e 175 homes), 84 menos ca en 1986. En 1836 ti\u00f1a unha poboaci\u00f3n de feito de 480 persoas.\nLimita coas parroquias de Estacas, Cuntis, Couselo e Arcos e co concello da Estrada ."}
{"id": "26030", "revid": "85894", "url": "https://gl.wikipedia.org/wiki?curid=26030", "title": "Portela, Cuntis", "text": "Santa Eulalia de Portela \u00e9 unha parroquia que se localiza no norte do concello de Cuntis, na comarca de Caldas. Segundo o IGE en 2011 ti\u00f1a 210 habitantes (117 mulleres e 93 homes), 101 menos ca en 1986. En 1836 ti\u00f1a unha poboaci\u00f3n de feito de 327 persoas.\nSituaci\u00f3n.\nA parroquia sit\u00faase preto da portela que separa os vales do Vea (afluente do Ulla) e do Gallo (afluente do Umia), na parte alta deste \u00faltimo e na s\u00faa ribeira dereita xunto cos lugares da Casa da Cruz, Ferreiros, Pi\u00f1eiro, A Casi\u00f1a e A Anllada (pertencentes a Arcos de Furcos) e a parroquia toda de Couselo.\nDe leste para oeste sit\u00faanse Loureiro de Arriba (na parte esquerda do collado mirando cara o val do Gallo), Loureiro de Abaixo, Nov\u00e1s (estes dous xa na parte central) e Portela (na parte esquerda e nas abas de Pedra Lobeira, na serra de Xesteiras). O rego Carb\u00e1ns (afluente do Gallo) ten o seu nacemento nas proximidades da pista asfaltada que une Portela con Nov\u00e1s, xunto \u00e1 escola infantil. Dito rego xunto cos seus regatos tributarios desemboca, xunto \u00f3 rego Sequeiros que ven de Couselo, no r\u00edo Gallo nunha paraxe preto do lugar da Anllada (Arcos de Furcos).\nA N-640 pasa polo medio do n\u00facleo de Nov\u00e1s e nel con\u00e9ctase coa estrada que baixa polas curvas da Bragada en direcci\u00f3n \u00f3 Souto de Vea (A Estrada) e Santiago de Compostela.\nPatrimonio.\nPreto de Loureiro de Arriba e da veci\u00f1a aldea do Pi\u00f1eiro (parroquia de Arcos de Furcos) at\u00f3panse os castros de Castroloureiro e da Aurela, no medio dun eucaliptal e a\u00ednda soterrados baixo terra, o primeiro na marxe dereita do val do rego Freixi\u00f1o (xunto con Loureiro de Riba) e o segundo na esquerda (xunto co Pi\u00f1eiro).\nDestaca-la capela da Nosa Se\u00f1ora de Loreto, situada en Loureiro de Abaixo, e a igrexa parroquial de Santa Eulalia, situada no lugar de Portela. Tam\u00e9n o conxunto de 7 mu\u00ed\u00f1os fari\u00f1eiros no regato que discorre polo medio do lugar de Portela, a\u00ednda que en mal estado de conservaci\u00f3n."}
{"id": "26031", "revid": "5863", "url": "https://gl.wikipedia.org/wiki?curid=26031", "title": "Tro\u00e1ns, Cuntis", "text": "Santa Mar\u00eda de Tro\u00e1ns \u00e9 unha parroquia que se localiza no suroeste do concello de Cuntis, na comarca de Caldas. Limita coas parroquias de Estacas e Cuntis, e cos concellos de Mora\u00f1a e Caldas de Reis.\nEn 1836 ti\u00f1a unha poboaci\u00f3n de feito de 574 persoas. Nos anos que van de 1986 a 2009 a poboaci\u00f3n pasou de 1008 a 732 persoas, o cal significou unha perda do 35,1%. Segundo o IGE en 2011 ti\u00f1a 720 habitantes (375 mulleres e 345 homes).\nCultura.\nToponimia.\nO top\u00f3nimo Tro\u00e1ns procede (pasando pola ca\u00edda da lateral intervoc\u00e1lica) dun antrop\u00f3nimo xerm\u00e1nico na locuci\u00f3n \"[villa(m)] Thrudilanis\" e est\u00e1 composto por \"thrud\", \"forza\", un sufixo diminutivo \"illa\" e a terminaci\u00f3n do xenitivo latino."}
{"id": "26032", "revid": "85894", "url": "https://gl.wikipedia.org/wiki?curid=26032", "title": "Bidueiros, Doz\u00f3n", "text": "Santa Mar\u00eda de Bidueiros \u00e9 unha parroquia que se localiza no sur do concello de Doz\u00f3n. Segundo o INE en 2010 ti\u00f1a 228 habitantes (115 mulleres e 113 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 287 habitantes."}
{"id": "26033", "revid": "5863", "url": "https://gl.wikipedia.org/wiki?curid=26033", "title": "O Castro, Doz\u00f3n", "text": "San Salvador do Castro \u00e9 unha parroquia que se localiza no sur do concello de Doz\u00f3n. Segundo o IGE en 2011 ti\u00f1a 360 habitantes (196 mulleres e 164 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 460 habitantes."}
{"id": "26034", "revid": "5863", "url": "https://gl.wikipedia.org/wiki?curid=26034", "title": "Doz\u00f3n, Doz\u00f3n", "text": "Santa Mar\u00eda de Doz\u00f3n \u00e9 unha parroquia que se localiza no leste do concello de Doz\u00f3n. Segundo o padr\u00f3n municipal de 2012 ti\u00f1a 214 habitantes (107 mulleres e 107 homes), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 369 habitantes.\nHistoria.\nSanta Mar\u00eda de Doz\u00f3n integrou en 1890 a antiga parroquia de San Pedro do Mosteiro que foi suprimida no plan de arranxo da diocese lucense.\nPatrimonio hist\u00f3rico.\nNesta parroquia, no lugar do Mosteiro, est\u00e1 situada a Igrexa de San Pedro de Vilanova de Doz\u00f3n."}
{"id": "26035", "revid": "5863", "url": "https://gl.wikipedia.org/wiki?curid=26035", "title": "As Maceiras, Doz\u00f3n", "text": "San Remixio das Maceiras \u00e9 unha parroquia que se localiza no oeste do concello de Doz\u00f3n. Segundo o IGE en 2011 ti\u00f1a 65 habitantes (39 homes e 29 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 93 habitantes."}
{"id": "26036", "revid": "85894", "url": "https://gl.wikipedia.org/wiki?curid=26036", "title": "Saa, Doz\u00f3n", "text": "Santiago de Saa \u00e9 unha parroquia que se localiza no norte do concello de Doz\u00f3n. Segundo o INE en 2011 ti\u00f1a 227 habitantes (115 homes e 112 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 280 habitantes.\nPatrimonio.\nEntre os monumentos da parroquia destacan a igrexa parroquial e un cruceiro."}
{"id": "26037", "revid": "85894", "url": "https://gl.wikipedia.org/wiki?curid=26037", "title": "Sangui\u00f1edo, Doz\u00f3n", "text": "Santa Mar\u00eda de Sangui\u00f1edo \u00e9 unha parroquia que se localiza no oeste do concello de Doz\u00f3n. Segundo o IGE en 2011 ti\u00f1a 157 habitantes (81 mulleres e 76 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 195 habitantes."}
{"id": "26038", "revid": "97080", "url": "https://gl.wikipedia.org/wiki?curid=26038", "title": "O Sisto, Doz\u00f3n", "text": "San Xo\u00e1n do Sisto \u00e9 unha parroquia que se localiza no norte do concello de Doz\u00f3n. Segundo o padr\u00f3n municipal de 2013 ti\u00f1a 264 habitantes (134 mulleres e 130 homes), distribu\u00eddos en 10 entidades de poboaci\u00f3n, o que sup\u00f3n unha gran diminuci\u00f3n en relaci\u00f3n ao ano 1999 cando ti\u00f1a 422 habitantes."}
{"id": "26039", "revid": "85894", "url": "https://gl.wikipedia.org/wiki?curid=26039", "title": "Vilarello, Doz\u00f3n", "text": "Santo Andr\u00e9 de Vilarello \u00e9 unha parroquia que se localiza no norte do concello de Doz\u00f3n. Segundo o IGE en 2011 ti\u00f1a 104 habitantes (54 homes e 50 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 124 habitantes."}
{"id": "26040", "revid": "85894", "url": "https://gl.wikipedia.org/wiki?curid=26040", "title": "Agar, A Estrada", "text": "Santa Mari\u00f1a de Agar \u00e9 unha parroquia que se localiza no concello da Estrada. Segundo o IGE en 2011 ti\u00f1a 139 habitantes (71 mulleres e 68 homes), o que sup\u00f3n unha diminuci\u00f3n respecto do ano 1986 cando ti\u00f1a 274 habitantes. En 1842 ti\u00f1a unha poboaci\u00f3n de feito de 197 persoas.\nFestas.\nNo 18 de xullo celebra as festas parroquiais na honra de Santa Mari\u00f1a."}
{"id": "26041", "revid": "23204", "url": "https://gl.wikipedia.org/wiki?curid=26041", "title": "Agui\u00f3ns, A Estrada", "text": "Santa Mar\u00eda de Agui\u00f3ns \u00e9 unha parroquia que se localiza no concello da Estrada. Segundo o IGE en 2011 ti\u00f1a 271 habitantes (140 mulleres e 131 homes), o que sup\u00f3n unha diminuci\u00f3n respecto de 1986 cando ti\u00f1a 332 habitantes. En 1842 ti\u00f1a unha poboaci\u00f3n de feito de 197 persoas.\nCelebra as festas parroquiais o 15 de agosto, seguidas \u00f3 d\u00eda seguinte con San Roque."}
{"id": "26042", "revid": "1131", "url": "https://gl.wikipedia.org/wiki?curid=26042", "title": "Arca, A Estrada", "text": "San Miguel de Arca \u00e9 unha parroquia que se localiza no concello da Estrada. Segundo o IGE en 2009 ti\u00f1a 176 habitantes (97 mulleres e 79 homes), 421 menos ca en 1986. En 1842 ti\u00f1a unha poboaci\u00f3n de feito de 218 persoas. Ten dez entidades de poboaci\u00f3n.\nXentilicio.\nO seu xentilicio, de orixe castelanizante, \u00e9 arque\u00f1o."}
{"id": "26043", "revid": "1888", "url": "https://gl.wikipedia.org/wiki?curid=26043", "title": "Arnois, A Estrada", "text": "San Xiao de Arnois \u00e9 unha parroquia situada no concello da Estrada. Segundo o IGE en 2012 ti\u00f1a 389 habitantes (187 mulleres e 202 homes), o que sup\u00f3n unha diminuci\u00f3n respecto de 1986 cando ti\u00f1a 592 habitantes. En 1842 ti\u00f1a unha poboaci\u00f3n de feito de 218 persoas.\nXeograf\u00eda.\nLimita ao norte coa parroquia de San Miguel de Castro (separada polo regato de Eileixido), ao sur con Riob\u00f3 e Berres (separadas polo r\u00edo Boo), ao leste Oca (co regato da Grela por medio) e ao oeste o r\u00edo Ulla.\nDista da Estrada uns 13 km. Pasan por Arnois a estrada N-525 (Santiago a Ourense) e a provincial de Callobre \u00e1 Ponte Ledesma. As demais v\u00edas consisten en cami\u00f1os veci\u00f1ais e as pontes Ulla e Eileixido.\nEtimolox\u00eda.\nO top\u00f3nimo Arnois, ao igual que outros como Arnoia, Arnela ou Arnego, poder\u00edan proceder da ra\u00edz preindoeuropea *\"arn\", que vir\u00eda indicando a situaci\u00f3n da poboaci\u00f3n nun val ou depresi\u00f3n."}
{"id": "26044", "revid": "85894", "url": "https://gl.wikipedia.org/wiki?curid=26044", "title": "Baloira, A Estrada", "text": "San Salvador de Baloira \u00e9 unha parroquia que se localiza no concello da Estrada. Segundo o IGE en 2009 ti\u00f1a 93 habitantes (52 mulleres e 41 homes), distribu\u00eddos en 6 entidades, o que sup\u00f3n unha diminuci\u00f3n respecto de 1986 cando ti\u00f1a 101 habitantes. En 1842 ti\u00f1a unha poboaci\u00f3n de feito de 98 persoas.\nPatrimonio.\nH\u00f3rreo da casa de Tanoira.\nAs festas patronais por San Salvador cel\u00e9branse o 7 de agosto. Tam\u00e9n se fai festa en Santa Luc\u00eda, que celebran o primeiro domingo de maio."}
{"id": "26045", "revid": "1822", "url": "https://gl.wikipedia.org/wiki?curid=26045", "title": "Barbude, A Estrada", "text": "San Marti\u00f1o de Barbude \u00e9 unha parroquia que se localiza no concello da Estrada. Segundo o IGE en 2009 ti\u00f1a 113 habitantes (58 mulleres e 55 homes), distribu\u00eddos en 4 entidades, o que sup\u00f3n unha diminuci\u00f3n respecto de 1986 cando ti\u00f1a 171 habitantes. En 1842 ti\u00f1a unha poboaci\u00f3n de feito de 159 persoas.\nFestas.\nA festa do patr\u00f3n, San Marti\u00f1o, cel\u00e9brase o 11 de novembro, pero tam\u00e9n hai unha romer\u00eda popular o Domingo de Pascua, na que se celebra a San L\u00e1zaro, con ofrendas de cacheiras e u\u00f1as de porco, que logo se poxan \u00e1 sa\u00edda da misa ."}
{"id": "26046", "revid": "85894", "url": "https://gl.wikipedia.org/wiki?curid=26046", "title": "Barcala, A Estrada", "text": "Santa Mari\u00f1a de Barcala \u00e9 unha parroquia que se localiza no concello da Estrada. Segundo o IGE en 2009 ti\u00f1a 99 habitantes (53 mulleres e 46 homes), distribu\u00eddos en 2 entidades, o que sup\u00f3n unha diminuci\u00f3n respecto de 1986 cando ti\u00f1a 137 habitantes. En 1842 ti\u00f1a unha poboaci\u00f3n de feito de 167 persoas.\nPatrimonio.\nA Igrexa de Santa Mari\u00f1a de Barcala \u00e9 rom\u00e1nica pero bastante reformada. Ten \u00e1bsida rectangular entre dous pares de contrafortes e unha vent\u00e1 en arquivolta t\u00f3rica semicircular.\nAs festas patronais cel\u00e9branse o 18 de xullo, continuando co Sacramento o 19 e con San Roque o 20 ."}
{"id": "26047", "revid": "85894", "url": "https://gl.wikipedia.org/wiki?curid=26047", "title": "Berres, A Estrada", "text": "San Vicenzo de Berres \u00e9 unha parroquia que se localiza no concello pontevedr\u00e9s da Estrada. Segundo o IGE en 2010 ti\u00f1a 431 habitantes (206 mulleres e 225 homes), distribu\u00eddos en 15 entidades, o que sup\u00f3n unha diminuci\u00f3n respecto de 1986 cando ti\u00f1a 597 habitantes. En 1842 ti\u00f1a unha poboaci\u00f3n de feito de 549 persoas.\nXeograf\u00eda.\n\u00c1rea recreativa e praia fluvial O Areal."}
{"id": "26048", "revid": "23204", "url": "https://gl.wikipedia.org/wiki?curid=26048", "title": "Callobre, A Estrada", "text": "San Marti\u00f1o de Callobre \u00e9 unha parroquia que se localiza no concello da Estrada. Segundo o IGE en 2011 ti\u00f1a 426 habitantes (239 mulleres e 187 homes), distribu\u00eddos en 12 entidades, o que sup\u00f3n unha diminuci\u00f3n respecto de 1986 cando ti\u00f1a 667 habitantes. En 1842 ti\u00f1a unha poboaci\u00f3n de feito de 372 persoas.\nXeograf\u00eda.\nA Fervenza de Callobre at\u00f3pase no r\u00edo Li\u00f1ares, formando un singular espazo natural.\nA Sobreira de Vali\u00f1as \u00e9 unha sobreira centenaria de grandes dimensi\u00f3ns. Pertence ao Pazo do mesmo nome.\nPatrimonio.\nA Casa de Vali\u00f1as, no lugar de Vilar, preto do r\u00edo Li\u00f1ares, pertenceu aos Figueroa Berm\u00fadez. Destaca a cheminea e entre as dependencias, un h\u00f3rreo e unha capela."}
{"id": "26049", "revid": "23204", "url": "https://gl.wikipedia.org/wiki?curid=26049", "title": "Cereixo, A Estrada", "text": "San Xurxo de Cereixo \u00e9 unha parroquia que se localiza no concello da Estrada. Segundo o IGE en 2012 ti\u00f1a 184 habitantes (103 mulleres e 81 homes), distribu\u00eddos en 10 entidades, o que sup\u00f3n unha diminuci\u00f3n respecto de 1986 cando ti\u00f1a 597 habitantes. En 1842 ti\u00f1a unha poboaci\u00f3n de feito de 265 persoas.\nCereixo na cultura popular.\nO San Xurxo de Cereixo \u00e9 protector da facenda, do gando, e o d\u00eda do santo os veci\u00f1os levan \u00e1 igrexa milleiros de aguilladas para que o santo as bendiga, e ofr\u00e9cenlle carne, froitos ou di\u00f1eiro. Contan que en 1904, un veci\u00f1o de Guimarei,outra parroquia lindeira, non quixo que a muller lle levara carne \u00f3 santo e, a\u00ednda m\u00e1is, xurou que a carne \u00eda comela el e \u00f3 santo levar\u00edalle os \u00f3sos, gab\u00e1ndose na festa do que dixera. As\u00ed o fixo, pero cando volveu a casa atopou os seus porcos mortos, e non puido criar outro nos dez anos seguintes ."}
{"id": "26050", "revid": "25871", "url": "https://gl.wikipedia.org/wiki?curid=26050", "title": "Codeseda, A Estrada", "text": "San Xurxo de Codeseda \u00e9 unha parroquia do concello da Estrada. Segundo o IGE en 2009 ti\u00f1a 393 habitantes (216 mulleres e 177 homes), distribu\u00eddos en 25 entidades, o que sup\u00f3n unha diminuci\u00f3n respecto de 1986 cando ti\u00f1a 628 habitantes. En 1842 ti\u00f1a unha poboaci\u00f3n de feito de 692 persoas.\nPatrimonio.\nA igrexa de San Xurxo de Codeseda \u00e9 de \u00e1bsida pentagonal con arquivoltas semicirculares t\u00f3ricas unida \u00e1 nave mediante un corpo rectangular limitado polo arco triunfal e outro arco paralelo que marca o arranque da porci\u00f3n semicircular.\nNo lugar existiu o mosteiro de Augas Santas, anterior a 1164. Ao seu car\u00f3n est\u00e1 a casa reitoral e un cruceiro.\nA capela da Virxe de Guadalupe, edificada cara a 1748, enc\u00f3ntrase no medio dunha carballeira no lugar da Grela.\nA capela de San Brais foi fundada por Francisco G\u00f3mez no ano 1670 e sit\u00faase no lugar de Monteagudo. \u00d3 seu car\u00f3n at\u00f3pase o Pazo de Monteagudo ou Casa de Ballesteros, catalogado no inventario patrimonial de Galicia.\nNa parroquia hai tres castros. O castro das Cercas (GA36017018), situado preto das Quintas; o castro de Trocastrello (GA36017038), tam\u00e9n co\u00f1ecido como castro de Ribela, castro de Entrecastrelo, castro de Parada ou castro da Eira dos Mouros; o castro do Outeiro Grande, en Marcenlos, citado na bibliograf\u00eda de Ferm\u00edn Bouza-Brey.\nNa parroquia hai numerosos h\u00f3rreos e algunha h\u00f3rrea."}
{"id": "26051", "revid": "89787", "url": "https://gl.wikipedia.org/wiki?curid=26051", "title": "Cora, A Estrada", "text": "San Miguel de Cora \u00e9 unha parroquia que se localiza no concello da Estrada. Segundo o IGE en 2011 ti\u00f1a 228 habitantes (119 mulleres e 109 homes), distribu\u00eddos en 6 entidades, o que sup\u00f3n unha diminuci\u00f3n respecto de 1986 cando ti\u00f1a 283 habitantes. En 1842 ti\u00f1a unha poboaci\u00f3n de feito de 414 persoas."}
{"id": "26052", "revid": "98629", "url": "https://gl.wikipedia.org/wiki?curid=26052", "title": "Couso, A Estrada", "text": "Santa Mar\u00eda de Couso \u00e9 unha parroquia que se localiza no concello da Estrada. Segundo o IGE en 2011 ti\u00f1a 228 habitantes (121 mulleres e 107 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n respecto de 1986 cando ti\u00f1a 254 habitantes. En 1842 ti\u00f1a unha poboaci\u00f3n de feito de 196 persoas.\nXeograf\u00eda.\nEst\u00e9ndese ao norte do concello da Estrada, a car\u00f3n da estrada C-541 e remata na Ponte Vea, cami\u00f1o da cidade de Santiago de Compostela. Forma parte do Cami\u00f1o Real que chegaba pola beira esquerda do r\u00edo Ulla dende Pontecesures por Bumio, e da ruta francesa do cami\u00f1o de Santiago, que dende as terras de Cuntis se dirix\u00eda a Santiago de Compostela. Ten 1,8\u00a0km\u00b2.\nPatrimonio.\nA ponte rom\u00e1nica de Pontevea sobre o r\u00edo Ulla (antigo paso da estrada C-541), de seis arcos, est\u00e1 representada no escudo do concello da Estrada. Une A Estrada e o val de Vea con Santiago de Compostela. Ao seu lado constru\u00eduse unha nova ponte para dar facilidade ao tr\u00e1fico at\u00e9 a vila, xa que a antiga s\u00f3 mide 2,5 m de ancho.\nA Igrexa parroquial ten unha mestura de estilos arquitect\u00f3nicos. Na parroquia hai dous cruceiros con figura, un en Sequeir\u00f3 e outro en Ma\u00edndo.\nA Casa forte de Ma\u00edndo (s\u00e9culo XVI), foi residencia do Conde de Ximonde, Pedro de Cisneros. O Condado de Ximonde foi dono dunhas importantes pesqueiras de salm\u00f3n. At\u00f3pase moi ben conservada, e na actualidade \u00e9 propiedade da familia Lissarrague.\nO couto salmoneiro de Couso, m\u00e1is co\u00f1ecido como Xirimbao, pertence ao r\u00edo Ulla. Conta cunha pasarela peonil de arame (recentemente restaurada) que une os concellos de A Estrada e Teo e dende a que se pode observar todo o couto e unha gran parte da aldea de Ma\u00edndo.\nLendas e tradici\u00f3ns.\nC\u00f3ntase que nesta parroquia naceu en 1835 Pepa a Loba, figura lendaria do bandoleirismo galego do s\u00e9culo XIX.\nOs entroidos dos Xenerais do Ulla est\u00e1n documentados dende 1780, coa mascarada da parroquia de Oca, dos que falaba o escritor Alfredo Vicenti. Seguiu esa tradici\u00f3n a trav\u00e9s dos tempos, ag\u00e1s no per\u00edodo da guerra civil espa\u00f1ola. Durante a segunda metade do s\u00e9culo XX celebrouse un entroido conxunto de varias das parroquias do Val de Vea (Couso, Santa Cristina de Vea e San Xurxo de Vea), celebr\u00e1ndose na actualidade por separado.\nEn Couso cel\u00e9brase anualmente, normalmente o 14 de agosto, desde 1995, a festa de m\u00fasica folk As nosas m\u00fasicas. Tam\u00e9n se celebra a festa do escalo o primeiro domingo de agosto. Na mesma organ\u00edzase un concurso de pesca do mencionado peixe, as\u00ed como a posterior degustaci\u00f3n do mesmo e doutros produtos t\u00edpicos da zona."}
{"id": "26053", "revid": "89787", "url": "https://gl.wikipedia.org/wiki?curid=26053", "title": "Curantes, A Estrada", "text": "San Miguel de Curantes \u00e9 unha parroquia que se localiza no concello da Estrada. Segundo o IGE en 2009 ti\u00f1a unha poboaci\u00f3n de 204 habitantes (114 mulleres e 90 homes), distribu\u00edda en 12 entidades, o que sup\u00f3n unha diminuci\u00f3n respecto de 1986 cando ti\u00f1a 305 habitantes. En 1842 ti\u00f1a unha poboaci\u00f3n de feito de 448 persoas.\nXeograf\u00eda.\nO r\u00edo Curantes, afluente do Li\u00f1ares, forma un espazo natural onde se atopan d\u00faas fervenzas denominadas \u201cPicho da Fervenza\u201d e \u201cPoza de Maim\u00f3n\u201d. Estes saltos de auga foron aproveitados para a instalaci\u00f3n de mu\u00ed\u00f1os. O val nas ladeiras do monte de San Sebasti\u00e1n foi declarado de Interese Paisax\u00edstico.\nFestas.\nNa Carballeira de Pousada cel\u00e9brase a Romar\u00eda Interxeracional dos Pereiri\u00f1os, como homenaxe ao labor cultural e econ\u00f3mico dos emigrantes que a principios do s\u00e9culo XX crearon as Sociedades de Instruci\u00f3n para constru\u00edr escolas en Galicia. A s\u00faa orixe rem\u00f3ntase a 1916 cando se fixo o primeiro certame escolar na carballeira co obxectivo de incentivar a asistencia dos nenos \u00e1 escola; foi organizado polo Sindicato Agrario de Pardemar\u00edn, con fondos dos emigrantes de Am\u00e9rica."}
{"id": "26054", "revid": "89787", "url": "https://gl.wikipedia.org/wiki?curid=26054", "title": "A Estrada, A Estrada", "text": "San Paio da Estrada \u00e9 unha parroquia que se localiza no concello da Estrada na comarca de Tabeir\u00f3s - Terra de Montes. Segundo o IGE en 2009 ti\u00f1a 9\u00a0196 habitantes (4\u00a0741 mulleres e 4\u00a0455 homes), distribu\u00eddos en 5 entidades, o que sup\u00f3n un aumento respecto de 1986 cando ti\u00f1a 6\u00a0445 habitantes. En 1842 ti\u00f1a unha poboaci\u00f3n de feito de 151 persoas. Nesta parroquia est\u00e1 a vila da Estrada, capital do concello.\nHistoria.\nA Estrada emerxeu como parroquia no ano 1855 substitu\u00edndo a San Paio de Figueiroa."}
{"id": "26055", "revid": "4459", "url": "https://gl.wikipedia.org/wiki?curid=26055", "title": "Caxubo", "text": ""}
{"id": "26059", "revid": "98629", "url": "https://gl.wikipedia.org/wiki?curid=26059", "title": "Saga de Pilaf", "text": "A Saga de Pilaf ou a Saga do Emperador Pilaf \u00e9 a primeira saga de ficci\u00f3n do manga e anime Dragon Ball. Nesta saga, Son Goku e Bulma co\u00f1\u00e9cense, e conseguen aliados coma Yamcha, Puar, Oolong, Chichi, Mestre Mutenroi e outros, a\u00ednda que alg\u00fans comezan coma inimigos. O vil\u00e1n principal da saga \u00e9 o emperador Pilaf xunto cos seus serventes, Shuu e Mai.\nAlg\u00fans dos personaxes e das situaci\u00f3ns desta primeira parte de Dragon Ball son unha reelaboraci\u00f3n do manga Dragon Boy de Akira Toriyama. Ademais, a influencia da lenda-novela chinesa Viaxe \u00f3 oeste est\u00e1 moi presente nesta parte.\nHistoria.\nUnha rapaza de 16 anos chamada Bulma atopou unha b\u00f3la do drag\u00f3n no faiado da s\u00faa casa. Tras saber que reunindo t\u00f3dalas b\u00f3las (sete en total) aparecer\u00eda o drag\u00f3n sagrado, chamado Shenron, e conceder\u00eda un desexo, lanzouse na s\u00faa procura. Para isto inventou un radar que captura as pequenas vibraci\u00f3ns que emiten as b\u00f3las, indicando as\u00ed o lugar onde se atopan.\nAs\u00ed comeza a historia; pero cando Bulma estaba a busca-la terceira b\u00f3la atropelou a un estra\u00f1o neno con rabo e con gran forza e resistencia: Son Goku. Este, crendo que lle atacaba un monstro reaccionou erguendo o coche de Bulma e lanz\u00e1ndoo, resistindo ademais os disparos de Bulma, que ter\u00eda que lle explicar que ela non \u00e9 ning\u00fan monstro, sen\u00f3n unha rapaza. As\u00ed co\u00f1ecer\u00edanse Bulma e Songoku.\nAdemais, Son Goku pos\u00fae a b\u00f3la do drag\u00f3n de catro estrelas, un agasallo do seu av\u00f3 Son Gohan xa morto e que usa para falar con el. Son Goku non sabe nada da lenda do drag\u00f3n polo que Bulma expl\u00edcalle a historia das b\u00f3las e p\u00eddelle a s\u00faa. Son Goku negarase posto que \u00e9 a \u00fanica lembranza do seu av\u00f3 polo que Bulma dille que o acompa\u00f1e a buscalas. Deste xeito, non perder\u00eda a b\u00f3la e poder\u00eda usar \u00f3 incrible Son Goku como axuda.\nNa aventura, Son Goku atopa unha tartaruga (Umigame) que se perdera e non daba volto \u00f3 mar. Contra a decisi\u00f3n de Bulma, Son Goku decide axudar \u00e1 tartaruga que, unha vez no mar, como agradecemento vai buscar \u00f3 seu amo, o Mestre Mutenroi, para que lles dea un agasallo. \u00d3 final d\u00e1lle a Bulma unha b\u00f3la do drag\u00f3n, a cambio de que lle ensine as bragas. Mutenroi quedar\u00e1 abraiado xa que na noite anterior Son Goku quit\u00e1rallas mentres Bulma durm\u00eda. A Son Goku agas\u00e1llalle a Nube Kinto, un medio de transporte voador no que s\u00f3 poden subir as persoas de bo coraz\u00f3n (nin Bulma nin Mutenroi).\nM\u00e1is tarde, chegan a unha vila onde Oolong, un porco coa habilidade de se transformar en calquera cousa durante un tempo limitado, ameaza \u00f3s seus habitantes. Tras ser derrotado por Son Goku, \u00fanese na procura. Ademais os habitantes da vila danlles outra b\u00f3la coma agradecemento.\nOs tres seguen a s\u00faa viaxe, e as\u00ed chegan a un deserto, onde aparecen os bandidos Yamcha e mailo seu servente Puar, que pos\u00fae a mesma capacidade ca Oolong. Yamcha e Son Goku comezan unha pelexa e, a\u00ednda que Son Goku est\u00e1 famento, ningu\u00e9n acaba ga\u00f1ando. Non obstante, Bulma, que estaba botando unha soneca, esperta e at\u00f3pase con Yamcha . Isto fai que o bandido te\u00f1a que fuxir xa que perde t\u00f3dalas forzas cando ve a unha rapaza. Xa pola noite, Yamcha e m\u00e1is Puar tentan roub\u00e1rllelas b\u00f3las do drag\u00f3n, para lle poder pedir \u00f3 drag\u00f3n que lle quite o medo \u00e1s mulleres, pero non te\u00f1en \u00e9xito. \u00d3 final Yamcha decide seguilos sen que se decaten.\nO grupo dir\u00edxese \u00f3 monte de Gyumao seguindo co radar unha das b\u00f3las. O problema \u00e9 que o monte est\u00e1 en chamas e non se pode pasar, polo que Gyumao enviou \u00e1 s\u00faa filla Chichi a buscar \u00f3 mestre Mutenroi para que lle dera en abano m\u00e1xico co que poder apaga-lo lume. Son Goku vaina buscar e unha vez que a atopa, dir\u00edxense os dous \u00e1 casa de Mutenroi na nube Kinton. O problema \u00e9 que Mutenroi xa non ten o abano, non obstante, decide ir apaga-lo lume persoalmente, coa condici\u00f3n de que poida toca-lo peito de Bulma. Ela, que non o pensa permitir, convence a Oolong para que sexa el transformado quen a substit\u00faa. Despois disto, Mutenroi apaga o lume usando a Onda Vital (Kame Hame Ha), a\u00ednda que deixa todo destru\u00eddo. As\u00ed Bulma atopa a b\u00f3la e Son Goku abraia a todos facendo unha pequena Onda Vital. Deseguido proseguen o seu cami\u00f1o, seguidos sempre por Yamcha e Puar.\nNo cami\u00f1o at\u00f3panse co Xefe Coello (Toninjinka) que converte a Bulma nunha cenoria. Son Goku coa axuda de Yamcha e Puar conseguiranlle devolve-lo aspecto a Bulma. M\u00e1is tarde son atracados e perden a mochila coas b\u00f3las, ag\u00e1s a de Son Goku que a levaba con el. \u00c9 aqu\u00ed cando Yamcha dec\u00eddelles axudar e as\u00ed todo o grupo dir\u00edxese \u00f3 territorio de Pilaf, onde est\u00e1 situado o seu palacio. Pilaf, xunto con Mai e Shuu, tam\u00e9n desexa as b\u00f3las m\u00e1xicas para se-lo amo do mundo.\nUnha vez dentro do palacio, e tras superar unha morea de trampas, quedan atrapados nunha habitaci\u00f3n onde son durmidos cun gas e onde lle quitan a \u00faltima b\u00f3la. Tentan sa\u00edr cunha Onda Vital de Son Goku pero s\u00f3 conseguen facer un pequeno burato polo que escapan Oolong e Puar. Entrementres Pilaf convoca \u00f3 drag\u00f3n para lle pedi-lo seu desexo a\u00ednda que grazas \u00e1 intervenci\u00f3n de Oolong, o \u00fanico desexo que se conceder\u00e1 ser\u00e1n unhas bragas. Shenron desaparece coas b\u00f3las e Pilaf atr\u00e1paos de novo nunha sala onde, unha vez que saia o sol pola ma\u00f1\u00e1, morrer\u00e1n de calor. Por\u00e9n, Son Goku \u00f3 mira-la l\u00faa chea transf\u00f3rmase nun gorila xigante (Oozaru) destru\u00edndoo todo e podendo escapar. Yamcha conseguiralle suxeita-lo rabo a Son Goku para que as\u00ed llo corte Puar.\nBulma e Yamcha parecen namorados, e deciden ir \u00e1 cidade xunto con Oolong e Puar, mentres que Songoku decide irse adestrar co Mestre Mutenroi."}
{"id": "26061", "revid": "23204", "url": "https://gl.wikipedia.org/wiki?curid=26061", "title": "Historia da ciencia ficci\u00f3n", "text": "A expresi\u00f3n ciencia ficci\u00f3n (\"science fiction\") utilizouna por vez primeira en 1851 un escritor ingl\u00e9s chamado William Wilson no seu libro \"A Little Earnest Book upon a Great Old Subject\", pero o termo non se xeneralizou coa s\u00faa acepci\u00f3n actual ata que o editor Hugo Gernsback o incorporou en 1926 \u00e1 portada da revista estadounidense \"Amazing Stories\" (logo de facer un intento previo co termo \"scientifiction\", que non chegou a callar). Ata esa data as narraci\u00f3ns que hoxe d\u00eda non dubidamos en cualificar de ficci\u00f3n cient\u00edfica recib\u00edan diversos nomes: viaxes fant\u00e1sticas, relatos de mundos perdidos, utop\u00edas, novelas cient\u00edficas etc. Ata onde hai que retroceder no tempo para atopar a primeira historia a que lle acaia a definici\u00f3n de ficci\u00f3n cient\u00edfica \u00e9 unha cuesti\u00f3n aberta, na que existe pouco consenso entre eruditos e afeccionados.\nElementos de ficci\u00f3n cient\u00edfica anteriores ao s\u00e9culo XIX.\nAntig\u00fcidade e Idade Media.\nDiversos historiadores procuraron unha historia antiga para o x\u00e9nero, pero a opini\u00f3n maioritaria \u00e9 que as obras propostas constit\u00faen, no mellor dos casos, exemplos temper\u00e1s de protoficci\u00f3n cient\u00edfica.\nPara Lester del Rei a primeira obra de ficci\u00f3n cient\u00edfica coincide co primeiro texto literario conservado: a epopea sumeria de Gilgamesh (II milenio adC). Este poema incl\u00fae un episodio sobre unha inundaci\u00f3n que, en certo xeito, lembra a unha obra de ficci\u00f3n cient\u00edfica apocal\u00edptica. Con todo, a epopea de Gilgamesh p\u00f3dese clasificar probablemente mellor como literatura fant\u00e1stica, pois hai pouco de ciencia ou de tecnolox\u00eda nela.\nL. Sprague DeCamp e outros citan a \"Historia verdadeira\" de Luciano, na que imaxina unha viaxe \u00e1 L\u00faa nun barco arrastrado por unha providencial treboada e onde, entre outras marabillas, ve aos selenitas, que non te\u00f1en ano, fia-los metais e o vidro para facer traxes, beber zume de aire ou quitarse e po\u00f1erse os ollos, e asiste \u00e1 guerra entre o emperador selenita e o solar. Pero segundo Kingsley Amis \"Historia verdadeira\" \"apenas \u00e9 ficci\u00f3n cient\u00edfica, xa que acumula deliberadamente extravagancia sobre extravagancia para lograr un efecto c\u00f3mico.\" Outras obras gregas con elementos de ficci\u00f3n cient\u00edfica son \"As nubes\" e \"Os paxaros\" de Arist\u00f3fanes e as descrici\u00f3ns da Atl\u00e1ntida de Plat\u00f3n.\nTam\u00e9n se propuxeron como precedentes da ficci\u00f3n cient\u00edfica outras obras da literatura fant\u00e1stica: desde o \"Beowulf\" e o \"Cantar dos Nibelungos\" ata a \"Divina Comedia\" de Dante e \"a Tempestade\" de Shakespeare, con distinto grao de \u00e9xito. \"A Tempestade\" cont\u00e9n o prototipo de historia con cient\u00edfico tolo, e foi adaptada como pel\u00edcula da ficci\u00f3n cient\u00edfica co t\u00edtulo de \"Planeta prohibido\".\nProtoficci\u00f3n cient\u00edfica (s. XVI-XVIII).\nA literatura que se asemella \u00e1 ficci\u00f3n cient\u00edfica ou ciencia ficci\u00f3n moderna realmente non comezou ata o s\u00e9culo XVI. Os descubrimentos nas ciencias e o amencer da Ilustraci\u00f3n inspiraron a literatura influ\u00edda por estes avances.\nUn dos casos m\u00e1is temper\u00e1ns \u00e9 o mundo perfecto imaxinado por Thomas More na novela \"Utop\u00eda\" (1515). O nome que d\u00e1 More ao seu pa\u00eds ideal ser\u00eda tomado prestado por moitos escritores posteriores de ficci\u00f3n cient\u00edfica, e o leitmotiv da Utop\u00eda \u00e9 com\u00fan no x\u00e9nero. \u00c9 notable que tanto More coma Francis Bacon, pensadores prominentes da Ilustraci\u00f3n, escribisen traballos de protoficci\u00f3n cient\u00edfica.\nAs viaxes imaxinarias \u00e1 l\u00faa aparecen no s\u00e9culo XVII, primeiro na obra \"O so\u00f1o\" de Johannes Kepler (\"Somnium\", 1634), e posteriormente na \"Historia c\u00f3mica dos estados e imperios da l\u00faa\" de Cyrano de Bergerac (1656). A viaxe espacial tam\u00e9n figura no \"Microm\u00e9gas\" de Voltaire ( 1752 ).\nOutros traballos temper\u00e1ns significativos son o mundo alternativo atopado no \u00e1rtico por unha moza da nobreza na novela \"A descrici\u00f3n dun mundo novo, chamado o Arder-Mundo\" de Margaret Cavendish (1666), a narraci\u00f3n da vida no futuro en \"l'An 2440\" de Louis-S\u00e9bastien Mercier, e as descrici\u00f3ns de culturas estranxeiras en \"As viaxes de Gulliver\" de Jonathan Swift (1726 ) e en \"As viaxes subterr\u00e1neas de Niels Klim\" de Ludvig Holberg.\nFicci\u00f3n cient\u00edfica primitiva (s. XIX).\nEuropa.\nPara moitos a primeira obra de ficci\u00f3n cient\u00edfica, tal e como hoxe se entende, \u00e9 \"Frankenstein ou o moderno Prometeo\" de Mary Shelley, publicada en 1818. No seu libro \"Billion Year Spree\", Brian Aldiss afirma que Frankenstein representa \"o primeiro traballo seminal ao cal se lle pode aplicar loxicamente a etiqueta de ficci\u00f3n cient\u00edfica\". \u00c9 tam\u00e9n a primeira do subx\u00e9nero do \"cient\u00edfico tolo\". A\u00ednda que est\u00e1 asociada normalmente ao x\u00e9nero g\u00f3tico de terror, a novela introduce temas de ficci\u00f3n cient\u00edfica tales como o uso da tecnolox\u00eda para alcanzar logros m\u00e1is al\u00f3 da ciencia contempor\u00e1nea, e a un \u00bfnon-humano? como antagonista, o que permite unha visi\u00f3n da condici\u00f3n humana desde unha \u00f3ptica externa. Aldiss considera que a ficci\u00f3n cient\u00edfica en xeral deriva as s\u00faas convenci\u00f3ns da novela g\u00f3tica. Outra novela futurista de Shelley, \"O \u00faltimo home\", tam\u00e9n se cita a mi\u00fado como a primeira novela verdadeira de ficci\u00f3n cient\u00edfica.\nOs primeiros anos trala aparici\u00f3n de Frankenstein deron poucos froitos ao x\u00e9nero, pero na d\u00e9cada de 1850 aparece o que probablemente pasa por ser un dos autores m\u00e1is prol\u00edficos do s\u00e9culo XIX no campo das aventuras de corte cient\u00edfico: Jules Verne quen en 1851 publica a s\u00faa primeira obra con contido de ficci\u00f3n cient\u00edfica: \"Unha viaxe en globo\". A aparici\u00f3n desta obra sup\u00f3n un fito, tendo en conta que a partir da s\u00faa publicaci\u00f3n este x\u00e9nero empeza a transformar as s\u00faas intenci\u00f3ns, e a ciencia subxacente pasa de ser un motivo de inquedanza ou de preocupaci\u00f3n polo desco\u00f1ecido a ser un soporte de historias de aventuras e descubrimentos.\nA rama europea da ficci\u00f3n cient\u00edfica comezou propiamente a finais do s\u00e9culo XIX cos romances cient\u00edficos de Verne (1828-1905), cuxa ciencia centr\u00e1base m\u00e1is ben en invenci\u00f3ns, as\u00ed como coas novelas de cr\u00edtica social con orientaci\u00f3n cient\u00edfica de H. G. Wells (1866-1946). \nWells e Verne rivalizaron na primitiva ficci\u00f3n cient\u00edfica. Os relatos e novelas curtas con temas fant\u00e1sticos apareceron nas publicaci\u00f3ns peri\u00f3dicas nos \u00faltimos anos do s\u00e9culo XIX, e moitos deles empregaron ideas cient\u00edficas como unha escusa para lanzarse \u00e1 imaxinaci\u00f3n. A\u00ednda que \u00e9 m\u00e1is co\u00f1ecido por outros traballos, Sir Arthur Conan Doyle tam\u00e9n escribiu ficci\u00f3n cient\u00edfica. O \u00fanico libro no que Charles Dickens se aventura no territorio da especulaci\u00f3n cient\u00edfica e os estra\u00f1os misterios da natureza (en contraposici\u00f3n \u00e1s claramente sobrenaturais pantasmas de Nadal) foi na s\u00faa novela \"Bleak House\" (1852) na que Dickens fai que un dos seus personaxes morra por \u00abcombusti\u00f3n humana espont\u00e1nea\u00bb. Dickens investigou casos rexistrados de tal efecto antes de escribir sobre a materia, para desta forma ser capaz de contestar aos esc\u00e9pticos que se escandalizasen coa s\u00faa novela.\nTanto Wells como Verne ti\u00f1an en todo o mundo lectores e escritores que segu\u00edan e copiaban os seus estilos, especialmente nos Estados Unidos. Axi\u00f1a estar\u00eda florecendo unha ficci\u00f3n cient\u00edfica aut\u00f3ctona estadounidense. Os escritores europeos aumentaron os seus lectores vendendo no mercado estadounidense e escribindo nese estilo.\nPor\u00e9n, a primeira novela, publicada antes como zarzuela, en tratar o tema da viaxe no tempo e a primeira menci\u00f3n dunha m\u00e1quina para ese tipo de viaxes, foi \"El Anacron\u00f3pete\" do espa\u00f1ol Enrique Gaspar y Rimbau.\nO seguinte grande escritor brit\u00e1nico de ficci\u00f3n cient\u00edfica tras H. G. Wells foi John Wyndham (1903-1969). Este autor gustaba de referirse \u00e1 ficci\u00f3n cient\u00edfica co nome de \u00abfantas\u00eda l\u00f3xica\u00bb. Antes da segunda guerra mundial Wyndham escribiu exclusivamente para revistas \"pulp\", pero trala contenda f\u00edxose famoso entre o p\u00fablico en xeral, m\u00e1is al\u00f3 da estreita audiencia dos fans da ficci\u00f3n cient\u00edfica. A sona veulle da man das s\u00faas novelas \"O d\u00eda dos tr\u00edfidos\" (1951), \"O kraken axexa\" (1953), \"As cris\u00e1lidas\" (1955) e \"Os coitelos de Midwich\" (1957)\nF\u00f3ra do \u00e1mbito anglosax\u00f3n hai que destacar a figura de Karel \u010capek, introdutor do termo robot na s\u00faa obra teatral \"R. U. R.\" e creador do cl\u00e1sico da ficci\u00f3n cient\u00edfica \"A guerra das salam\u00e1ntigas\" en 1937.\nEstados Unidos.\nNos Estados Unidos de Norteam\u00e9rica o x\u00e9nero pode remontarnos a Mark Twain e a s\u00faa novela \"Un ianqui na corte do Rei Artur\", unha novela que exploraba termos cient\u00edficos a\u00ednda que fosen enmarcados nunha ficci\u00f3n cabaleiresca. Mediante o recurso \u00e1 \u00abtransmigraci\u00f3n da alma\u00bb e a \u00abtransposici\u00f3n de \u00e9pocas e corpos\u00bb o ianqui de Twain \u00e9 transportado cara a atr\u00e1s no tempo e arrastra consigo todo o co\u00f1ecemento da tecnolox\u00eda do s\u00e9culo XIX. Os resultados son catastr\u00f3ficos, xa que a cabaleiresca aristocracia do Rei Artur vese pervertida polo notable poder de destruci\u00f3n que ofrecen m\u00e1quinas como as metralladoras, os explosivos e o arame de espi\u00f1o. Escrita en 1889, \"Un ianqui\" parece predicir sucesos que ter\u00edan lugar 25 anos despois en 1914, cando as vellas ideas cabaleirescas europeas no tocante \u00e1 arte da guerra acabar\u00edan feitas pedazos polas armas e as t\u00e1cticas da primeira guerra mundial.\nOutro autor que escribiu algunhas historias deste tipo \u00e9 Jack London. O autor das novelas de aventuras no salvaxe Yukon, Alasca, e o Klondike, tam\u00e9n escribiu historias sobre extraterrestres (\"The Red One\"), sobre o futuro (\"O tal\u00f3n de ferro\") ou sobre os conflitos do futuro (\"A invasi\u00f3n sen precedentes\"). Tam\u00e9n escribiu unha historia sobre a invisibilidade e outra sobre unha arma de enerx\u00eda para a que non exist\u00eda defensa algunha. Estas historias impactaron no p\u00fablico americano e comezaron a perfilar alg\u00fans dos temas cl\u00e1sicos da ficci\u00f3n cient\u00edfica.\nA ficci\u00f3n cient\u00edfica no s\u00e9culo XX.\nPrincipios de s\u00e9culo.\nO autor americano que mellor simboliza o nacemento nos Estados Unidos da ficci\u00f3n cient\u00edfica como x\u00e9nero de masas \u00e9 Edgar Rice Burroughs quen, pouco antes da primeira guerra mundial, publica \"Baixo as l\u00faas de Marte\" (1912) en varios n\u00fameros dunha revista especializada en aventuras. Burroughs seguiu publicando neste medio durante o resto da s\u00faa vida, tanto fantas\u00eda cient\u00edfica como historias doutros x\u00e9neros (misterio, horror, fantas\u00eda e como non, o seu personaxe m\u00e1is co\u00f1ecido: Tarz\u00e1n); pero, as historias de John Carter (ciclo de Marte) e Carson Napier (ciclo de Venus), aparecidas naquelas p\u00e1xinas, hoxe d\u00eda consid\u00e9ranse xoias da ciencia ficci\u00f3n m\u00e1is temper\u00e1n.\nNo entanto, o desenvolvemento da ficci\u00f3n cient\u00edfica americana como x\u00e9nero literario espec\u00edfico hai que atrasalo ata 1926, ano no que Hugo Gernsback funda \"Amazing Stories\" e cr\u00e9ase a primeira revista dedicada exclusivamente \u00e1s historias de ficci\u00f3n cient\u00edfica. Por outra banda, dado que como \u00e9 ben co\u00f1ecido, foi el quen elixiu o termo \"scientifiction\" para describir a este x\u00e9nero incipiente, o nome de Gernsback e o voc\u00e1bulo ao que deu orixe quedaron unidos para a posteridade. E, a\u00ednda que as historias que se publicaban nesta e outras revistas pulp cun \u00e9xito cada vez maior, non gozaban do aval de ser literatura seria e a maior\u00eda consider\u00e1banas sensacionalismo literario, o certo \u00e9 que unha revista dedicada enteiramente a un x\u00e9nero como a fantas\u00eda cient\u00edfica (co seu novo e flamante nome) tiveron un grande impacto na percepci\u00f3n do p\u00fablico e atraeu a moitos \u00e1 lectura das historias de especulaci\u00f3n cient\u00edfica.\nA Idade de Ouro (1938-1950).\nCo xurdir en 1938 do editor John W. Campbell e a s\u00faa actividade na revista \"Astounding Science Fiction\" (fundada en 1930) e coa consagraci\u00f3n dos novos mestres do x\u00e9nero: Isaac Asimov, Arthur C. Clarke e Robert A. Heinlein, a ficci\u00f3n cient\u00edfica empezou a ga\u00f1ar status como x\u00e9nero literario, especialmente con este \u00faltimo, que foi o primeiro autor que conseguiu que se editasen historias do x\u00e9nero en publicaci\u00f3ns m\u00e1is xeralistas, e foi tam\u00e9n o que lle deu maior madureza ao x\u00e9nero e influ\u00edu poderosamente no seu desenvolvemento posterior. As incursi\u00f3ns no x\u00e9nero de autores que non se dedicaban exclusivamente \u00e1 ciencia ficci\u00f3n tam\u00e9n lle deron respetabilidade; autores como Karel Capek, Aldous Huxley e C. S. Lewis. As revistas mostraban rechamantes portadas con monstros de ollos de mosca e mulleres medio espidas, dando unha imaxe atraente para o que era o seu p\u00fablico principal: os adolescentes.\nLogo da segunda guerra mundial prod\u00facese unha transici\u00f3n do x\u00e9nero. \u00c9 a \u00e9poca na que os contos empezan a ser desprazados polas novelas e os argumentos ga\u00f1an en complexidade. F\u00fandanse novas revistas: ata 15 novas revistas nun s\u00f3 ano; e algunha ata salta o charco como a francesa \"Galaxie\" (prima irm\u00e1 da estadounidense \"Galaxy\" que empeza a publicarse o ano 1950), pero agora o x\u00e9nero empeza a sa\u00edr do terreo exclusivo do \"pulp\".\nA Idade de Prata (1951-1965).\nPosiblemente, o que pode considerarse como primeiro t\u00edtulo notable da posguerra non foi escrito por un autor habitualmente catalogado como escritor de ciencia ficci\u00f3n e, de feito, o libro nin sequera foi catalogado como tal polo seu editor; pero sen d\u00fabida \u00e9o, e deulle ao seu autor fama mundial; refer\u00edmosnos a \"1984\" (1948) de George Orwell. Pero a mellor tarxeta de visita do per\u00edodo dos 50 \u00e9 a s\u00faa interminable lista de escritores que foron a columna vertebral do x\u00e9nero ata case finais de s\u00e9culo: Heinlein, Asimov, Clifford D. Simak, Clarke, Poul Anderson, Philip K. Dick, Bradbury, Frank Herbert e moitos outros.\nEn canto aos t\u00edtulos, desta \u00e9poca son libros que hoxe son considerados cl\u00e1sicos: \"Cr\u00f3nicas marcianas\" ou \"Fahrenheit 451\" de Bradbury, \"Mercadores do espazo\" de Pohl e Kornbluth, \"M\u00e1is que humano\" de Sturgeon; sen esquecer \"O fin da eternidade\" de Asimov, e \"Lotar\u00eda solar\" ou \"O home no castelo\" de Dick. Algunhas delas ser\u00edan adaptadas ao cine ou a televisi\u00f3n; \"A laranxa mec\u00e1nica\" de Anthony Burgess \u00e9 un exemplo disto.\nE tam\u00e9n \u00e9 nesta \u00e9poca cando empezan a outorgarse os premios Hugo, cuxa primeira edici\u00f3n foi en 1953.\nEn realidade, pese a que desde o punto de vista acad\u00e9mico veuse en cualificar como \u00abidade de ouro\u00bb \u00e1 etapa comprendida entre os anos 1938 e 1950, para moitos, esta \u00e9poca deber\u00eda estenderse uns quince anos.\nA \u00faltima novela digna de menci\u00f3n deste per\u00edodo \u00e9 \"Dune\" de Herbert. Non hai que pensar que trala s\u00faa publicaci\u00f3n, en 1965 houbese unha revoluci\u00f3n que cambiase o panorama de forma dr\u00e1stica, pero un novo estilo empezaba a ga\u00f1ar o creto dos seareiros.\nA Nova Onda.\nOs anos transcorridos entre 1965 e 1972 son o per\u00edodo de maior experimentaci\u00f3n literaria da historia do x\u00e9nero. En Gran Breta\u00f1a, p\u00f3dese asociar coa chegada de Michael Moorcock \u00e1 direcci\u00f3n da revista \"New Worlds\". Moorcock, ent\u00f3n un mozo de 24 anos, deu espazo \u00e1s novas t\u00e9cnicas exemplificadas na literatura de William Burroughs e J.G. Ballard. Os temas empezaron a distanciarse dos tan manidos robots e imperios gal\u00e1cticos das idades de ouro e prata da ficci\u00f3n cient\u00edfica, centr\u00e1ndose en temas ata ent\u00f3n inexplorados: a consciencia, os mundos interiores, relativizaci\u00f3n dos valores morais etc\u00e9tera.\nNos Estados Unidos, os ecos dos cambios experimentados no panorama brit\u00e1nico tiveron o seu reflexo. Autores como Samuel R. Delany, Judy Merrill, Fritz Leiber, Philip K. Dick, Philip Jos\u00e9 Farmer e Robert Silverberg, representan a esencia das novas v\u00edas deste x\u00e9nero literario.\nDurante un tempo, os novos temas e estilos pareceron eclosionar e chegaron a copar a maior parte dos galard\u00f3ns m\u00e1is importantes. E, a\u00ednda que os grandes mestres consagrados do x\u00e9nero segu\u00edan tendo os seus lectores, parec\u00eda que as novas v\u00edas haber\u00edan de impo\u00f1erse. E de s\u00fapeto, os lectores empezaron a retornar aos antigos temas: tanta relativizaci\u00f3n de valores, tanto estilo experimental en realidade desconcert\u00e1balles. A\u00ednda que o panorama literario xa non era o mesmo... crecera e madurara; os lectores agora entend\u00edan que o x\u00e9nero pod\u00eda ser moito m\u00e1is que leis da rob\u00f3tica e psicohistoria.\nO Ciberpunk.\nNa d\u00e9cada de 1980 as cada vez m\u00e1is ub\u00edcuas computadoras e a aparici\u00f3n das primeiras redes inform\u00e1ticas globais dispararon a imaxinaci\u00f3n de novos autores, convencidos de que tales prodixios producir\u00edan profundas transformaci\u00f3ns na sociedade. Este xerme cristalizou principalmente a trav\u00e9s do chamado movemento Ciberpunk, un termo que aglutinaba unha visi\u00f3n pesimista e desencantada dun futuro dominado pola tecnolox\u00eda e o capitalismo salvaxe cun ideario \"punk\" rebelde e subversivo, frecuentemente anarquista. Unha nova xeraci\u00f3n de escritores xurdiu baixo esta etiqueta, encabezados por William Gibson."}
{"id": "26062", "revid": "5863", "url": "https://gl.wikipedia.org/wiki?curid=26062", "title": "Subx\u00e9neros da ciencia ficci\u00f3n", "text": "Habitualmente, as historias de ciencia ficci\u00f3n mesturan varios x\u00e9neros, tendo historias de terror, suspenso, aventuras, rom\u00e1nticas e pseudohist\u00f3ricas.\nAchegas da ciencia ficci\u00f3n \u00e1 ciencia.\nDe igual xeito que a ciencia ficci\u00f3n tomou moitos dos seus argumentos e elementos de ambientaci\u00f3n de conceptos ou creaci\u00f3ns da Ciencia, esta tomou en ocasi\u00f3ns elementos da literatura de CF para convertelos en conceptos reais ou hip\u00f3teses de traballo de face ao futuro cient\u00edfico ou tecnol\u00f3xico.\nOs casos m\u00e1is co\u00f1ecidos desta transferencia son os do termo robot empregado por primeira vez polo escritor checo Karel Capek na s\u00faa obra R.U.R. (Robots Universais de Rossum), o termo derivado rob\u00f3tica, creado nas novelas de robots de Isaac Asimov ou o ascensor espacial imaxinado independentemente por Arthur C. Clarke e Charles Sheffield.\nOutros conceptos, a\u00ednda que creados por eminentes cient\u00edficos, foron profusamente desenvolvidos pola ciencia ficci\u00f3n antes ata de ser tidos en conta pola ciencia. Son exemplos diso a utilizaci\u00f3n de antimateria, os buracos de verme ou a nanotecnolox\u00eda.\nAlg\u00fans conceptos tiveron unha notable influencia, a pesar non ser na actualidade m\u00e1is que meras invenci\u00f3ns da imaxinaci\u00f3n. Por exemplo a psicohistoria influ\u00edu na forma de ver a sociolox\u00eda desde un punto de vista matem\u00e1tico.\nFinalmente, algunhas invenci\u00f3ns da ciencia ficci\u00f3n inspiraron algunha das li\u00f1as de investigaci\u00f3n actual, como a comunicaci\u00f3n instant\u00e1nea (ansible, taqui\u00f3ns).\nTerminolox\u00eda.\nDentro da ciencia ficci\u00f3n a terminolox\u00eda, a xerga fanta-cient\u00edfica, palabras com\u00fans para os lectores asiduos do x\u00e9nero, pero non para os novos lectores, \u00e9 pan de cada d\u00eda.\nCon todo, non est\u00e1n creadas como unha forma de linguaxe identificativo, sen\u00f3n que a maior parte das veces son ideas e conceptos interesantes que se converteron en dominio p\u00fablico, dentro do x\u00e9nero e ata fose del, no mundo da ciencia.\nEstes t\u00e9rminos son moi usados dentro dos relatos e novelas de ciencia ficci\u00f3n. Como exemplo temos ao Hiperespazo, que \u00e9 unha especie de \u00abespazo alternativo\u00bb polo que se pode viaxar dun punto a outro; as Sociedades ou Mentes Colmea, que son intelixencias gestalt compostas pola mente de moitos seres e non s\u00f3 dun etc\u00e9tera."}
{"id": "26064", "revid": "5863", "url": "https://gl.wikipedia.org/wiki?curid=26064", "title": "Galard\u00f3ns de ciencia ficci\u00f3n", "text": "No mundo da ficci\u00f3n cient\u00edfica hai diversos galard\u00f3ns.\nPremios literarios.\nOs dous premios m\u00e1is importantes do x\u00e9nero son os Hugo e os Nebula.\nOs premios Hugo, chamados as\u00ed en memoria do pioneiro da ciencia ficci\u00f3n Hugo Gernsback, son concedidos en diversas categor\u00edas pola Sociedade mundial de ciencia ficci\u00f3n (WSFS) durante a celebraci\u00f3n anual da World Science Fiction Convention (Worldcon). Durante a mesma entr\u00e9gase ademais o premio John W. Campbell, en memoria de John W. Campbell, ao mellor autor novel do ano.\nOs premios Nebula son concedidos anualmente tam\u00e9n en varias categor\u00edas pola Asociaci\u00f3n de escritores de ciencia ficci\u00f3n e fantas\u00eda dos Estados Unidos (SFWA). Esta asociaci\u00f3n ademais concede os cotizados premios Gran Mestre aos m\u00e1is importantes escritores do x\u00e9nero polo labor de toda unha vida.\nAlg\u00fans premios te\u00f1en nomes doutros insignes autores e editores do ramo, como o John W. Campbell Memorial (non confundir co do mesmo nome ao mellor autor novel), o Premio Arthur C. Clarke (na honra de Arthur C. Clarke), o Premio Sturgeon (na honra de Theodore Sturgeon), o Premio Philip K. Dick Memorial (na honra de Philip K. Dick) ou o Premio Isaac Asimov (na honra de Isaav Asimov) entre outros.\nTam\u00e9n as publicaci\u00f3ns especializadas outorgan alg\u00fans premios de relevancia como \u00e9 o caso da revista estadounidense \"Locus Magazine\", que anualmente outorga os premios Locus.\nEn Europa, a Sociedade Europea de Ciencia Ficci\u00f3n (ESFS) creouse en 1972 e re\u00fane a diversos profesionais do sector. Inicialmente programaba unha convenci\u00f3n bianual que a partir de 1982 se converteu en anual, durante a cal se outorgan os Premios europeos de ciencia ficci\u00f3n nos que se nomea ao mellor: autor, tradutor, promotor, publicaci\u00f3n peri\u00f3dica ou revista, editorial e artista.\nOutros pa\u00edses tam\u00e9n te\u00f1en os seus premios nacionais, como os premios Ignotus en Espa\u00f1a, os premios Seiun no Xap\u00f3n, os BSFA brit\u00e1nicos ou os Ditmar australianos.\nPremios de cinema.\nNos Estados Unidos, berce do x\u00e9nero, os Premios Saturn que son outorgados pola Academia de cine de ciencia ficci\u00f3n, fantas\u00eda e horror son, probablemente, os premios m\u00e1is importantes do x\u00e9nero. No Canad\u00e1 entr\u00e9ganse os premios do Fantasia Film Festival.\nEn Europa, os premios adoitan estar relacionados con festivais concretos, nos que se exhiben as diferentes pel\u00edculas: o Festival de Cinema Fant\u00e1stico de Sitges xunto ao Festival Internacional de Cine Fant\u00e1stico de Bruxelas ou o Fantasporto son algunhas das citas m\u00e1is importantes europeas do x\u00e9nero."}
{"id": "26065", "revid": "23204", "url": "https://gl.wikipedia.org/wiki?curid=26065", "title": "Software de c\u00f3digo aberto", "text": "O software de c\u00f3digo aberto (Open-source software, OSS en ingl\u00e9s) \u00e9 un tipo de programas de ordenador no que o c\u00f3digo fonte \u00e9 liberado baixo unha licenza na que o posuidor do dereito de copia garante \u00f3s usuarios o dereito de estudo, cambio e distribuci\u00f3n a calquera e para calquera prop\u00f3sito. Este tipo de programas pode ser desenvolto de xeito colaborativo, sendo un exemplo destacado de colaboraci\u00f3n aberta.\nO seu desenvolvemento pode brindarse en diferentes perspectivas m\u00e1is al\u00f3 dunha \u00fanica compa\u00f1\u00eda. Un informe de 2008 do Grupo Standish estableceu que a adopci\u00f3n de programas de c\u00f3digo aberto te\u00f1en resultado en aforros duns 60 000 mill\u00f3ns de $ cada ano para os consumidores.\nOs programas de c\u00f3digo aberto gardan semellanza nalg\u00fans aspectos co software libre, e constit\u00faen a base dun movemento, o movemento de software de c\u00f3digo aberto."}
{"id": "26067", "revid": "839", "url": "https://gl.wikipedia.org/wiki?curid=26067", "title": "Orde de Cluny", "text": "A Orde de Cluny \u00e9 unha orde bieita da Igrexa cat\u00f3lica que se creou o 11 de setembro de 909, despois de que Guillerme I de Aquitania doase a vila de Cluny ao papado para fundar un mosteiro de doce freires; segundo a carta de fundaci\u00f3n eran eles os que deb\u00edan elixir o abade.\nEn Cluny adoptouse a regra de San Bieito, reformada por Bieito de Aniane, que buscaba a observancia dunha vida espiritual intensa de cada monxe individual e que daba moita importancia \u00e1 liturxia. Berno foi o primeiro abade, e \u00e1 s\u00faa morte no ano 927 substitu\u00eduno Od\u00f3n e o prestixio da abad\u00eda estendeuse por outros mosteiros franceses que adoptaron a s\u00faa regra.\nNa Alta Idade Media tivo lugar o punto m\u00e1is \u00e1lxido do seu desenvolvemento. No s\u00e9culo XII entre 1400 e 2000 mosteiros, dende Polonia ata Inglaterra, rex\u00edanse pola regra cluniacense e aceptaban a autoridade e xurisdici\u00f3n do abade de Cluny. Entre 1088 e 1124 os papas pertenceron \u00e1 Orde.\nA orde entrou na Pen\u00ednsula Ib\u00e9rica no s\u00e9culo XI por medio de doaz\u00f3ns de Sancho III O Maior de mosteiros no trazado do Cami\u00f1o de Santiago, pol\u00edtica que continuaron outros reis e se\u00f1ores peninsulares. En Galicia o nobre I\u00f1igo Verm\u00fadez doou o mosteiro de San Salvador de Vilafr\u00edo \u00e1 orde no ano 1075."}
{"id": "26068", "revid": "89787", "url": "https://gl.wikipedia.org/wiki?curid=26068", "title": "Frades, A Estrada", "text": "Santa Mar\u00eda de Frades, do lat\u00edn \"Fratres\" \"irm\u00e1ns\", seguramente monxes dunha congregaci\u00f3n relixiosa, \u00e9 unha parroquia que se localiza no concello da Estrada. Segundo o IGE en 2011 a s\u00faa poboaci\u00f3n era de 180 persoas (95 mulleres e 85 homes), distribu\u00eddos en 7 entidades, o que sup\u00f3n unha diminuci\u00f3n respecto de 1986 cando ti\u00f1a 305 habitantes. En 1842 ti\u00f1a unha poboaci\u00f3n de feito de 172 persoas.\nFestas.\nA romar\u00eda dos milagres de Requi\u00e1n cel\u00e9brase o 28 de agosto en Requi\u00e1n. Hai misas pola ma\u00f1\u00e1 e pola tarde, e procesi\u00f3n da Virxe."}
{"id": "26070", "revid": "85894", "url": "https://gl.wikipedia.org/wiki?curid=26070", "title": "Guimarei, A Estrada", "text": "San Xiao de Guimarei \u00e9 unha parroquia que se localiza no concello da Estrada. Segundo o IGE en 2011 ti\u00f1a 391 habitantes (196 mulleres e 195 homes), distribu\u00eddos en 19 entidades, o que sup\u00f3n unha diminuci\u00f3n respecto de 1986 cando ti\u00f1a 589 habitantes. En 1842 ti\u00f1a unha poboaci\u00f3n de feito de 417 persoas.\nFestas.\nNa segunda semana de setembro cel\u00e9brase a Feira da Becerra Selecta no Mercado Comarcal de Gando de Guimarei. Esa semana cel\u00e9brase tam\u00e9n a festa de Nosa Se\u00f1ora das Dores. O domingo e o luns de entroido hai festa. Tam\u00e9n se celebra o San Xo\u00e1n e o magosto no local do Outeiro."}
{"id": "26071", "revid": "23204", "url": "https://gl.wikipedia.org/wiki?curid=26071", "title": "Lagart\u00f3ns, A Estrada", "text": "Santo Estevo de Lagart\u00f3ns \u00e9 unha parroquia que se localiza no concello da Estrada. Segundo o IGE en 2009 ti\u00f1a 325 habitantes (174 mulleres e 151 homes), distribu\u00eddos en 14 entidades, o que sup\u00f3n unha diminuci\u00f3n respecto de 1986 cando ti\u00f1a 365 habitantes. En 1842 ti\u00f1a unha poboaci\u00f3n de feito de 176 persoas.\nPatrimonio.\nIgrexa de Santo Estevo de Lagart\u00f3ns, conserva restos rom\u00e1nicos: a vent\u00e1 do testeiro, o arco triunfal e unha porta no muro setentrional. Sobresae o capitel setentrional que amosa un raposo que v\u00e9n de pillar unha gali\u00f1a que ten na boca.\nFestas.\nFesta do Labrego. Cel\u00e9brase no lugar do Viso e consiste unha feira con produtos de artesan\u00eda, xogos para os nenos e unha exhibici\u00f3n cabalar. Empezou a celebrarse o 16 de maio de 1916 cando os labregos da \u00e9poca se enfrontaron ao caciquismo local e conseguiron a liberdade de mandar nas s\u00faas propias terras. Na s\u00faa honra levantouse na parroquia un monumento ao \u201clabrego\u201d."}
{"id": "26072", "revid": "85894", "url": "https://gl.wikipedia.org/wiki?curid=26072", "title": "Lamas, A Estrada", "text": "San Breixo de Lamas \u00e9 unha parroquia que se localiza no concello da Estrada. Segundo o IGE en 2011 ti\u00f1a 140 habitantes (76 mulleres e 64 homes), distribu\u00eddos en 9 entidades, o que sup\u00f3n unha diminuci\u00f3n respecto de 1986 cando ti\u00f1a 177 habitantes. En 1842 ti\u00f1a unha poboaci\u00f3n de feito de 174 persoas.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "26074", "revid": "89787", "url": "https://gl.wikipedia.org/wiki?curid=26074", "title": "Liripio, A Estrada", "text": "San Xo\u00e1n Bautista de Liripio \u00e9 unha parroquia que se localiza no concello da Estrada. Segundo o IGE en 2014 ti\u00f1a unha poboaci\u00f3n de 63 persoas (33 mulleres e 30 homes), distribu\u00edda en 6 entidades, o que sup\u00f3n unha diminuci\u00f3n respecto de 1986 cando ti\u00f1a 139 habitantes. En 1842 ti\u00f1a unha poboaci\u00f3n de feito de 210 persoas.\nFestas.\nCelebra as festas parroquiais na honra de San Xo\u00e1n."}
{"id": "26075", "revid": "85894", "url": "https://gl.wikipedia.org/wiki?curid=26075", "title": "Loimil, A Estrada", "text": "Santa Mar\u00eda de Loimil \u00e9 unha parroquia que se localiza no concello da Estrada. Segundo o IGE en 2011 ti\u00f1a 216 habitantes (112 mulleres e 104 homes), 59 menos ca en 1986. En 1842 ti\u00f1a unha poboaci\u00f3n de feito de 237 persoas. Ten 10 entidades de poboaci\u00f3n.\nXeograf\u00eda.\nSit\u00faase no nordeste do concello, limitando coas parroquias de Oca, Remesar e Orazo e o concello de Boqueix\u00f3n. Est\u00e1 atravesada pola v\u00eda da prata do cami\u00f1o de Santiago.\nPatrimonio.\nA igrexa parroquial \u00e9 de estilo rom\u00e1nico, da segunda metade do s\u00e9culo XII. Ten unha nave en b\u00f3veda de can\u00f3n e \u00e1bsida rectangular dividida en dous tramos por semicolumnas acaroadas e rematado cun \"Agnus Dei\". As portas, tam\u00e9n rom\u00e1nicas, son de t\u00edmpano liso.\nFestas.\nO segundo domingo de xu\u00f1o cel\u00e9brase a festa gastron\u00f3mica do a\u00f1o ao espeto. O s\u00e1bado anterior ao 16 de xullo cel\u00e9brase a Festa da Mocidade, en honra \u00e1 Virxe do Carme. O 15 de agosto \u00e9 o d\u00eda da Patroa, Santa Mar\u00eda. O s\u00e1bado anterior ao 19 de setembro cel\u00e9brase a romar\u00eda popular \u00e1 Virxe da Saleta."}
{"id": "26076", "revid": "85894", "url": "https://gl.wikipedia.org/wiki?curid=26076", "title": "Matalobos, A Estrada", "text": "Santa Baia de Matalobos \u00e9 unha parroquia que se localiza no concello da Estrada. Segundo o IGE en 2009 ti\u00f1a 302 habitantes (164 mulleres e 138 homes), distribu\u00eddos en 6 entidades, o que sup\u00f3n unha diminuci\u00f3n respecto de 1986 cando ti\u00f1a 406 habitantes. En 1842 ti\u00f1a unha poboaci\u00f3n de feito de 190 persoas.\nTop\u00f3nimos.\nO top\u00f3nimo galego \"Matalobos\" pode ter d\u00faas orixes: ser un fit\u00f3nimo referido ao ac\u00f3nito, ou ser o zo\u00f3nimo lobo unido ao verbo matar, quizais ligado \u00e1 existencia dun foxo de lobo.\nPatrimonio.\nExistiu un v\u00eda crucis en Matalobos que hoxe s\u00f3 conta cunha cruz."}
{"id": "26077", "revid": "85894", "url": "https://gl.wikipedia.org/wiki?curid=26077", "title": "Moreira, A Estrada", "text": "San Miguel de Moreira \u00e9 unha parroquia que se localiza no concello da Estrada. Segundo o IGE en 2009 ti\u00f1a 359 habitantes (184 mulleres e 175 homes), distribu\u00eddos en 9 entidades, o que sup\u00f3n unha diminuci\u00f3n respecto de 1986 cando ti\u00f1a 470 habitantes. En 1842 ti\u00f1a unha poboaci\u00f3n de feito de 252 persoas."}
{"id": "26078", "revid": "89787", "url": "https://gl.wikipedia.org/wiki?curid=26078", "title": "Nigoi, A Estrada", "text": "Santa Mar\u00eda de Nigoi \u00e9 unha parroquia que se localiza no concello da Estrada. Segundo o IGE en 2012 ti\u00f1a 210 habitantes (116 mulleres e 94 homes), distribu\u00eddos en 7 entidades, o que sup\u00f3n unha diminuci\u00f3n respecto do ano 1986 cando ti\u00f1a 328 habitantes. En 1842 ti\u00f1a unha poboaci\u00f3n de feito de 252 persoas.\nXeograf\u00eda.\nMiradoiro do Monte Fental, no lugar de Parafita."}
{"id": "26079", "revid": "85894", "url": "https://gl.wikipedia.org/wiki?curid=26079", "title": "Oca, A Estrada", "text": "Santo Estevo de Oca \u00e9 unha parroquia que se localiza no concello da Estrada. Segundo o IGE en 2009 ti\u00f1a 242 habitantes (130 mulleres e 112 homes), distribu\u00eddos en 9 entidades, o que sup\u00f3n unha diminuci\u00f3n respecto de 1986 cando ti\u00f1a 295 habitantes. En 1842 ti\u00f1a unha poboaci\u00f3n de feito de 250 persoas.\nPatrimonio.\nNesta parroquia est\u00e1 situado o pazo de Oca, declarado Monumento Hist\u00f3rico Art\u00edstico. Foi constru\u00eddo como fortaleza no s\u00e9culo XV por Suero de Oca, sufriu diferentes reformas entre os s\u00e9culos XVII e XVIII."}
{"id": "26080", "revid": "89787", "url": "https://gl.wikipedia.org/wiki?curid=26080", "title": "Olives, A Estrada", "text": "Santa Mar\u00eda de Olives \u00e9 unha parroquia que se localiza no concello da Estrada. Segundo o IGE no ano 2013 a parroquia ti\u00f1a 165 habitantes (82 homes e 83 mulleres), distribu\u00eddos en 5 entidades.\nPatrimonio.\nA lagoa Sacra de Olives est\u00e1 entre esta parroquia e o concello de Forcarei. Sit\u00faase a 700 m de altitude, e no seu per\u00edmetro cons\u00e9rvanse os restos dunha muralla. Nos arredores hai bra\u00f1as e bosques.\nNa parroquia cons\u00e9rvase a m\u00e1moa de Boi Morto e o castro de Viladafonso."}
{"id": "26081", "revid": "89787", "url": "https://gl.wikipedia.org/wiki?curid=26081", "title": "Orazo, A Estrada", "text": "San Pedro de Orazo \u00e9 unha parroquia que se localiza no concello da Estrada. Segundo o IGE en 2012 ti\u00f1a unha poboaci\u00f3n de 327 persoas (185 mulleres e 165 homes), distribu\u00eddos en 11 entidades, o que sup\u00f3n unha diminuci\u00f3n respecto de 1986 cando ti\u00f1a 489 habitantes. En 1842 ti\u00f1a unha poboaci\u00f3n de feito de 407 persoas.\nEventos.\nEn maio cel\u00e9brase a festa de santa Luc\u00eda, e a finais de xu\u00f1o cel\u00e9brase san Pedro. En ver\u00e1n cel\u00e9brase o festival Manguel Folk, e no mes de novembro l\u00e9vanse a cabo unhas xornadas micol\u00f3xicas. Outros eventos celebrados cada ano son o entroido ou o magosto."}
{"id": "26082", "revid": "136479", "url": "https://gl.wikipedia.org/wiki?curid=26082", "title": "Ouzande, A Estrada", "text": "San Lourenzo de Ouzande \u00e9 unha parroquia que se localiza no concello da Estrada. Segundo o IGE en 2009 ti\u00f1a 361 habitantes (182 mulleres e 179 homes), distribu\u00eddos en 6 entidades, o que sup\u00f3n unha diminuci\u00f3n respecto de 1986 cando ti\u00f1a 521 habitantes. En 1842 ti\u00f1a unha poboaci\u00f3n de feito de 223 persoas.\nXeograf\u00eda.\nA parroquia de Ouzande limita ao norte coa Estrada, ao sur coa Somoza, ao leste con Guimarei e, ao oeste, con Arcos de Furcos (Cuntis) e A Somoza.\nPatrimonio.\nIgrexa de San Lourenzo de Ouzande, constru\u00edda no s\u00e9culo XII, a nave foi reedificada en 1781 desaparecendo a portada rom\u00e1nica e a traza inicial desta parte da igrexa. Conserva do rom\u00e1nico a \u00e1bsida semicircular cunha variada colecci\u00f3n de canzorros. No testeiro da nave destaca sobre a \u00e1bsida outra fiestra en saeta e enriba como antefixa un Agnus Dei cunha cruz de oito puntas sobre o lombo."}
{"id": "26083", "revid": "89787", "url": "https://gl.wikipedia.org/wiki?curid=26083", "title": "Parada, A Estrada", "text": "San Pedro de Parada \u00e9 unha parroquia que se localiza no concello da Estrada. Segundo o IGE en 2012 ti\u00f1a unha poboaci\u00f3n de 198 persoas (115 mulleres e 83 homes), distribu\u00edda en 9 entidades, o que sup\u00f3n unha diminuci\u00f3n respecto do ano 1986 cando ti\u00f1a 345 habitantes. En 1842 ti\u00f1a unha poboaci\u00f3n de feito de 417 persoas."}
{"id": "26084", "revid": "89787", "url": "https://gl.wikipedia.org/wiki?curid=26084", "title": "Paradela, A Estrada", "text": "Santa Mar\u00eda de Paradela \u00e9 unha parroquia que se localiza no concello da Estrada. Segundo o IGE en 2012 ti\u00f1a unha poboaci\u00f3n de 189 persoas (101 mulleres e 88 homes), distribu\u00edda en 4 entidades, o que sup\u00f3n unha diminuci\u00f3n respecto de 1986 cando ti\u00f1a 270 habitantes. En 1842 ti\u00f1a unha poboaci\u00f3n de feito de 176 persoas."}
{"id": "26085", "revid": "54334", "url": "https://gl.wikipedia.org/wiki?curid=26085", "title": "Pardemar\u00edn, A Estrada", "text": "Santa Baia de Pardemar\u00edn \u00e9 unha parroquia que se localiza no concello da Estrada. Segundo o IGE en 2011 ti\u00f1a unha poboaci\u00f3n de 176 persoas (89 mulleres e 87 homes), distribu\u00edda en 7 entidades, o que sup\u00f3n unha diminuci\u00f3n respecto de 1986 cando ti\u00f1a 597 habitantes. En 1842 ti\u00f1a unha poboaci\u00f3n de feito de 218 persoas."}
{"id": "26086", "revid": "85894", "url": "https://gl.wikipedia.org/wiki?curid=26086", "title": "Remesar, A Estrada", "text": "San Cristovo de Remesar \u00e9 unha parroquia que se localiza no concello da Estrada. Segundo o IGE en 2011 ti\u00f1a unha poboaci\u00f3n de 135 persoas (72 mulleres e 63 homes), distribu\u00edda en 10 entidades, o que sup\u00f3n unha diminuci\u00f3n respecto de 1986 cando ti\u00f1a 246 habitantes. En 1842 ti\u00f1a unha poboaci\u00f3n de feito de 212 persoas.\nXeograf\u00eda.\nEst\u00e1 situada na aba do monte Sisalto, no val do r\u00edo Ulla. Limita coas parroquias de Orazo, Agar, Loimil, San Tom\u00e9 de Ancorados, Riob\u00f3 e Oca.\nPatrimonio.\nO castro de Remesar est\u00e1 situado a car\u00f3n da igrexa. Nel foron atopados restos de mu\u00ed\u00f1os de man.\nA igrexa parroquial, de estilo rom\u00e1nico, est\u00e1 datada entre os s\u00e9culos XII e XIII. Dela destaca a s\u00faa fachada rom\u00e1nica con arco apuntado sobre d\u00faas columnas de capitel. No adro da igrexa hai un cruceiro con pedestal c\u00fabico, unha columna octogonal lisa, capitel con volutas e follas de acanto e cruz latina de brazos redondos co cristo crucificado no anverso.\nFestas.\nA festa patronal cel\u00e9brase o d\u00eda 10 de xullo. Tam\u00e9n se celebra o San Ram\u00f3n o primeiro s\u00e1bado de setembro."}
{"id": "26088", "revid": "54334", "url": "https://gl.wikipedia.org/wiki?curid=26088", "title": "Ribeira, A Estrada", "text": "Santa Mari\u00f1a de Ribeira \u00e9 unha parroquia que se localiza no concello da Estrada. Segundo o IGE en 2013 ti\u00f1a 298 habitantes (140 homes e 158 mulleres), distribu\u00eddos en 11 entidades, o que sup\u00f3n unha diminuci\u00f3n respecto de 1986 cando ti\u00f1a 314 habitantes."}
{"id": "26089", "revid": "89787", "url": "https://gl.wikipedia.org/wiki?curid=26089", "title": "Ouro Preto", "text": "Ouro Preto \u00e9 unha cidade do estado brasileiro de Minas Xerais. Sit\u00faase a 99\u00a0km da capital, Belo Horizonte, por estrada asfaltada. \u00c9 unha das m\u00e1is antigas cidades de Minas Xerais, e foi fundada despois da descoberta de ouro na rexi\u00f3n.\nA actividade mineira foi o sector m\u00e1is importante da s\u00faa econom\u00eda no per\u00edodo colonial brasileiro, pero hoxe as antigas minas de ouro xa se esgotaron. Non obstante, a riqueza do pasado mineiro a\u00ednda hoxe axuda a econom\u00eda local, \u00f3 atraer turistas que buscan co\u00f1ecer as s\u00faas construci\u00f3ns do rico per\u00edodo colonial. Ouro Preto ten o m\u00e1is extenso conxunto preservado de construci\u00f3ns coloniais do s\u00e9culo XVIII nas Am\u00e9ricas, e foi declarada Patrimonio Cultural da Humanidade pola UNESCO.\nAdemais do turismo hist\u00f3rico, o municipio ten locais para o turismo ecol\u00f3xico nas paisaxes naturais \u00f3 redor da cidade. Pos\u00fae tam\u00e9n unha universidade p\u00fablica, a Universidade Federal de Ouro Preto (UFOP), con m\u00e1is de 5 mil estudantes."}
{"id": "26090", "revid": "5863", "url": "https://gl.wikipedia.org/wiki?curid=26090", "title": "Ribela, A Estrada", "text": "Santa Mari\u00f1a de Ribela \u00e9 unha parroquia que se localiza no concello da Estrada. No ano 2019 ti\u00f1a 135 habitantes, 43 menos ca en 2009 (93 mulleres e 85 homes segundo o IGE) e 120 menos ca en 1986. En 1842 ti\u00f1a unha poboaci\u00f3n de feito de 300 persoas. Ten dez entidades de poboaci\u00f3n.\nPatrimonio.\nA Igrexa de Santa Mari\u00f1a de Ribela data do ano 1865. En Ribela \u00e9 de grande importancia a presenza do r\u00edo Umia, no que verte as s\u00faas augas o regueiro de Esqueiro en forma de fervenza, no lugar da Aldea Grande.\nO Outeiro de Trabadela, O castro da Aldea Grande e o Castro de Entrecastrelo (36017038), co\u00f1ecido tam\u00e9n como Castro de Ribela, Castro de Parada ou Castro de Eira dos Mouros, no que a\u00ednda se conservan restos de recintos amurallados e da porta de entrada. Existen tam\u00e9n varios petr\u00f3glifos.\nFestas.\nCada ano, despois de mediados de xullo, cel\u00e9branse as Festas de Santa Mari\u00f1a, patroa de Ribela."}
{"id": "26091", "revid": "85894", "url": "https://gl.wikipedia.org/wiki?curid=26091", "title": "Riob\u00f3, A Estrada", "text": "San Marti\u00f1o de Riob\u00f3 \u00e9 unha parroquia do concello da Estrada, composta por 9 entidades de poboaci\u00f3n. Segundo o IGE en 2009 ti\u00f1a 226 persoas (118 homes e 108 mulleres), o que significa unha diminuci\u00f3n con respecto a 1986, cando ti\u00f1a 387 habitantes. En 1842 ti\u00f1a unha poboaci\u00f3n de feito de 250 persoas.\nXeograf\u00eda.\nRiob\u00f3 esta situado a uns 10 quil\u00f3metros da Estrada, na zona do Ulla. Recibe o nome do r\u00edo que a cruza, o r\u00edo Boo.\nLimita \u00f3 norte con Arnois e Oca; \u00f3 sur con Ancorados e Remesar; \u00f3 leste con Remesar e Oca; e \u00f3 oeste con Berres.\nEntre as s\u00faas v\u00edas de comunicaci\u00f3n conta coa estrada de Callobre a Ponte Ledesma, e varios cami\u00f1os rurais, como a ponte de Riob\u00f3 na Estrada e os pontill\u00f3ns de Barcia, Portecelo, Lamas entre as Penas e Remesar, e Pardi\u00f1eira entre San Mart\u00edn e Pena.\nFestas.\nA festa patronal cel\u00e9brase o 11 de novembro, e tam\u00e9n se celebra San Blas o 3 de febreiro."}
{"id": "26092", "revid": "85894", "url": "https://gl.wikipedia.org/wiki?curid=26092", "title": "Rub\u00edn, A Estrada", "text": "Santa Mar\u00eda de Rub\u00edn \u00e9 unha parroquia que se localiza no concello da Estrada. Segundo o IGE en 2011 ti\u00f1a 404 habitantes (213 mulleres e 191 homes), distribu\u00eddos en 15 entidades, o que sup\u00f3n unha diminuci\u00f3n respecto de 1999 cando ti\u00f1a 492 habitantes.\nXeograf\u00eda.\nCouto de pesca de Rub\u00edn."}
{"id": "26093", "revid": "85894", "url": "https://gl.wikipedia.org/wiki?curid=26093", "title": "Sabucedo, A Estrada", "text": "San Lourenzo de Sabucedo \u00e9 unha parroquia que se localiza no concello da Estrada. Segundo o padr\u00f3n municipal de 2009 ti\u00f1a 60 habitantes (31 mulleres e 29 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 78 habitantes.\nPatrimonio.\nNesta parroquia cel\u00e9brase a afamada rapa das bestas de Sabucedo.\nA igrexa de San Lourenzo de Sabucedo, de estilo rom\u00e1nico foi reconstru\u00edda na primeira metade do s\u00e9culo XIX. Ao seu car\u00f3n estaba o antigo curro.\nRuta dos mu\u00ed\u00f1os de Vesacarballa."}
{"id": "26094", "revid": "5863", "url": "https://gl.wikipedia.org/wiki?curid=26094", "title": "San Miguel de Barcala, A Estrada", "text": "San Miguel de Barcala \u00e9 unha parroquia que se localiza no concello da Estrada. Segundo o IGE en 2009 ti\u00f1a 173 habitantes (88 mulleres e 85 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 200 habitantes."}
{"id": "26095", "revid": "6522090", "url": "https://gl.wikipedia.org/wiki?curid=26095", "title": "San Miguel de Castro, A Estrada", "text": "San Miguel de Castro \u00e9 unha parroquia que se localiza no concello da Estrada. Segundo o IGE en 2022 ti\u00f1a 254 habitantes (125 mulleres e 129 homes). Limita coas parroquias veci\u00f1as de Arnois e Oca, tam\u00e9n limita con Santa Baia de Cira (Silleda). A parroquia pos\u00fae 13 n\u00facleos de poboaci\u00f3n.\nPatrimonio.\nIgrexa parroquial.\n\u00c9 de orixe rom\u00e1nica, xa que se sabe que estaba en p\u00e9 antes do 1115. Daquela \u00e9poca cons\u00e9rvase a planta rectangular, o arco triunfal e a \u00e1basida rectangular, na que se sabe que, debaixo de grosas capas de cal, se atopan pinturas rom\u00e1nicas. Nesta igrexa ex\u00edste o culto a san Miguel (o patr\u00f3n), san Roque e A Nosa se\u00f1ora do Perpetuo Socorrro. Ademais na igrexa existen tallas de santos como san Xos\u00e9 ou \u00e1 Inmaculada Concepci\u00f3n de Mar\u00eda. \nA igrexa at\u00f3pase no lugar de San Miguel, que recibe o nome do patr\u00f3n. O via crucis da igrexa est\u00e1 rodeado do vello cemiterio, m\u00e1is tarde engad\u00edronse outros dous.\nCapela da Nosa Se\u00f1ora das Angustias.\nAntigamente localizada no lugar da Alberguer\u00eda, e chamada capela de Santiago, foi un albergue de peregrinos. M\u00e1is tarde transladouse ao lugar do Seixo onde est\u00e1 situada actualmente. Nela d\u00e1se culto a santo Alberte, A Nosa Se\u00f1ora das Angustias e a san Franco.\nO couto de Castro.\nNo lugar de Castro \u00e9rguese un monte de case 300 metros de altura onde antigamente estivo localizado un castro. Non se conservan restos, pero \u00e9 un dos mellores miradoiros da comarca, coas vistas do Pico Sacro e do val do Ulla.\nMu\u00ed\u00f1os.\nEsta parroquia est\u00e1 atravesada por cinco regueiros principais, os cales contan con numerosos mu\u00ed\u00f1os como o de Louzao ou o de Reim\u00f3ndez.\nO cami\u00f1o Real.\nTam\u00e9n chamado V\u00eda da Prata, prov\u00e9n do suroeste do pa\u00eds e entra \u00e1 parroquia polo lugar da Carballeira, atravesando os lugares de Prado, o Seixo, Castro, e sa\u00edndo por Gundi\u00e1n, que xa pertence \u00e1 Ulla, para encami\u00f1arse a cruzar o r\u00edo Ulla.\nH\u00f3rrea de prado.\nSituada no lugar de Prado, at\u00f3pase unha h\u00f3rrea (unha das \u00fanicas da bisbarra).\nOrograf\u00eda.\nSan Miguel de Castro est\u00e1 atravesada por unha cadea monta\u00f1osa, derivada do Pico Sacro, con principais cumios o Couto de Castro (287 m), a 172 m unha pequena elevaci\u00f3n onde a igrexa parroquial, e a serra da Bugalleira, con tres picos principais de 275, 268 e 273 metros de altitude. Tam\u00e9n est\u00e1 no centro da parroquia, o monte maior con 317 m.\nCentros sociais.\nOs principais puntos de encontro que hai na parroquia est\u00e1n no lugar do Seixo, onde se atopa o campo da festa cun pequeno palco, e inmediata a antiga escola, e o teleclub, unha pista de petanca e un parque. Tam\u00e9n existe un campo de f\u00fatbol. As\u00ed como a antiga casa reitoral onde a igrexa. "}
{"id": "26096", "revid": "85894", "url": "https://gl.wikipedia.org/wiki?curid=26096", "title": "San Pedro de Ancorados, A Estrada", "text": "San Pedro de Ancorados \u00e9 unha parroquia que se localiza no concello da Estrada. Segundo o IGE en 2009 ti\u00f1a 279 habitantes (142 mulleres e 137 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 317 habitantes.\nPatrimonio.\nA igrexa de San Pedro de Ancoradosv \u00e9 da segunda metade do s\u00e9culo XII. Pos\u00fae unha soa nave de \u00e1bsida pentagonal e arranques paralelos. A portada principal ten arquivolta t\u00f3rica semicircular sobre columnas e t\u00edmpano esculpido con tres cruces de entrelazos.\nA parroquia celebra as festas no d\u00eda de San Pedro, o 29 de xullo, continuadas \u00f3 d\u00eda seguinte con Santo Ant\u00f3n (a\u00ednda que actualmente se trasladou este d\u00eda \u00f3 fin de semana seguinte a San Pedro). Tam\u00e9n se celebra a festa do Santo Cristo, o domingo anterior \u00f3 Corpus ."}
{"id": "26097", "revid": "85894", "url": "https://gl.wikipedia.org/wiki?curid=26097", "title": "San Tom\u00e9 de Ancorados, A Estrada", "text": "San Tom\u00e9 de Ancorados \u00e9 unha parroquia que se localiza no concello pontevedr\u00e9s da Estrada na comarca de Tabeir\u00f3s - Terra de Montes. Segundo o IGE en 2012 ti\u00f1a 122 habitantes (62 mulleres e 60 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 159 habitantes.\nPatrimonio.\nA igrexa de San Tom\u00e9 de Ancorados ten numerosas mostras do rom\u00e1nico no interior. \u00c9 dunha soa nave e con \u00e1bsida rectangular.\nAs festas parroquiais cel\u00e9branse o 21 de decembro, d\u00eda de San Tom\u00e9."}
{"id": "26098", "revid": "85894", "url": "https://gl.wikipedia.org/wiki?curid=26098", "title": "San Xiao de Vea, A Estrada", "text": "San Xiao de Vea \u00e9 unha parroquia que se localiza no concello da Estrada. Segundo o padr\u00f3n municipal de 2009 ti\u00f1a 215 habitantes (101 mulleres e 114 homes), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 251 habitantes."}
{"id": "26099", "revid": "75439", "url": "https://gl.wikipedia.org/wiki?curid=26099", "title": "Saga do 21\u00ba torneo das artes marciais", "text": "A Saga do 21\u00ba torneo das artes marciais \u00e9 a segunda saga de ficci\u00f3n do manga e anime Dragon Ball. Nesta saga, Son Goku e Kril\u00edn son adestrados polo Mestre Mutenroi e participan no campionato mundial das artes marciais.\nHistoria.\nAdestramento antes do torneo.\nEsta saga comeza cando Son Goku vai \u00e1 casa de Mutenroi, e preg\u00fantalle se o pode adestrar nas artes marciais. Mutenroi negarase dicindo que xa hai moitos anos que non ten alumnos. Despois dun anaco, dille que o adestrar\u00e1 se lle trae unha rapariga pero Son Goku levaralle unha muller gorda e unha serea. Despois, Son Goku ve un bote no horizonte, que resulta ser Krilin, un rapaz que tam\u00e9n se quere adestrar co Mestre Mutenroi (Kril\u00edn incluso lle leva unhas revistas pornogr\u00e1ficas para subornalo). Finalmente, Mutenroi dilles que os adestrar\u00e1 se lle levan unha rapaza polo que Son Goku e Kril\u00edn van na Nube Kinto buscar unha (Kril\u00edn non pode subir nela polo que vai agarrado a Son Goku). \u00d3 final, atopan unha ladroa de bancos loura chamada Lunch, que se transforma nunha rapaza de pelo azul e muda de personalidade cando esbirra. Despois de lla levar, Mutenroi comezar\u00e1 a adestrar \u00f3s dous rapaces, cun adestramento que consiste en:\nA partir do segundo d\u00eda, far\u00e1n o mesmo adestramento cunha cuncha de tartaruga de 20\u00a0kg \u00e1s costas; ata que dean movido unha enorme rocha, que \u00e9 cando trocar\u00e1n a cuncha por outra de 40\u00a0kg.\nNun certo d\u00eda de adestramento, Mutenroi chimpou unha pedra a un bosque enorme, e Son Goku e Krilin tiveron que atopala.\nDespois de oito longos meses de adestramento, Son Goku, Kril\u00edn, Mestre Mutenroi, Bulma, Yamcha, Puar e Oolong van \u00f3 21\u00ba torneo das artes marciais. Tras supera-las preliminares con facilidade, vi\u00f1eron os cuartos de finais onde os combates quedaron do seguinte xeito:\nOs cuartos de final.\nKrilin \"contra\" Bacteria.\nO rival de Krilin ch\u00e1mase Bacteria, e \u00e9 o loitador m\u00e1is fedorento do mundo, xa que non se lavou dende que naceu. As\u00ed Bacteria usa o seu cheiro repugnante e noxento para desconcentrar e deixar sen forzas a Krilin, que leva t\u00f3dalas de perder ata que Son Goku lle lembra que ten o nariz enfeitizado e que non pode cheirar nada. Despois disto, Krilin vence a Bacteria sen dificultades pasando as\u00ed a semifinais.\nYamcha \"contra\" Yackie Chun.\nYamcha, ansioso da vitoria, realiza ataques ofensivos. Non obstante, quedar\u00e1 sorprendido pola incrible velocidade de Chun, xa que non consegue acertar un s\u00f3 ataque, inclu\u00edndo a s\u00faa mellor t\u00e9cnica: cairos de lobo. Daquela Chun contraataca varrendo a s\u00faa man cara a Yamcha. A forza do vento creado golpea a Yamcha e b\u00f3tao f\u00f3ra do tatami, a\u00ednda que en realiade non lle tocara. Yamcha abraiado por caer derrotado por un home vello, empeza a sospeitar de que Jackie Chun poida ser en realidade Mutenroi disfrazado. As\u00ed o misterioso Yackie Chun pasa a semifinais.\nNam \"contra\" Ranfan.\nAntes do combate Nam est\u00e1 preocupado e t\u00f3mase o torneo moi en serio, polo que Yackie Chun usa unha t\u00e9cnica para lle le-la mente. Resulta que Nam \u00e9 dunha aldea no deserto onde se perderon as colleitas por mor da secura. El, que \u00e9 o home m\u00e1is forte do seu pobo, recibiu t\u00f3dolos cartos dos que dispu\u00f1a a s\u00faa aldea para que puidera participar no torneo co obxectivo de mercar auga cos cartos do premio. Deste xeito eliminar\u00eda as dificultades da s\u00faa xente.\nA Nam t\u00f3calle loitar contra Ranfan, unha rapaza atractiva que ten coma estratexia usa-los estereotipos femininos coma vantaxe. As\u00ed, cando Nam lle vai atacar, fai que se asusta e berra, polo que Nam ach\u00e9gase a ver se esta ben e ela at\u00e1calle sen piedade. Despois disto, Nam decide non facerlle caso e loitar sen compaix\u00f3n, pero Ranfan, \u00f3 ver que xa non lle serve a s\u00faa t\u00e1ctica, \u00edspese e queda en roupa interior. Nam perde a concentraci\u00f3n e ponse nervioso chegando a recuar cara a tras. Ranfan cami\u00f1a na s\u00faa direcci\u00f3n e Nam, que xa est\u00e1 na beira do tatami, pensa de novo nos seus amigos e familia da aldea, recuperando as\u00ed a concentraci\u00f3n para, cos ollos pechados, esquiva-lo ataque final de Ranfan e contraatacar deix\u00e1ndoa sen sentido e ga\u00f1ando o combate.\nSon Goku \"contra\" Xiran.\nO combate comeza cunhas pu\u00f1adas e unhas patadas, onde deseguido Son Goku chimpa a Xiran polos aires f\u00f3ra dos l\u00edmites do tatami pero este \u00f3 ter \u00e1s volta a el. Xir\u00e1n, decide face-la s\u00faa mellor t\u00e9cnica que consiste en lanzar unha especie de goma pola boca co que rodea e inmobiliza a Son Goku. Despois c\u00f3lleo e l\u00e1nzao a gran distancia polo que \u00f3 non se poder mover, Son Goku chama \u00e1 nube Kinton antes de toca-lo chan e regresa \u00f3 tatami. Por\u00e9n os xu\u00edces advirten que se volv\u00eda usa-la nube quedar\u00eda descualificado. Despois disto Xiran tenta golpear a Son Goku pero no momento do impacto ag\u00e1rrase \u00f3 brazo de Xiran co rabo, que lle sa\u00edu nese mesmo intre (perd\u00e9rao no remate da saga de Pilaf). Son Goku, grazas \u00f3 encontro co rabo e polo tanto coa forza, esnaquiza a goma. Xiran \u00f3 ver esta faza\u00f1a, segundo el a goma era indestrutible, r\u00e9ndese d\u00e1ndolle o triunfo a Son Goku.\nAs Semifinais.\nKrilin \"contra\" Jackie Chun.\nO combate comeza con Krilin atacando. Realiza unha serie de ataques que Chun ten que evitar. Daquela, Chun p\u00e9galle unha pu\u00f1ada a Krilin sen que este poida reaccionar, polo que Krilin vai con m\u00e1is coidado sendo as\u00ed capaz de contraatacar. Os dous at\u00e9stanse golpes mutuamente que ningu\u00e9n, ag\u00e1s Son Goku, \u00e9 capaz de seguir, polo que o presentador p\u00eddelles que repitan a s\u00faa confrontaci\u00f3n a c\u00e1mara lenta.\nNeste punto, Krilin vendo que no poder\u00e1 derrotar a Chun nunha loita xusta, ten a idea de tirar unhas bragas \u00f3 chan. Chun non se pode controlar, e ch\u00edmpase cara \u00e1s bragas polo que Krilin at\u00e1calle envi\u00e1ndoo polos aires f\u00f3ra dos l\u00edmites do tatami. Cando o presentador vai declara-la vitoria de Krilin, Chun fai unha Onda Vital (Kame Hame Ha) propuls\u00e1ndose novamente cara \u00e1 pista, deixando a todos abraiados, ag\u00e1s Yamcha que agora est\u00e1 seguro de que Chun \u00e9 realmente Mutenroi.\nFinalmente, Krilin tenta atacar pero Chun desaparece deixando a s\u00faa imaxe e aparece detr\u00e1s onde o golpea fortemente na caluga deix\u00e1ndoo tendido no chan e pasando \u00e1 final.\nSon Goku \"contra\" Nam.\nComeza o combate e Nam ataca a Son Goku que o evita imitando a t\u00e9cnica da imaxe de Jackie Chun. A loita est\u00e1 moi igualada ata que a Son Goku oc\u00f3rreselle xirar sobre si mesmo avanzando cara a Nam que ten que recuar, estando a piques de sa\u00edr do tatami de non ser porque Son Goku cae \u00f3 chan mareado. Nam aproveita e salta a grande altura para as\u00ed, unha vez na ca\u00edda e usando toda a forza do seu corpo, golpear cos brazos en cruz o pescozo de Son Goku. A\u00ednda que Nam di que ning\u00fan home pode espertar deste ataque antes de dez d\u00edas, Son Goku \u00e9rguese antes de que o presentador conte ata dez. Nam volve tentalo pero esta vez Son Goku s\u00e9gueo polo que estando no aire non poden loitar. Son Goku ten unha idea, e chegando antes \u00f3 chan ca Nam, faille crer que poder\u00e1 usar de novo o seu ataque, pero cando se achega \u00e1 terra Son Goku esqu\u00edvao e dunha patada b\u00f3tao f\u00f3ra do tatami.\nDespois da loita, Nam, malia estar triste, d\u00e1lle os seus parab\u00e9ns a Son Goku. Cando xa vai marchar, Jackie Chun d\u00e1lle unha c\u00e1psula Hoi-Poi e dille que poder\u00e1 levar toda a auga que queira do pozo que hai al\u00ed sen pagar nada, xa que a auga \u00e9 moi abundante nese pa\u00eds. Nam preg\u00fantalle como \u00e9 que sabe tanto e el resp\u00f3ndelle que \u00e9 o mestre Mutenroi e que se apuntou \u00f3 torneo disfrazado para evitar que Son Goku e Krilin ga\u00f1asen, xa que se o fixeran pensar\u00edan que son os m\u00e1is fortes e deixar\u00edan de adestrar. As\u00ed demostrar\u00edalles que sempre hai alg\u00fan loitador mellor. Ademais, Mutenroi p\u00eddelle que se disfrace del para que as\u00ed Yamcha e os demais non dubiden de Jackie Chun.\nA Final.\nO combate comeza con Yackie Chun atacando e, a\u00ednda que Son Goku consegue esquivalo de primeiras cun salto, cando est\u00e1 no aire recibe unha patada que o bota f\u00f3ra dos l\u00edmites do tatami. Non obstante conseguir\u00e1 volver usando o rabo coma se fose a h\u00e9lice dun helic\u00f3ptero. Deseguido, os dous atacan con cadans\u00faa Kame Hame Ha que \u00f3 chocaren an\u00falanse provocando un estoupido. Daquela, Chun desaparece deixando a s\u00faa imaxe, o que fai que Son Goku, \u00f3 co\u00f1ecela t\u00e9cnica de antes, ataque \u00e1 segunda imaxe. Por\u00e9n, esta vez era un dobre espellismo polo que Chun aparece detr\u00e1s e dunha patada gu\u00edndao contra a parede. Son Goku \u00e9rguese e facendo un triplo espellismo b\u00f3uralle na cabeza. Despois disto, Chun usa a t\u00e9cnica do borracho coa cal vai golpeando a Son Goku sen que poida facer nada ata que se lle ocorre actuar coma un lobo para as\u00ed darlle unha forte patada.\nTras isto, o combate incl\u00ednase a favor de Son Goku que finxindo ser un mono supera en todo a Yackie Chun polo que este decide durmilo cunha t\u00e9cnica de hipnose. Cando faltaba pouco para que fose eliminado, Bulma berra que a comida est\u00e1 preparada e Son Goku esperta. Tras ser atacado pola t\u00e9cnica \"pedra, papel, tesoiras\", Yackie Chun an\u00f3xase e decide realiza-la \"descarga mortal\" coa cal Son Goku est\u00e1 a piques de se render de non ser porque nese intre mira a l\u00faa chea e transf\u00f3rmase nun Oozaru facendo in\u00fatil a descarga. Todo o mundo foxe ag\u00e1s os amigos de Son Goku e o presentador. Yamcha e Puar t\u00e9ntanlle corta-lo rabo pero Chun usa a Kame Hame Ha, que parece matar a Son Goku pero que en realidade destr\u00fae a l\u00faa (un lobishome aparecer\u00eda m\u00e1is adiante para se vingar de Chun xa que a l\u00faa era o \u00fanico xeito de se poder transformar de novo nun home).\nYackie Chun queda esgotado polo que non pode facer m\u00e1is ondas de enerx\u00eda. O combate prosegue e Son Goku est\u00e1 a piques de botalo f\u00f3ra do tatami pero incriblemente, Chun s\u00e1lvase. Despois de varias patadas e pu\u00f1adas os dous danse \u00e1 vez unha forte patada e quedan tendidos no chan. Ning\u00fan dos dous se d\u00e1 erguido polo que o primeiro que se erga e diga \"ga\u00f1ei eu\" ser\u00e1 o vencedor. Son Goku t\u00e9ntao pero non \u00e9 quen de dicila frase polo que finalmente \u00e9 Jackie Chun quen \u00e9 declarado campi\u00f3n do mundo.\nAs\u00ed Mutenroi, tras agocharse e quita-lo disfrace, convida a todos a unha cea onde acabar\u00e1 gastando t\u00f3dolos cartos do premio xa que Son Goku comer\u00eda unha morea de pratos."}
{"id": "26100", "revid": "624", "url": "https://gl.wikipedia.org/wiki?curid=26100", "title": "Lingua milia", "text": ""}
{"id": "26101", "revid": "102241", "url": "https://gl.wikipedia.org/wiki?curid=26101", "title": "Lingua licia", "text": "O licio \u00e9 unha lingua da familia indoeuropea, e m\u00e1is precisamente da rama anatolia, falada nos s\u00e9culos -V e -IV, co\u00f1ecida esencialmente por unha estela descuberta en Xanthos, onde se l\u00eda unha inscrici\u00f3n triling\u00fce en grego, arameo e licio. O licio deriva do luvita e dist\u00ednguense xeralmente d\u00faas formas desta lingua:\nEsta lingua testem\u00fa\u00f1ase na costa sur da Turqu\u00eda moderna e nos se estingu\u00edu, substitu\u00edda polo grego, ata o s\u00e9culo primeiro antes da nosa era. Utiliza o seu propio alfabeto, o alfabeto licio, que \u00e9 un derivado do alfabeto grego."}
{"id": "26102", "revid": "23204", "url": "https://gl.wikipedia.org/wiki?curid=26102", "title": "Northern Exposure", "text": "Northern Exposure foi unha serie de televisi\u00f3n norteamericana que emitiu a CBS entre 1990 e 1995, cun total de 110 episodios. A serie estaba ambientada nun pequeno e remoto lugar de Alasca chamado Cicely e comeza cando chega Joel Fleischman (Rob Morrow), un xudeu de Nova York, que fixo a carreira de medicina grazas a unha bolsa de estudos do estado de Alasca e segundo as condici\u00f3ns da bolsa est\u00e1 obrigado a exercer durante catro anos en Alasca.\nEn Espa\u00f1a a serie emitiuna a segunda canle de TVE co t\u00edtulo de Doctor en Alaska, en castel\u00e1n."}
{"id": "26133", "revid": "132", "url": "https://gl.wikipedia.org/wiki?curid=26133", "title": "Doutor en Alasca", "text": ""}
{"id": "26134", "revid": "22570", "url": "https://gl.wikipedia.org/wiki?curid=26134", "title": "Porto Velho", "text": "Porto Velho \u00e9 a capital do estado brasileiro de Rondonia. Xurdiu no comezo do s\u00e9culo XX coa creaci\u00f3n do ferrocarril Madeira-Mamor\u00e9, implantado para exportar o caucho producido na Bolivia, e que foi unha das condici\u00f3ns impostas polo goberno daquel pa\u00eds para aceptar a soberan\u00eda brasileira sobre Acre.\nAdemais do caucho, a rexi\u00f3n produce tam\u00e9n ouro e \"casiterita\" (mineral de esta\u00f1o). A partir do comezo da d\u00e9cada de 1970 a s\u00faa poboaci\u00f3n aumentou de modo consider\u00e1bel grazas \u00e1 migraci\u00f3n de brasileiros do sur do pa\u00eds, que vi\u00f1an en busca de terras baratas para cultivar. Hoxe \u00e9 unha das principais cidades do sur da Amazonia brasileira. \u00c9 sede dunha universidade p\u00fablica, a Universidade Federal de Rond\u00f4nia."}
{"id": "26142", "revid": "1987", "url": "https://gl.wikipedia.org/wiki?curid=26142", "title": "Paredes, San L\u00e1zaro, Santiago de Compostela", "text": "Paredes \u00e9 un lugar da parroquia de San L\u00e1zaro en Santiago de Compostela. Segundo o INE no ano 2018 ti\u00f1a 22 habitantes en 2014 (11 homes e 11 mulleres)."}
{"id": "26146", "revid": "85894", "url": "https://gl.wikipedia.org/wiki?curid=26146", "title": "San Xurxo de Vea, A Estrada", "text": "San Xurxo de Vea \u00e9 unha parroquia que se localiza no concello da Estrada. Segundo o IGE en 2012 ti\u00f1a 335 habitantes (172 mulleres e 163 homes), distribu\u00eddos en 15 entidades, o que sup\u00f3n unha diminuci\u00f3n respecto de 1986 cando ti\u00f1a 446 habitantes. En 1842 ti\u00f1a unha poboaci\u00f3n de feito de 398 persoas."}
{"id": "26147", "revid": "85894", "url": "https://gl.wikipedia.org/wiki?curid=26147", "title": "Santa Cristina de Vea, A Estrada", "text": "Santa Cristina de Vea \u00e9 unha parroquia que se localiza no concello da Estrada. Segundo o IGE en 2011 ti\u00f1a 373 habitantes (182 mulleres e 191 homes), distribu\u00eddos en 19 entidades, o que sup\u00f3n unha diminuci\u00f3n respecto de 1986 cando ti\u00f1a 382 habitantes. En 1842 ti\u00f1a unha poboaci\u00f3n de feito de 393 persoas."}
{"id": "26148", "revid": "89787", "url": "https://gl.wikipedia.org/wiki?curid=26148", "title": "Santeles, A Estrada", "text": "San Xo\u00e1n de Santeles \u00e9 unha parroquia que se localiza no concello da Estrada. Segundo o IGE en 2009 ti\u00f1a 393 habitantes (203 mulleres e 190 homes), distribu\u00eddos en 16 entidades, o que sup\u00f3n unha diminuci\u00f3n respecto de 1986 cando ti\u00f1a 613 habitantes. En 1842 ti\u00f1a unha poboaci\u00f3n de feito de 167 persoas.\nHistoria.\nTivo unha importante feira en tempos, hoxe desaparecida."}
{"id": "26149", "revid": "85894", "url": "https://gl.wikipedia.org/wiki?curid=26149", "title": "Santo Andr\u00e9 de Vea, A Estrada", "text": "Santo Andr\u00e9 de Vea \u00e9 unha parroquia que se localiza no concello da Estrada. Segundo o IGE en 2011 ti\u00f1a 384 habitantes (215 mulleres e 169 homes), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 449 habitantes."}
{"id": "26150", "revid": "89787", "url": "https://gl.wikipedia.org/wiki?curid=26150", "title": "A Somoza, A Estrada", "text": "Santo Andr\u00e9 da Somoza \u00e9 unha parroquia que se localiza no concello da Estrada. Segundo o IGE en 2011 ti\u00f1a 222 habitantes (117 mulleres e 105 homes), distribu\u00eddos en 9 entidades, o que sup\u00f3n unha diminuci\u00f3n respecto de 1999 cando ti\u00f1a 243 habitantes.\nPatrimonio.\nEira de h\u00f3rreos en Castro Ramiro."}
{"id": "26151", "revid": "85894", "url": "https://gl.wikipedia.org/wiki?curid=26151", "title": "Souto, A Estrada", "text": "Santo Andr\u00e9 de Souto \u00e9 unha parroquia que se localiza no concello da Estrada. Segundo o IGE en 2014 ti\u00f1a 221 habitantes (132 mulleres e 89 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 349 habitantes.\nPatrimonio.\nAdemais da igrexa parroquial, existe a capela de San Bieito, dous cruceiros (un no camposanto e outro no adro da igrexa), mu\u00ed\u00f1os nos regueiros de Montill\u00f3n, Enviande e Souto e a Eira de h\u00f3rreos de Enviande."}
{"id": "26152", "revid": "23204", "url": "https://gl.wikipedia.org/wiki?curid=26152", "title": "Tabeir\u00f3s, A Estrada", "text": "Santiago de Tabeir\u00f3s \u00e9 unha parroquia que se localiza no concello da Estrada. Segundo o IGE en 2012 ti\u00f1a 344 habitantes (194 mulleres e 150 homes), distribu\u00eddos en 13 entidades, o que sup\u00f3n unha diminuci\u00f3n respecto do ano 1986 cando ti\u00f1a 603 habitantes. En 1842 ti\u00f1a unha poboaci\u00f3n de feito de 561 persoas."}
{"id": "26153", "revid": "6193475", "url": "https://gl.wikipedia.org/wiki?curid=26153", "title": "Toedo, A Estrada", "text": "San Pedro de Toedo \u00e9 unha parroquia que se localiza no concello da Estrada. Segundo o IGE en 2009 ti\u00f1a 208 habitantes (107 mulleres e 101 homes), distribu\u00eddos en 5 entidades, o que sup\u00f3n unha diminuci\u00f3n respecto de 1986 cando ti\u00f1a 257 habitantes. En 1842 ti\u00f1a unha poboaci\u00f3n de feito de 149 persoas. Nesta parroquia local\u00edzase o Pol\u00edgono Industrial de Toedo."}
{"id": "26154", "revid": "5863", "url": "https://gl.wikipedia.org/wiki?curid=26154", "title": "Vinseiro, A Estrada", "text": "Santa Cristina de Vinseiro \u00e9 unha parroquia que se localiza no concello da Estrada. Segundo o IGE en 2012 ti\u00f1a 321 habitantes (171 mulleres e 150 homes), o que sup\u00f3n unha diminuci\u00f3n respecto de 1986 cando ti\u00f1a 411 habitantes. En 1842 ti\u00f1a unha poboaci\u00f3n de feito de 405 persoas."}
{"id": "26155", "revid": "98629", "url": "https://gl.wikipedia.org/wiki?curid=26155", "title": "Aciveiro, Forcarei", "text": "Santa Mar\u00eda de Aciveiro (do lat\u00edn \"acifu\"- 'acivro' + -\"ario\", sufixo abundancial, 'lugar con abundancia de acivros') \u00e9 unha parroquia que se localiza no concello de Forcarei. Segundo o padr\u00f3n municipal de 2010 ti\u00f1a 329 habitantes (164 mulleres e 165 homes), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 405 habitantes.Enquisa do concello.\nTop\u00f3nimo.\nFitotop\u00f3nimo, lugar no que hai ou houbo moitos acivros.\nPatrimonio.\nNa parroquia est\u00e1 situado o Mosteiro de Santa Mar\u00eda de Aciveiro.\nFestas.\n8 e 9 de setembro: Festas na honra \u00e1 Virxe dos Remedios e San Roque.\nDomingo anterior ao 7 de setembro: Festa na honra a Santa Mar\u00eda a Real."}
{"id": "26156", "revid": "5738259", "url": "https://gl.wikipedia.org/wiki?curid=26156", "title": "Castrelo, Forcarei", "text": "Santa Mari\u00f1a de Castrelo \u00e9 unha parroquia que se localiza no concello pontevedr\u00e9s de Forcarei, na comarca de Tabeir\u00f3s - Terra de Montes. Segundo o padr\u00f3n municipal de 2004 ti\u00f1a 136 habitantes (73 mulleres e 63 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 147 habitantes. Segundo o IGE, no 2014 a s\u00faa poboaci\u00f3n descendera ata os 96 habitantes, sendo 51 homes e 45 mulleres.\nTop\u00f3nimo.\nDiminutivo do lat\u00edn \"castrum\", cidade alta e fortificada.\nPatrimonio.\nNa parroquia est\u00e1 a Torre da Barciela."}
{"id": "26157", "revid": "5863", "url": "https://gl.wikipedia.org/wiki?curid=26157", "title": "D\u00faas Igrexas, Forcarei", "text": "Santa Mar\u00eda de D\u00faas Igrexas \u00e9 unha parroquia que se localiza no concello de Forcarei. Segundo o IGE en 2009 ti\u00f1a 382 habitantes (214 mulleres e 168 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 461 habitantes.\nTop\u00f3nimo.\nNesta parroquia houbo d\u00faas igrexas moi pr\u00f3ximas e de igual categor\u00eda, unha consagrada a San Vicente e outra a Santa Mar\u00eda.\nPatrimonio.\nA igrexa de Santa Mar\u00eda de D\u00faas Igrexas \u00e9 de orixe rom\u00e1nica. A \u00e1bsida constru\u00eduse en 1742 e cubriuse con b\u00f3veda de crucer\u00eda. O corpo da igrexa, a torre e a portada realiz\u00e1ronse en 1822. No interior conserva unha p\u00eda bautismal rom\u00e1nica da antiga igrexa de San Vicente."}
{"id": "26158", "revid": "22570", "url": "https://gl.wikipedia.org/wiki?curid=26158", "title": "Forcarei, Forcarei", "text": "San Marti\u00f1o de Forcarei \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes. Segundo o padr\u00f3n municipal de 2008 ti\u00f1a 815 habitantes (387 mulleres e 428 homes), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 872 habitantes.\nTop\u00f3nimo.\nTop\u00f3nimo de posesor, de \"Fulcaredus\", posesor ou dono das terras.\nFestas.\nAs festas da vila te\u00f1en lugar cada ano a \u00faltima fin de semana do mes de agosto."}
{"id": "26159", "revid": "1131", "url": "https://gl.wikipedia.org/wiki?curid=26159", "title": "A Madanela de Montes, Forcarei", "text": "Santa Mar\u00eda Madanela de Montes \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes. Segundo o IGE, no 2014 a s\u00faa poboaci\u00f3n descendera ata os 578 habitantes, sendo 272 homes e 306 mulleres.\nPatrimonio.\nNo IES Chano Pi\u00f1eiro consideraron a posibilidade de que a orixe do top\u00f3nimo puidese ser orixinalmente \"medanela\" diminutivo de \"meda\".\nA igrexa parroquial inaugurouse en 1964."}
{"id": "26160", "revid": "5863", "url": "https://gl.wikipedia.org/wiki?curid=26160", "title": "Meav\u00eda, Forcarei", "text": "San Xo\u00e1n de Meav\u00eda \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes. Segundo o IGE en 2014 ti\u00f1a 238 habitantes (117 homes e 121 mulleres), 55 menos ca en 2004 (148 mulleres e 145 homes) e 69 menos ca en 1999. Ten nove entidades de poboaci\u00f3n.\nDesta parroquia era o pintor Xes\u00fas Muras (1958-2008).\nTop\u00f3nimo.\nDeriva de \"media v\u00eda\", lugar equidistante no cami\u00f1o vreeiro."}
{"id": "26161", "revid": "1131", "url": "https://gl.wikipedia.org/wiki?curid=26161", "title": "Millarada, Forcarei", "text": "San Amedio de Millarada \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes. Segundo o IGE en 2012 ti\u00f1a 456 habitantes (233 mulleres e 223 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 669 habitantes.\nTop\u00f3nimo.\nDeriva do lat\u00edn \"milium\", para indicar un lugar onde abundaba o millo mi\u00fado.."}
{"id": "26162", "revid": "85894", "url": "https://gl.wikipedia.org/wiki?curid=26162", "title": "Pardesoa, Forcarei", "text": "Santiago de Pardesoa \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes. Segundo o padr\u00f3n municipal de 2004 ti\u00f1a 267 habitantes (148 mulleres e 119 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 318 habitantes. Segundo o IGE, no 2014 a s\u00faa poboaci\u00f3n descendera ata os 191 habitantes, sendo 86 homes e 105 mulleres.\nTop\u00f3nimo.\nSegundo o IES Chano Pi\u00f1eiro, a orixe do top\u00f3nimo \u00e9 \"parietem solam\" (parede soa)."}
{"id": "26163", "revid": "98629", "url": "https://gl.wikipedia.org/wiki?curid=26163", "title": "Pereira, Forcarei", "text": "San Bartolomeu de Pereira \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes. Segundo o padr\u00f3n municipal de 2004 ti\u00f1a 158 habitantes (80 homes e 78 mulleres), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 170 habitantes. Segundo o IGE, no 2014 a s\u00faa poboaci\u00f3n descendera ata os 137 habitantes, sendo 64 homes e 73 mulleres.\nTop\u00f3nimo.\nA orixe do top\u00f3nimo pode vir tanto do lat\u00edn \"pirariam\", que vir\u00eda de \"piru(m)\" (\"pera\") + -\"ariam\" (sufixo abudancial), \"lugar cheo de peras\" como de \"petra(m)\", \"pedra\". O significado de \"lugar elevado localizado nunha zona pedregosa\" c\u00famprese neste caso."}
{"id": "26164", "revid": "5863", "url": "https://gl.wikipedia.org/wiki?curid=26164", "title": "Quintill\u00e1n, Forcarei", "text": "San Pedro de Quintill\u00e1n \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes. Segundo o padr\u00f3n municipal de 2004 ti\u00f1a 256 habitantes (131 mulleres e 125 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 286 habitantes. Segundo o IGE, no 2014 a s\u00faa poboaci\u00f3n descendera ata os 181 habitantes, sendo 84 homes e 97 mulleres.\nTop\u00f3nimo.\nTop\u00f3nimo de posesor, do nome \"Quintilianus\" que ser\u00eda o posesor ou dono das terras.\nHistoria.\nA sociedade dos emigrantes da Terra de Montes na Arxentina, \"Residentes del Ayuntamiento de Forcarey en El Plata Pro Cultura y Protecci\u00f3n\", fundada o 22 de outubro de 1922 axudou a erguer un edificio escolar no lugar de Levoso. A primeira pedra colocouse o 4 de setembro de 1927, inaugur\u00e1ndose un ano despois.\nPatrimonio.\nA igrexa de San Pedro de Quintill\u00e1n conserva varias imaxes do s\u00e9culo XVI e unha p\u00eda bautismal do XIV. Existen numerosos cruceiros, entre os que destaca o \"Cruceiro das Procesi\u00f3ns\", barroco e moi historiado, no adro da igrexa parroquial."}
{"id": "26165", "revid": "1131", "url": "https://gl.wikipedia.org/wiki?curid=26165", "title": "San Miguel de Presqueiras, Forcarei", "text": "San Miguel de Presqueiras \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes. Segundo o IGE en 2014 ti\u00f1a 210 habitantes (95 homes e 115 mulleres), 70 menos ca en 2004 (153 mulleres e 127 homes nese ano segundo o padr\u00f3n municipal) e 73 menos ca en 1999. Ten cinco entidades de poboaci\u00f3n.\nTop\u00f3nimo.\nPosibelmente do \u00e9timo \"petriscarias\", derivado do lat\u00edn \"petra(m)\" co sufixo latino \"-aria\", lugar onde abundan as pedras.\nHistoria.\nNesta parroquia estaba a sede dos Xu\u00edces-Meiri\u00f1os nomeados polos arcebispos de Compostela para gobernar a Terra de Montes. O Arcebispo Xelm\u00edrez mandara constru\u00edr unha fortaleza e unha torre, das que hoxe s\u00f3 quedan ru\u00ednas, nunha pequena pen\u00ednsula que forma o r\u00edo Castro, afluente do r\u00edo L\u00e9rez, derrubada en 1466 na Gran Guerra Irmandi\u00f1a.\nNos s\u00e9culos XIX e XX a compa\u00f1\u00eda Esta\u00f1\u00edferas de Galicia SA explotou as minas de Presqueiras"}
{"id": "26166", "revid": "85894", "url": "https://gl.wikipedia.org/wiki?curid=26166", "title": "Santa Mari\u00f1a de Presqueiras, Forcarei", "text": "Santa Mari\u00f1a de Presqueiras \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes.\nSegundo o IGE en 2014 ti\u00f1a 125 habitantes (52 homes e 73 mulleres). En 2004 ti\u00f1a 195 habitantes (120 mulleres e 75 homes), 27 menos ca en 1999. Ten 8 entidades de poboaci\u00f3n.\nTop\u00f3nimo.\nPosibelmente do \u00e9timo , derivado do lat\u00edn co sufixo latino , referido a un lugar onde abundan as pedras."}
{"id": "26167", "revid": "1131", "url": "https://gl.wikipedia.org/wiki?curid=26167", "title": "Ventoxo, Forcarei", "text": "San Nicolao de Ventoxo \u00e9 unha parroquia que se localiza no concello de Forcarei, na comarca de Tabeir\u00f3s - Terra de Montes. Segundo o padr\u00f3n municipal de 2004 ti\u00f1a 123 habitantes (63 homes e 60 mulleres), distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 117 habitantes. Segundo o IGE, no 2014 a s\u00faa poboaci\u00f3n descendera ata os 103 habitantes, sendo 50 homes e 53 mulleres.\nTop\u00f3nimo.\nNo IES Chano Pi\u00f1eiro consideraron a posibilidade de que a orixe do top\u00f3nimo puidese ser a palabra celta \"bend\" que significa \"branco\", \"luminoso\"."}
{"id": "26170", "revid": "85894", "url": "https://gl.wikipedia.org/wiki?curid=26170", "title": "Calvos, Fornelos de Montes", "text": "Santo Adri\u00e1n de Calvos \u00e9 unha parroquia que se localiza no concello pontevedr\u00e9s de Fornelos de Montes na comarca de Vigo. Segundo o padr\u00f3n municipal de 2004 ti\u00f1a 398 habitantes (224 mulleres e 174 homes), distribu\u00eddos en 4 entidades de poboaci\u00f3n (Coruxeira, Al\u00e9n -de Arriba, e de Abaixo-, Cima de Vila e O Pereiral), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 428 habitantes. Segundo o IGE, no 2014 a s\u00faa poboaci\u00f3n descendera ata os 318 habitantes, sendo 142 homes e 176 mulleres."}
{"id": "26171", "revid": "5863", "url": "https://gl.wikipedia.org/wiki?curid=26171", "title": "As Estacas, Fornelos de Montes", "text": "Santa Mar\u00eda das Estacas \u00e9 unha parroquia que se localiza no concello pontevedr\u00e9s de Fornelos de Montes na comarca de Vigo. Segundo o IGE en 2014 ti\u00f1a 141 habitantes (65 homes e 76 mulleres), 25 menos ca en 2004 (94 mulleres e 72 homes) e 48 menos ca en 1999 Ten tres entidades de poboaci\u00f3n."}
{"id": "26172", "revid": "5863", "url": "https://gl.wikipedia.org/wiki?curid=26172", "title": "Fornelos de Montes, Fornelos de Montes", "text": "San Lourenzo de Fornelos de Montes \u00e9 unha parroquia que se localiza no concello de Fornelos de Montes. Segundo o IGE en 2014 ti\u00f1a 597 habitantes (280 homes e 317 mulleres), 60 menos ca en 2004 (352 mulleres e 305 homes) e 110 menos ca en 1999. Ten seis entidades de poboaci\u00f3n."}
{"id": "26173", "revid": "85894", "url": "https://gl.wikipedia.org/wiki?curid=26173", "title": "A Laxe, Fornelos de Montes", "text": "San Xos\u00e9 da Laxe \u00e9 unha parroquia que se localiza no concello pontevedr\u00e9s de Fornelos de Montes. Segundo o IGE en 2014 ti\u00f1a 86 habitantes (42 homes e 44 mulleres), 30 menos ca en 2004 (63 mulleres e 53 homes) e 51 menos ca en 1999. Ten catro entidades de poboaci\u00f3n."}
{"id": "26174", "revid": "22570", "url": "https://gl.wikipedia.org/wiki?curid=26174", "title": "Oitav\u00e9n, Fornelos de Montes", "text": "San Vicente de Oitav\u00e9n \u00e9 unha parroquia que se localiza no concello de Fornelos de Montes. Segundo o IGE en 2010 ti\u00f1a 182 habitantes (91 mulleres e 91 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 233 habitantes."}
{"id": "26175", "revid": "22570", "url": "https://gl.wikipedia.org/wiki?curid=26175", "title": "Traspielas, Fornelos de Montes", "text": "Santa Mar\u00eda de Traspielas \u00e9 unha parroquia que se localiza no concello de Fornelos de Montes. Segundo o IGE en 2010 ti\u00f1a 289 habitantes (152 mulleres e 137 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 379 habitantes."}
{"id": "26176", "revid": "25871", "url": "https://gl.wikipedia.org/wiki?curid=26176", "title": "Vent\u00edn, Fornelos de Montes", "text": "San Miguel de Vent\u00edn \u00e9 unha parroquia que se localiza no concello de Fornelos de Montes. Segundo o IGE en 2014 ti\u00f1a 225 habitantes (109 homes e 116 mulleres), 17 menos que en 2004 (128 mulleres e 114 homes) e 45 menos que en 1999. Ten d\u00faas entidades de poboaci\u00f3n."}
{"id": "26178", "revid": "181", "url": "https://gl.wikipedia.org/wiki?curid=26178", "title": "Ca\u00edda do Muro de Berl\u00edn", "text": ""}
{"id": "26179", "revid": "5863", "url": "https://gl.wikipedia.org/wiki?curid=26179", "title": "Muro de Berl\u00edn", "text": "O Muro de Berlin foi unha construci\u00f3n civil que supuxo un s\u00edmbolo vivo da divisi\u00f3n f\u00edsica da Alema\u00f1a da posguerra en d\u00faas entidades, a Rep\u00fablica Federal Alem\u00e1 e a Rep\u00fablica Democr\u00e1tica Alem\u00e1. Este muro, al\u00e9n de dividir a cidade de Berl\u00edn ao medio, simbolizaba a divisi\u00f3n do mundo en dous bloques ou partes: o Bloque Occidental, constitu\u00eddo polos pa\u00edses capitalistas encabezados polos Estados Unidos de Am\u00e9rica, e o Bloque de Leste, ou Sovi\u00e9tico, constitu\u00eddo polos pa\u00edses comunistas, que ti\u00f1an \u00e1 s\u00faa fronte a Uni\u00f3n Sovi\u00e9tica.\nCaracter\u00edsticas.\nComezou a constru\u00edrse na madrugada do 13 de agosto de 1961. Estaba formado por 66,5\u00a0km de valado met\u00e1lico, 302 torres de observaci\u00f3n, 127 redes met\u00e1licas electrificadas con arame, 255 pistas para feros cans de garda. Este muro provocou a morte a 80 persoas identificadas (Chris Gueffroy foi a derradeira), 112 ficaron feridas e millares detidas nas diversas tentativas de o atravesar.\nA construci\u00f3n do muro marcou o inicio do illamento da parte occidental da cidade de Berl\u00edn, illada territorialmente do resto de Alema\u00f1a Occidental e provocou unha crise na que os EUA crearon unha ponte a\u00e9rea para o fornecemento da cidade, por decisi\u00f3n do presidente John F. Kennedy.\nO Muro de Berl\u00edn caeu o 9 de novembro de 1989, no que foi o acto inicial da reunificaci\u00f3n das d\u00faas Alema\u00f1as, que formaron finalmente a Rep\u00fablica Alem\u00e1 e rematando tam\u00e9n a divisi\u00f3n do mundo en dous bloques. Moitos sinalan este momento tam\u00e9n como a fin da Guerra fr\u00eda."}
{"id": "26181", "revid": "17467", "url": "https://gl.wikipedia.org/wiki?curid=26181", "title": "Ano Santo compostel\u00e1n", "text": ""}
{"id": "26182", "revid": "1131", "url": "https://gl.wikipedia.org/wiki?curid=26182", "title": "Praza do Para\u00edso", "text": "A Praza do Para\u00edso era unha praza medieval de Santiago de Compostela, que se localizaba entre o mosteiro de San Marti\u00f1o Pinario e a porta norte da Catedral de Santiago de Compostela \u00e1 que serv\u00eda de adro, ademais era o final do Cami\u00f1o de Santiago.\nA praza descr\u00edbese no \"C\u00f3dice Calixtino\" como un lugar empedrado no que se xuntaban habitualmente os comerciantes e artes\u00e1ns da cidade. Unha fonte no medio da praza, constru\u00edda en 1122, serv\u00eda para que se ba\u00f1asen os peregrinos antes de entrar na catedral."}
{"id": "26186", "revid": "54336", "url": "https://gl.wikipedia.org/wiki?curid=26186", "title": "Borreiros, Gondomar", "text": "San Marti\u00f1o de Borreiros \u00e9 unha parroquia que se localiza no concello pontevedr\u00e9s de Gondomar na comarca de Vigo. Segundo o IGE, no 2014, ti\u00f1a 1.254 habitantes (666 mulleres e 588 homes), distribu\u00eddos en 20 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.047 habitantes. O lugar de cabeceira, onde est\u00e1 a igrexa e o centro cultural, \u00e9 San Marti\u00f1o. Eclesiasticamente, pertence ao arcipretado de Mi\u00f1or.\nHistoria.\nA primeira referencia escrita data do 1170, onde o rei Fernando II de Le\u00f3n doa \u00f3 Bispo de Tui a igrexa de San Marti\u00f1o de Borreyros. Neste documento, sinala os seus longos l\u00edmites. E outra referencia data de 1409, onde Lorenzo Canes de Cadaval, escudeiro morador en terra da Louri\u00f1a, fai doaz\u00f3n \u00f3 Mosteiro de Oia, a metade do Coto de Borreyros coas s\u00faas casas, as s\u00faas herdades, as s\u00faas vi\u00f1as, as s\u00faas devesas etc. Durante tempo, a parroquia de Santa Cristina da Ramallosa (Baiona), pertenceu a ela ata que se independizou.\nPatrimonio.\nPola parroquia discorre o r\u00edo Mi\u00f1or. Pos\u00fae unha capela, chamada Capela da Xunqueira que data do ano 1723 (segundo a inscrici\u00f3n que hai no arco da entrada).\nNo monte veci\u00f1al at\u00f3pase un poboado castrexo da idade de ferro, o castro da Pedra Moura. Ten parapetos defensivos, e desde el vese o Val Mi\u00f1or e a r\u00eda de Vigo. Est\u00e1 en terreos propiedade da Comunidade de Montes.\nNa parroquia tam\u00e9n se encontra a Fraga de Oliveira, que est\u00e1 situada entre as parroquias de Borreiros, Belesar e Donas no contorno do r\u00edo da Groba, a\u00ednda que os sendeiros que est\u00e1n dentro do sendeiro da Grela, est\u00e1n sen sinalizar e abandonados."}
{"id": "26188", "revid": "54336", "url": "https://gl.wikipedia.org/wiki?curid=26188", "title": "Cha\u00edn, Gondomar", "text": "Santa Mar\u00eda de Cha\u00edn \u00e9 unha parroquia que se localiza no concello de Gondomar. Segundo o IGE en 2009 ti\u00f1a 855 habitantes (447 mulleres e 308 homes), distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 714 habitantes. \nXeograf\u00eda.\n\u00c9 unha das parroquias menos poboadas das vinte e d\u00faas dos tres concellos do Val Mi\u00f1or, a\u00ednda que nos \u00faltimos anos proliferou a construci\u00f3n de segundas vivendas, dedicadas, principalmente, \u00f3 veraneo. Cabe destacar a Fervenza da Torre.\nEclesiasticamente, pertence ao arcipretado de Mi\u00f1or."}
{"id": "26189", "revid": "624", "url": "https://gl.wikipedia.org/wiki?curid=26189", "title": "Intransitividade", "text": ""}
{"id": "26190", "revid": "12452", "url": "https://gl.wikipedia.org/wiki?curid=26190", "title": "Historia da ciencia-ficci\u00f3n", "text": ""}
{"id": "26191", "revid": "89787", "url": "https://gl.wikipedia.org/wiki?curid=26191", "title": "Mary Shelley", "text": "Mary Wollstonecraft Shelley, nada en Londres o 30 de agosto de 1797 e finada na mesma cidade o 1 de febreiro de 1851, foi unha escritora brit\u00e1nica. Filla do fil\u00f3sofo William Godwin e da pedagoga e escritora Mary Wollstonecraft, casada co famoso poeta Rom\u00e1ntico Percy Bysshe Shelley. A s\u00faa obra principal \u00e9 \"Frankenstein ou o moderno Prometeo\" pero tam\u00e9n escribiu outras como \"O \u00daltimo home\" ou \"Perkin Warbeck\".\nTraxectoria.\nInfancia e formaci\u00f3n.\nFoi a segunda filla da famosa feminista Mary Wollstonecraft e do famoso fil\u00f3sofo libertario William Godwin. A s\u00faa nai morreu once d\u00edas logo do seu nacemento e o seu pai casou pronto de novo. Baixo a s\u00faa tutela Mary recibiu unha excelente educaci\u00f3n, pouco usual nas mulleres da \u00e9poca. Mary co\u00f1eceu a Percy Bysshe Shelley, un pol\u00edtico radical e librepensador coma o seu pai. Percy descontento co seu matrimonio, pronto comezou a visitar a Godwin con moita frecuencia. O 27 de xullo de 1814 el e Mary (con s\u00f3 16 anos) namor\u00e1ronse. A parella fuxiu a Francia xunto coa media irm\u00e1 de Mary, Jane Clairmont. Esta foi a segunda fuxida do poeta, posto que xa coa s\u00faa anterior esposa Harriet escapouse fac\u00eda tres anos. \u00c1 s\u00faa volta semanas m\u00e1is tarde, a parella descubriu desencantada que as convicci\u00f3ns de Godwin sobre o amor libre non eran aplicables \u00e1 s\u00faa filla.\nMary atopou consolo nos seus estudos e en Percy, quen sempre ser\u00eda, malia a desilusi\u00f3n e a traxedia, o amor da s\u00faa vida. Percy, tam\u00e9n, estaba satisfeito coa s\u00faa parella neses primeiros anos. Comprac\u00edase de que Mary puidese \"sentir a poes\u00eda e entender a filosof\u00eda\" - a\u00ednda que, como Harriet antes que ela, se opuxese \u00e1 vontade do seu marido de compartila co seu amigo Thomas Hogg. Mary aprendeu as\u00ed que a lealdade de Percy cara aos ideais do amor libre entraban en conflito coa procura do \"verdadeiro amor\", que tanto expresaba nos seus poemas.\nGusto pola literatura.\nMary e Percy compart\u00edan o gusto polas linguas e a literatura. Gozaban lendo e discutindo libros xuntos, como os cl\u00e1sicos que Percy traera ao seu regreso a Londres ao final do ano. Foi nesta \u00e9poca cando el escribiu \"Alastor, or The Spirit of Solitude\" na que se mostra partidario de manter o \"doce amor humano\".\nProceso do \"Frankenstein\".\nEn maio de 1816, a parella, xunto con Jane (agora Claire) Clairmont, viaxaron ao lago Geneva para veranear xunto ao famoso e pol\u00e9mico poeta Lord Byron, cuxo recente romance con Claire deixouna pre\u00f1ada e dalg\u00fan modo obsesionada con el. En canto a consideraci\u00f3ns literarias, foi un ver\u00e1n moi produtivo. Percy empezou a traballar en 'Hymn To Intellectual Beauty\" e \"Mont Blanc\". Mary, mentres tanto, comezou a traballar na s\u00faa propia obra mestra.\nObrigados a permanecer dentro de casa pola condici\u00f3ns clim\u00e1ticas do \"Ano sen ver\u00e1n\" nunha determinada tarde, un grupo de mozos intelectuais e poetas, inspirados polas historias de pantasmas de 'Fantasmagoriana', decidiron montar unha competici\u00f3n de historias fantasmag\u00f3ricas. A un invitado, o Dr. John Polidori, ocorr\u00e9uselle \"O Vampiro\", que m\u00e1is tarde converter\u00edase nunha influencia para o \"Dr\u00e1cula\" de Bram Stoker.\nOutros invitados contaron historias igualmente terror\u00edficas, pero Mary sentiuse incapaz de inventar unha. Esa noite, con todo, tivo un pesadelo no que viu \"o p\u00e1lido estudante de malas artes axeonllado fronte ao ente que acababa de constru\u00edr\". Decidiuse ent\u00f3n a escribir a historia, que m\u00e1is tarde se publicar\u00eda como \"Frankenstein\" (1818). O seu \u00e9xito sobrevivir\u00eda a moitas das historias daquela noite.\nMary incorporara varias fontes ao seu traballo, entre outra o mito de Ovidio. A influencia da obra de John Milton \"O para\u00edso perdido\", \u00e9 totalmente evidente. Mary e Percy eran vexetarianos e ac\u00e9rrimos defensores dos animais. As referencias ao vexetarianismo son constantes na s\u00faa obra. Por exemplo, na s\u00faa novela, a criatura era vexetariana."}
{"id": "26192", "revid": "5312", "url": "https://gl.wikipedia.org/wiki?curid=26192", "title": "Arthur Conan Doyle", "text": "Sir Arthur Ignatius Conan Doyle, nado en Edimburgo o 22 de maio de 1859 e finado o 7 de xullo de 1930, foi un escritor escoc\u00e9s que acadou gran sona pola creaci\u00f3n do personaxe de Sherlock Holmes, detective de ficci\u00f3n famoso no mundo enteiro.\nTraxectoria.\nArthur Conan Doyle naceu nunha familia de artistas, xa que o seu av\u00f3, John Doyle (1757-1868) foi un famoso debuxante, gravador e caricaturista e seu pai tam\u00e9n foi debuxante e pintor. Foi o segundo de nove irm\u00e1ns dunha familia vida a menos debido ao alcolismo de seu pai. A s\u00faa formaci\u00f3n estivo marcada polos xesu\u00edtas, xa que foi enviado con nove anos a un colexio en Inglaterra e tam\u00e9n pasou un ano en Austria. Foi deste xeito que adquiriu s\u00f3lidos co\u00f1ecementos dos autores cl\u00e1sicos, latinos e ingleses.\nDoyle educouse en Stonyhurst e estudou medicina na Facultade de Medicina da Universidade de Edimburgo onde co\u00f1eceu o doutor Joseph Bell, profesor que animaba aos seus alumnos a inferir a maior cantidade de informaci\u00f3n persoal posible dos seus pacientes a partir dos detalles m\u00e1is nimios que se achaban \u00e1 vista. Foi o doutor Bell quen inspirou a Doyle gran parte da personalidade de Sherlock Holmes.\nAo rematar a carreira, en 1880, foi cirurxi\u00e1n no baleeiro groenland\u00e9s \"Hope\" e despois serviu como m\u00e9dico do ex\u00e9rcito en Sur\u00e1frica durante a Guerra dos Boer. Ao seu regreso foille outorgado o t\u00edtulo de Sir en 1902 polos servizos prestados as\u00ed como polos dous libros que escribiu sobre o conflito b\u00e9lico surafricano baixo o t\u00edtulo de \"The war in South Africa: its cause and conduct\" (\"A guerra en Sur\u00e1frica: as s\u00faas causas e o seu desenvolvemento\").\nDoyle traballou nunha consulta en Southsea entre 1882 e 1890. Antes abrira sen moito \u00e9xito un consultorio en Plymouth. En Southsea co\u00f1ece a que ser\u00e1 a s\u00faa primeira muller, Louise \"Touie\" Hawkins, coa que casou en 1885, e que fora irm\u00e1 dun dos seus primeiros pacientes. A\u00ednda que en xeral se considera que foi a falta de traballo na cl\u00ednica o que levou a Doyle a sumerxirse na escrita, Leslie S. Klingler desbota esta teor\u00eda, xa que demostrou que o volume de pacientes atendidos na s\u00faa consulta medrara ao longo dos anos.\nDoyle comezou a escribir nas horas en que esperaba os seus pacientes durante os seus anos en Southsea. As d\u00faas primeiras novelas de Sherlock Holmes que escribiu, \"Un estudo en escarlata\" (1887) e \"O signo dos catro\" (1889) obtiveron gran popularidade, pero non foi ata a aparici\u00f3n do primeiro relato curto do detective, \"Un esc\u00e1ndalo en Bohemia\", onde o personaxe comezou a instalarse na conciencia colectiva coas proporci\u00f3ns dun mito. Este \u00e9xito permitiulle converterse nun escritor a tempo completo \u00e1 idade de 32 anos, pero pronto se cansou da serie e intentou \"matar\" a Sherlock Holmes a mans do arquicriminal profesor Moriarty no seu relato \"O problema final\". Unha multitude de mozos brit\u00e1nicas comezou ent\u00f3n a levar cresp\u00f3ns de loito nos chapeus e o autor viuse forzado, por petici\u00f3n popular, a resucitar ao seu heroe dun modo moi enxe\u00f1oso. Sherlock Holmes reaparece en \"A aventura da casa baleira\".\nEn 1891 m\u00fadase a Montague Place, en Londres, e abre unha consulta no n\u00famero dous de Upper Wimpole Street, pero nesta ocasi\u00f3n a consulta non ti\u00f1a a demanda que se esperaba. Dous anos despois a s\u00faa muller enfermou de tuberculose, polo que a familia decidiu trasladarse a Hindhead, no condado de Surrey, cunhas condici\u00f3ns clim\u00e1ticas m\u00e1is axeitadas para ela. Arthur coidou dela ata a s\u00faa morte, en 1906, pero namorou en 1897 da que ser\u00eda a s\u00faa segunda esposa a partir do ano 1907, Jean Leckie.\nEn 1912 outra obra, esta vez non protagonizada por Sherlock Holmes, \"O mundo perdido\", gozou tam\u00e9n de moit\u00edsimo \u00e9xito, chegando a ser adaptada ao cinema en 1925. En 1914 rematar\u00eda a \u00faltima das novelas de Sherlock Holmes, \"O val do terror\". Nese mesmo ano tentou alistarse na fronte para loitar na primeira guerra mundial e, como non o conseguiu, formou unha milicia local con participantes voluntarios.\nTam\u00e9n continuou a escribir obras xornal\u00edsticas, como \"Our African Winter\", que relata a viaxe realizada entre 1928 e 1929. Mesmo escribiu a s\u00faa autobiograf\u00eda, publicada en 1924.\nCrenzas no sobrenatural.\nVarios autores afirman que foi a morte do seu fillo Kingsley na primeira guerra mundial o que o levou a involucrarse no espiritualismo. Doyle mantivo ao longo da s\u00faa vida un grande interese no ocultismo e foi un seguidor da corrente espiritualista da s\u00faa \u00e9poca. En 1916 publicou na revista \"Light\" un artigo que provocou moita controversia no que falaba das s\u00faas convicci\u00f3ns sobre os esp\u00edritos. Chegou a facer xiras mundiais apoiando esta corrente. En 1926 publicou a obra en dous tomos \"The history of spiritualism\" e no mesmo ano da s\u00faa morte publicou a obra \"The Edge of The Unknown.\"\nO seu libro \"The Coming of the Fairies\" (\"ca\". 1922) conti\u00f1a unha serie de fotograf\u00edas de fadas en cuxa veracidade el cr\u00eda e no que Conan Doyle expuxo as s\u00faas teor\u00edas sobre estas criaturas. En realidade trat\u00e1base dun elaborado engano ao que se co\u00f1ece como as \"fadas de Cottingley\".\nCon motivo do seu falecemento, o 12 de xullo de 1930, houbo unha cerimonia espiritualista multitudinaria no Royal Albert Hall, conducida pola medium Estelle Roberts.\nObra.\nO m\u00e1is afamado personaxe literario creado por Doyle foi Sherlock Holmes, que protagoniza 62 das s\u00faas obras. O chamado Canon Sherlock Holmes est\u00e1 formado por 60 obras, ao quedar f\u00f3ra del \"The Field Bazaar\" (1896) e \"How Watson Learned the Trick\" (1924)\nCon todo, Doyle sempre preferiu as s\u00faas outras obras, especialmente as novelas hist\u00f3ricas como \"Micah Clarke\", \"Sir Nigel\" e \"The White Company\" que, xunto con obras doutra \u00edndole, como \"Brigadier Gerard\" e \"O mundo perdido\", gozaron de grande \u00e9xito de p\u00fablico no seu d\u00eda.\nAs historias do profesor Challenger.\nGeorge Edward Challenger, o profesor Challenger, foi un personaxe central nunha serie de historias de ficci\u00f3n cient\u00edfica escritas por Sir Arthur Conan Doyle. Apareceu por primeira vez na novela \"O mundo perdido\", que describe unha expedici\u00f3n a unha illada meseta en Am\u00e9rica do Sur onde criaturas prehist\u00f3ricas, inclu\u00eddas dinosauros, contin\u00faan vivindo.\nTraduci\u00f3ns galegas.\nNos anos oitenta, a editoral Xerais publicou unha serie de traduci\u00f3ns galegas das s\u00faas obras, dentro da colecci\u00f3n de literatura infantil e xuvenil Xabar\u00edn, creada en 1983. Os directores da colecci\u00f3n foron Lu\u00eds Mari\u00f1o e Xose Lu\u00eds M\u00e9ndez Ferr\u00edn. Gonzalo Navaza, Marisa M\u00e9ndez Anta e Francisco Bedoya foron responsables da traduci\u00f3n e notas das obras recollidas nesta serie. A recompilaci\u00f3n de seis historias titulada \"Sherlock Holmes, detective\" volveu ser editada na colecci\u00f3n Xabaril en 2003. En 2015 esta colecci\u00f3n publicaba tam\u00e9n a terceira edici\u00f3n de \"O can dos Baskerville\".\nNos anos 90, a editorial Galaxia editou nove obras dentro da colecci\u00f3n, dese\u00f1ada por Cristina Belmonte Paccini, \"Biblioteca Sherlock Holmes.\" As traduci\u00f3ns e notas foron realizadas por Bieito Iglesias e Manuel V\u00e1zquez.\nAlgunhas das obras protagonizadas por Sherlock Holmes foron publicadas con adaptaci\u00f3n a distintos niveis educativos, inclu\u00edndo propostas did\u00e1cticas. Este \u00e9 o caso das colecci\u00f3ns Aula das Letras e Cucaina, que contan con traduci\u00f3ns de Alejandro Tobar.\nA compilaci\u00f3n m\u00e1is completa \u00e9 unha obra en dous volumes que incl\u00fae nove bloques no que se incl\u00fae a totalidade do Canon de Sherlock Holmes\",\" publicada en 2013. Esta obra incl\u00fae notas de Xes\u00fas Antonio Fraga S\u00e1nchez e foi traducida por Bieito Iglesias e Manuel V\u00e1zquez .\nV\u00e9xase tam\u00e9n.\nOutros artigos.\nSherlock Holmes"}
{"id": "26193", "revid": "785", "url": "https://gl.wikipedia.org/wiki?curid=26193", "title": "Saga do Emperador Pilaf", "text": ""}
{"id": "26194", "revid": "785", "url": "https://gl.wikipedia.org/wiki?curid=26194", "title": "Saga do emperador Pilaf", "text": ""}
{"id": "26196", "revid": "56817", "url": "https://gl.wikipedia.org/wiki?curid=26196", "title": "Xurado", "text": "O xurado \u00e9 un mecanismo das Administraci\u00f3ns de Xustiza para involucrar os cidad\u00e1ns na toma de decisi\u00f3ns dun Tribunal. Habitualmente, \u00f3s xurados corresp\u00f3ndelles ditamina-la culpabilidade ou inocencia do ou dos acusados, a\u00ednda que en certos sistemas tam\u00e9n se lles atrib\u00fae a potestade sobre a pena correspondente \u00f3 reo.\nXustificaci\u00f3n.\nA xustificaci\u00f3n deste mecanismo xur\u00eddico at\u00f3pase no feito de que, dende a separaci\u00f3n de poderes, os cidad\u00e1ns participan no Poder Lexislativo ou no Executivo v\u00eda sufraxio ou v\u00eda referendo; por\u00e9n, non te\u00f1en outra forma de participaren no Poder Xudicial f\u00f3ra do xurado.\nAs\u00ed mesmo, o feito de que os xurisperitos tendan a cometer erros nos fallos de sentenzas debido a que se afectan unicamente a tecnicismos tam\u00e9n \u00e9 un xustificante adecuado para a existencia da instituci\u00f3n do xurado.\nSistemas de Xurado.\nEn Europa existen tres sistemas de xurado: o puro ou anglosax\u00f3n; un sistema de xurado mixto, implantado en Austria e B\u00e9lxica; e o escabinado, ou tribunal de xu\u00edces e legos, en pa\u00edses do noso contorno como Francia, Alema\u00f1a, Grecia e Portugal.\nSistema puro ou anglosax\u00f3n.\nA este tipo de xurados corresp\u00f3ndelles ditaminar, nun veredicto sen motivar, a inocencia ou culpabilidade do acusado. Est\u00e1 instaurado na High Court brit\u00e1nica e noutros tribunais brit\u00e1nicos. Este modelo de xurado \u00e9 tam\u00e9n co\u00f1ecido a trav\u00e9s do cinema xudicial americano, o cal garda unha gran similitude co xurado reinstaurado en Rusia.\nA doutrina xur\u00eddica co\u00f1ece este sistema de xurado polo nome de xurado popular.\nSistema mixto.\nNeste tipo de xurados, os integrantes deliberan s\u00f3s, sen xu\u00edces, sobre a inocencia ou culpabilidade do acusado. Se o veredicto \u00e9 de absoluci\u00f3n, decr\u00e9tase esta e lib\u00e9rase \u00f3 reo. Non obstante, se \u00e9 de condena, e a diferenza do xurado popular, os xurados te\u00f1en que se reunir cos xu\u00edces para decidiren a extensi\u00f3n das penas.\nXurado escabinado ou tribunal de escabinos.\nEsta clase de xurado est\u00e1 integrado por xu\u00edces e cidad\u00e1ns legos en dereito, que deliberan conxuntamente todo o obxecto do xu\u00edzo. Salvo en Alema\u00f1a, onde os maxistrados son maior\u00eda, a relaci\u00f3n \u00e9 dun maxistrado por cada tres cidad\u00e1ns. Os xu\u00edces escoitan o que din os cidad\u00e1ns pero para condenar prec\u00edsase unha maior\u00eda reforzada, de entre 7 e 9 votos de culpabilidade.\nEste sistema, segundo Gimeno Sendra -catedr\u00e1tico de Dereito procesual-, est\u00e1 dese\u00f1ado para que xu\u00edces e cidad\u00e1ns te\u00f1an que discutir e convencerse e o relator facer unha sentenza motivada.\nSistema espa\u00f1ol.\nA Lei Org\u00e1nica do Tribunal do Xurado de 1995 reintrod\u00faceo en Espa\u00f1a, en cumprimento do mandato do artigo 125 da Constituci\u00f3n, case 20 anos despois de promulgarse esta. \u00c9 un sistema anglosax\u00f3n reformado no que nove cidad\u00e1ns votan sobre os feitos. Pero han de facelo a trav\u00e9s dunha resoluci\u00f3n motivada, respondendo \u00e1s cuesti\u00f3ns que formula o maxistrado-presidente. Despois, na votaci\u00f3n sobre a culpabilidade, requ\u00edrense sete votos para establecer a culpabilidade e cinco para a inculpabilidade.\nProposta do CXPX.\nO sector conservador do Consello Xeral do Poder Xudicial propuxo que cando tras un segundo xu\u00edzo con xurado non se chegue a un veredicto, en vez de ditarse sentenza absolutoria como establece o artigo 65 da lei, se celebre un novo xu\u00edzo por un tribunal de maxistrados profesionais. Os defensores do actual modelo opinan que unha absoluci\u00f3n, despois de dous xu\u00edzos nos que non se obte\u00f1en sete votos de culpabilidade nin cinco de inocencia, non sup\u00f3n un \"fracaso\" do xurado, sen\u00f3n que \u00e9 plenamente coherente coa instituci\u00f3n: \"A imposibilidade do veredicto de culpabilidade \u00e9 un veredicto en si mesmo\", alegan."}
{"id": "26197", "revid": "98629", "url": "https://gl.wikipedia.org/wiki?curid=26197", "title": "Criptograf\u00eda", "text": "A criptograf\u00eda \u00e9 a ciencia que versa sobre a ocultaci\u00f3n da informaci\u00f3n. Durante miles de anos as naci\u00f3ns levan dependendo de posu\u00edr dunhas comunicaci\u00f3ns eficientes para artellar o goberno, mandar aos ex\u00e9rcitos e dar resposta a posibles ataques de potencias inimigas. Moitos dos par\u00e1grafos da historia est\u00e1n escritos arredor de traiz\u00f3ns e conspiraci\u00f3ns. A importancia de manter a informaci\u00f3n comprometedora en segredo levou a gobernantes de todas a \u00e9poca a desenvolver sistemas para conseguir confidencialidade e total segredo.\nDende un punto de vista menos filos\u00f3fico a criptograf\u00eda \u00e9 o estudo de t\u00e9cnicas matem\u00e1ticas relacionadas cos aspectos de seguridade da informaci\u00f3n, a fiabilidade, a integridade dos datos, a autenticaci\u00f3n de entidades e a orixe dos datos. O nome de Criptograf\u00eda prov\u00e9n do grego (kryptos, \"ocultar\", e grafos, \"escribir\", do que sae literalmente \"escritura oculta\").\nFundamentos da criptograf\u00eda.\nUn proceso criptogr\u00e1fico consiste en ocultar unha mensaxe dada, co\u00f1ecida como texto en claro ou texto plano, producindo un resultado inintelixible para calquera observador alleo, non autorizado, \u00e1 comunicaci\u00f3n. Dito resultado \u00e9 o criptograma. No proceso interv\u00e9n un determinado m\u00e9todo de codificaci\u00f3n, algoritmo de cifrado, convenio entre os interlocutores e que modifica a mensaxe orixinal empregando unha chave.\nFormalmente dise que un criptograma \"C\" \u00e9 resultado de aplicar un algoritmo criptogr\u00e1fico \"E\", que matematicamente pode entenderse como unha funci\u00f3n, sobre o texto en claro \"M\" empregando unha chave dada \"K_e\" (o sub\u00edndice indica que a chave \u00e9 para cifrar, deixando claro que non ten por que ser a mesma que a empregada para descifrar). Este proceso co\u00f1\u00e9cese como cifrado.\nformula_1\nLoxicamente un proceso criptogr\u00e1fico ten que ser invertible, ou do contrario non ter\u00eda ningunha utilidade pr\u00e1ctica. Por isto, debe existir unha maneira de recuperar a mensaxe orixinal \"M\", a partir do criptograma \"C\"; resulta l\u00f3xico pensar que ese proceso resulta trivial co\u00f1ecida a chave \"K_d\". Ese proceso inverso chamase descifrado, en contraposici\u00f3n ao proceso anterior.\nformula_2\nMecanismos de cifrado.\nCifrado de substituci\u00f3n.\nUn mecanismo de cifrado chamase de substituci\u00f3n cando establece unha correspondencia entre os caracteres nos que esta escrita a mensaxe orixinal e os caracteres doutro alfabeto ou alfabetos. Este segundo non ten por que ter diferente natureza que o primeiro, a fortaleza deste tipo de cifrados est\u00e1 nas relaci\u00f3ns que se establecen entre os alfabetos orixe e destino.\nNa recepci\u00f3n o destinatario co\u00f1ece tam\u00e9n esa correspondencia e pode establecer o proceso inverso para obter a mensaxe orixinal en claro, para poder lela.\nCifrado de transposici\u00f3n.\nEste tipo de mecanismos criptogr\u00e1ficos \u201cdescolocan\u201d os s\u00edmbolos da mensaxe en claro, xeralmente dispo\u00f1\u00e9ndoos en forma matricial, seguindo unha regra que conforma a chave en si mesma. Esta chave debe ser co\u00f1ecida por ambos interlocutores para que o m\u00e9todo sexa \u00fatil."}
{"id": "26198", "revid": "89787", "url": "https://gl.wikipedia.org/wiki?curid=26198", "title": "ROT-13", "text": "ROT-13 \u00e9 un sistema de cifrado de texto moi sinxelo.\nO alfabeto ingl\u00e9s ten 26 letras, pois cada letra deste alfabeto substit\u00faese pola que est\u00e1 13 posici\u00f3ns detr\u00e1s dela, desta forma o \"A\" seria o \"N\"; o \"B\" seria o \"O\" e as\u00ed con cada unha das letras.\nOs n\u00fameros e os signos de puntuaci\u00f3n non se modifican.\nExemplo.\n Texto orixinal Viva Galicia e a Galipedia\n Resultado Ivin Tnyvpvn r n Tnyvcrqvn"}
{"id": "26199", "revid": "83328", "url": "https://gl.wikipedia.org/wiki?curid=26199", "title": "Cyrano de Bergerac", "text": "Savinien Cyrano de Bergerac, nado en Par\u00eds o 6 de marzo de 1619 e finado en Sannois o 28 de xullo de 1655, foi un escritor franc\u00e9s. Foi contempor\u00e1neo de Moli\u00e8re. Morreu aos 36 anos como consecuencia das feridas que lle causou unha viga ao caerlle encima.\nBiograf\u00eda.\nEra fillo dun avogado do parlamento e pasou a maior parte da s\u00faa infancia en Saint-Forget. Trasladouse a vivir a Par\u00eds e al\u00ed discorreu case toda a s\u00faa vida.\nLogo de retirarse da vida de soldado tras recibir unha ferida durante o sitio de Arras, dedicouse \u00e1 filosof\u00eda fac\u00e9ndose disc\u00edpulo de Pierre Gassendi.\nA influencia da escola materialista perc\u00edbese principalmente nas s\u00faas obras filos\u00f3ficas: A Historia C\u00f3mica dos Estados e Imperios da L\u00faa e A Historia C\u00f3mica dos Estados e Imperios do Sol, publicadas postumamente nos anos 1657 e 1662 respectivamente.\nNa actualidade \u00e9 m\u00e1is co\u00f1ecido pola obra \"Cyrano de Bergerac\" de Edmond Rostand, na que se narra unha \u00e9poca da s\u00faa vida, que polas s\u00faas propias obras. Esta peza foi levada varias veces ao cine, o que deu a co\u00f1ecer a\u00ednda mais a Cyrano.\nObras.\nTraduci\u00f3ns ao galego.\nEn galego est\u00e1n traducidas as obras \"Os Estados e Imperios da L\u00faa\" e \"Os Estados e Imperios do sol\" por Henrique Harguindey en Rinoceronte Edici\u00f3ns."}
{"id": "26200", "revid": "6939", "url": "https://gl.wikipedia.org/wiki?curid=26200", "title": "Charles Dickens", "text": "Charles John Huffan Dickens, nado en Portsmouth, Inglaterra, o 7 de febreiro de 1812 e finado en Gadshill Place o 8 de xu\u00f1o de 1870, foi un escritor e cr\u00edtico social ingl\u00e9s, un dos m\u00e1is co\u00f1ecidos da literatura universal. Creou alg\u00fans dos personaxes de ficci\u00f3n m\u00e1is co\u00f1ecidos do mundo, e, \u00e9 considerado por moitos como o mellor novelista e o principal da era vitoriana. Foi mestre do x\u00e9nero narrativo, ao que imprimiu certas doses de humor e iron\u00eda, practicando \u00e1 vez unha aguda cr\u00edtica social. Na s\u00faa obra destacan as descrici\u00f3ns de xente e lugares, tanto reais como imaxinarios. Utilizou en ocasi\u00f3ns o pseud\u00f3nimo Boz.\nCr\u00edticas posteriores, tales como as de George Gissing e Gilbert Keith Chesterton, defenderon e aclamaron o seu dominio da lingua inglesa como inigualable, os seus personaxes como inesquecibles, e en gran medida a s\u00faa profunda sensibilidade social. No entanto, tam\u00e9n recibiu cr\u00edticas dos seus mellores lectores -George Henry Lewes, Henry James e Virginia Woolf, entre eles- os cales achacaron certos defectos \u00e1s s\u00faas obras, como o sentimentalismo efusivo, acontecementos irreais e personaxes grotescos.\nAs s\u00faas novelas e relatos curtos gozaron de gran popularidade en vida do escritor, e a\u00ednda hoxe ed\u00edtanse continuamente. Dickens escribiu novelas por entregas, o formato usual na ficci\u00f3n na s\u00faa \u00e9poca, pola simple raz\u00f3n de que non todo o mundo posu\u00eda os recursos econ\u00f3micos necesarios para comprar un libro, e cada nova entrega das s\u00faas historias era esperada con grande entusiasmo polos seus lectores, nacionais e internacionais. Dickens foi e segue sendo venerado como un \u00eddolo literario por escritores de todo o mundo.\nTraxectoria.\nPrimeiros anos.\nDickens naceu o 7 de febreiro de 1812, no distrito de Landport, pertencente \u00e1 cidade de Portsmouth, fillo de John Dickens (1786-1851), oficinista da Pagador\u00eda da Armada no arsenal do porto de Portsmouth, e da s\u00faa esposa Elizabeth Barrow (1789-1863). En 1814, a familia trasladouse a Londres, Somerset House, no n\u00famero dez de Norfolk Street. Cando o futuro escritor ti\u00f1a cinco anos, a familia mudouse a Chatham, Kent onde pasou os seus anos de formaci\u00f3n ata a idade de 11 anos. A s\u00faa nai era de clase media e o seu pai sempre arrastraba d\u00e9bedas, debido \u00e1 s\u00faa excesiva inclinaci\u00f3n ao despilfarro.\nAprendeu a ler da s\u00faa nai, que empregou para o seu ensino unhas cantas obras cl\u00e1sicas que posu\u00eda o pai. Charles non recibiu ningunha educaci\u00f3n ata a idade de nove anos, feito que posteriormente reprochar\u00edanlle os seus cr\u00edticos, ao considerar a s\u00faa formaci\u00f3n en exceso autodidacta. Con esta idade, logo de acudir a unha escola en Rome Lane, estudou cultura na escola de William Gile, un graduado en Oxford. Pasaba o tempo f\u00f3ra da s\u00faa casa, lendo vorazmente. Mostrou unha particular afecci\u00f3n polas novelas picarescas, como \"The Adventures of Roderick Random\" (\"As aventuras de Roderick Random\") e \"The Adventures of Peregrine Pickle\" (\"As aventuras de Peregrine Pickle\") de Tobias Smollett, e \"The History of Tom Jones, a Foundling\" de Henry Fielding. Este ser\u00eda o seu escritor favorito. Tam\u00e9n l\u00eda con fruici\u00f3n novelas de aventuras como \"Robinson Crusoe\" e \"Don Quixote da Mancha\". En 1823, viv\u00eda coa s\u00faa familia en Londres, no n\u00famero 16 de Bayham Street, Camden Town, que era ent\u00f3n un dos suburbios m\u00e1is pobres da cidade. A\u00ednda que os seus primeiros anos parecen ser unha \u00e9poca id\u00edlica, el describ\u00edase como un \u00abneno moi pequeno e non especialmente coidado\u00bb. Tam\u00e9n falar\u00eda do seu extremo patetismo e da s\u00faa memoria fotogr\u00e1fica de persoas e eventos, que lle axudaron a trasladar a realidade \u00e1 ficci\u00f3n..\nA s\u00faa vida cambiou profundamente cando o seu pai foi denunciado por falta de pagamento das s\u00faas d\u00e9bedas e encarcerado na prisi\u00f3n de deudores de Marshalsea. A maior parte da familia trasladouse a vivir co Sr. Dickens ao c\u00e1rcere, posibilidade establecida ent\u00f3n pola lei, que permit\u00eda \u00e1 familia do moroso compartir a s\u00faa cela. Charles foi acollido nunha casa de Little College Street, rexentada pola Se\u00f1ora Roylance e acud\u00eda os domingos a visitar ao seu pai na prisi\u00f3n.\nAos doce anos, considerouse que o futuro novelista ti\u00f1a a idade suficiente para comezar a traballar, e as\u00ed principiou a s\u00faa vida laboral, con xornadas diarias de dez horas en \"Warren's boot-blacking factory\", unha f\u00e1brica de betume para calzado, situada preto da actual estaci\u00f3n ferroviaria Charing Cross de Londres. Durante este per\u00edodo a s\u00faa vida transcorreu pegando etiquetas nos botes de \"shoes polish\" (betume para calzado); ga\u00f1aba seis xilins semanais. Con este di\u00f1eiro, ti\u00f1a que pagar a s\u00faa hospedaxe e axudar \u00e1 familia, a maior\u00eda da cal viv\u00eda co seu pai, que permanec\u00eda encarcerado.\nLogo dalg\u00fans meses, a s\u00faa familia puido sa\u00edr da prisi\u00f3n de Marshalsea, pero a s\u00faa situaci\u00f3n econ\u00f3mica non mellorou ata pasado un tempo, cando ao morrer a av\u00f3a materna de Charles, o seu pai recibiu unha herdanza de 250 libras. A s\u00faa nai non retirou a Charles de forma inmediata da compa\u00f1\u00eda, que era propiedade duns parentes dela. Dickens nunca esquecer\u00eda o empe\u00f1o da s\u00faa nai de obrigarlle a permanecer na f\u00e1brica. \nM\u00e1is tarde Charles foi enviado a un colexio de Hamstead Road, onde permaneceu dous anos. Estas vivencias marcar\u00edan a s\u00faa vida como escritor: dedicar\u00eda gran parte da s\u00faa obra a denunciar as condici\u00f3ns deplorables baixo as cales sobreviv\u00edan as clases proletarias. Na s\u00faa novela \"David Copperfield\", xulgada como a m\u00e1is autobiogr\u00e1fica, escribiu: \u00abEu non recib\u00eda ning\u00fan consello, ning\u00fan apoio, ning\u00fan estimulante, ning\u00fan consolo, ningunha asistencia de ning\u00fan tipo, de ningu\u00e9n que me puidese recordar. \u00a1Canto desexaba ir ao ceo!\u00bb\nPrimeira etapa.\nEn maio de 1827, Dickens empezou a traballar como pasante no bufete dos procuradores Ellis &amp; Blackmore e logo dun tempo como taqu\u00edgrafo xudicial.\nEn 1828 comezou a colaborar como reporteiro no \"\"Doctor\u00b4s Commons\" e posteriormente ingresou en calidade de cronista parlamentario no \"True Sun\"\". Por esta \u00e9poca interesouse pola escena teatral londiniense, apunt\u00e1ndose a clases de interpretaci\u00f3n, pero o d\u00eda da realizaci\u00f3n do casting, padeceu gripe e non puido asistir, apag\u00e1ndose as\u00ed os seus so\u00f1os de ser actor teatral.\nEn 1834 contratouno o \"Morning Chronicle\" como xornalista pol\u00edtico, para informar sobre debates parlamentarios, e viaxar a trav\u00e9s do pa\u00eds a cubrir as campa\u00f1as electorais. En 1836 os seus artigos en forma de esbozos literarios que hab\u00edan ido aparecendo en distintas publicaci\u00f3ns desde 1833, public\u00e1ronse formando o primeiro volume de \"Sketches by Boz\" e que deu paso en marzo dese mesmo ano \u00e1 publicaci\u00f3n das primeiras entregas de \"The Posthumous Papers of the Pickwick Club\" (\u00abOs papeis p\u00f3stumos do Club Pickwick\u00bb). Posteriormente continuou contribu\u00edndo e editando xornais durante gran parte da s\u00faa vida.\nO 2 de abril de 1836 contraeu matrimonio con Catherine Thompson Hogarth (1816-1879) e estableceu a s\u00faa residencia en Bloomsbury. Tiveron dez fillos: Charles Culliford Boz Dickens (1837-1896), Mary Dickens (1838-1896), Kate Macready Dickens (1839-1929), Walter Landor Dickens (1841-1863), Francis Jeffrey Dickens (1844-1886), Alfred D'Orsay Tennyson Dickens (1845-1912), Sydney Smith Haldimand Dickens (1847-1872), Henry Fielding Dickens (1849-1933), Dora Annie Dickens (1850-1851) e Edward Bulwer Lytton Dickens (1852-1902).\nEn 1836 aceptou o traballo de editor do \"Bentley's Miscellany\", que manter\u00eda ata 1839, cando discutiu co dono. Outros dous xornais dos que Dickens foi asiduo contribu\u00ednte foron \"Household Words\" e \"All the Year Round\". En 1842, viaxou xunto \u00e1 s\u00faa esposa aos Estados Unidos, feito que describiu brevemente en \"Notas de viaxe americanas\" e que serviu tam\u00e9n como base dalg\u00fan dos episodios de \"Martin Chuzzlewit\". Pouco despois empezou a mostrar interese no Unitarismo cristi\u00e1n, a\u00ednda que el ser\u00eda anglicano, polo menos nominalmente, durante o resto da s\u00faa vida. Os escritos de Dickens foron sumamente populares nos seus d\u00edas e foron lidos extensamente. En 1856, a s\u00faa popularidade permitiulle comprar Gad's Hill Place. Esta gran casa situada en Higham, Kent, ti\u00f1a un especial significado para o escritor, xa que de p\u00edcaro cami\u00f1ara polas s\u00faas proximidades e so\u00f1ara con habitala. O lugar foi tam\u00e9n o lugar onde se desenvolven algunhas escenas da primeira parte do \"Henrique IV\" de Shakespeare, conexi\u00f3n literaria que comprac\u00eda a Dickens.\nViu publicadas nove entregas en 1836 e as once restantes en 1837, de \"The Posthumous Papers of the Pickwick Club\" (\u00abOs papeis p\u00f3stumos do Club Pickwick\u00bb). A s\u00faa seguinte obra foi \"Oliver Twist\" (1837-1838) un relato autenticamente autobiogr\u00e1fico e que se publicou por entregas durante dous meses. A esta obra seguiron \"Nicholas Nickleby\" (1838-1840) e \" The Old Curiosity Shop\" (\"A tenda de antig\u00fcidades\") (1840-1841), onde narra as desditas da pequena Nelly, con pasaxes inspirados no recente falecemento da s\u00faa cu\u00f1ada Mary Hogarth, de dezasete anos a quen Dickens adoraba. A obra tivo un grande \u00e9xito en Inglaterra e Am\u00e9rica.\nGrazas \u00e1s obras que \u00eda publicando, Dickens ga\u00f1ou un gran prestixio. En 1841 foi nomeado fillo adoptivo pola cidade de Edimburgo e viaxou a Estados Unidos, onde foi rexeitado pola sociedade deste pa\u00eds debido \u00e1s conferencias que impart\u00eda e \u00e1 novela \"Notas de Am\u00e9rica\", contraria \u00e1 escravitude e que Dickens experimentara persoalmente na s\u00faa infancia. Malia iso renconciliouse co p\u00fablico logo da publicaci\u00f3n de \"A Christmas Carol\" (\"Un conto de Nadal\") en 1843.\nA s\u00faa novela \"Dombey and Son\" (\u00abDombey e fillo\u00bb), 1846-1848, significou un cambio no seu m\u00e9todo de traballo: pasou da improvisaci\u00f3n cara \u00e1 completa planificaci\u00f3n, apoi\u00e1ndose para a escritura na mestr\u00eda que alcanzou no manexo dos recursos novel\u00edsticos. Fundou en 1849 o semanario Household Words, onde difundiu escritos de autores pouco co\u00f1ecidos e no que publicou d\u00faas das s\u00faas m\u00e1is excelsas obras: \"Bleak House\" (\u00abCasa abatida\u00bb), 1852-1853, e \"Hard Times\" (\u00abTempos dif\u00edciles\u00bb), 1854.\nXa era considerado como o gran novelista do social. Sometido como estaba a unha gran carga de traballo destinada a satisfacer a demanda dos seus lectores, Dickens non tardou en caer nunha crise que lle levou \u00e1 ruptura cos seus editores, tras esixirlles unha maior remuneraci\u00f3n, petici\u00f3n que foi rexeitada. Logo diso, Dickens iniciou unha serie de viaxes a Italia, publicando \"Imaxes italianas\", Su\u00edza e Francia, onde co\u00f1eceu a Alexandre Dumas e a un mozo Jules Verne, ademais de admirar a sociedade parisiense. Ao seu regreso a Inglaterra, obrigado por novas necesidades econ\u00f3micas, estendeu a s\u00faa actividade a outros campos: organizou representaci\u00f3ns teatrais, fundou o \"Daily News\", fixo de actor e comezou a dar conferencias, como as que daba sobre os dereitos de autor, defensa das prostitutas e condena da pena de morte, moi en voga en Londres como divertimento do pobo.\nO seu gran best-s\u00e9ller foi \"David Copperfield\", do cal chegou a vender ata 100.000 exemplares en pouco tempo. Foi tam\u00e9n o primeiro escritor en utilizar a palabra \"detective\" nas s\u00faas novelas.\nSegunda etapa.\nAo redor de 1850 a sa\u00fade de Dickens empeorara; este cambio agravouse pola morte do seu pai, dunha filla e da s\u00faa irm\u00e1 Fanny. O esc\u00e1ndalo p\u00fablico polo seu suposto namoramento dunha actriz de 18 anos chamada Ellen Teman, do cal houbo de defenderse mediante unha publicaci\u00f3n no \"Daily News\", contribu\u00edu enormemente \u00e1 ruptura en 1858 do seu matrimonio con Katherine. Na era vitoriana, o divorcio era impensable, particularmente para persoas famosas como el. No entanto, continuou mantendo a ela e \u00e1 casa polos seguintes 20 anos, ata o d\u00eda que ela faleceu. A\u00ednda que inicialmente viv\u00edan felices xuntos, Catherine non parec\u00eda compartir de ningunha forma a desmedida enerx\u00eda que Dickens ti\u00f1a. O seu traballo de vixiar aos seus dez p\u00edcaros e a presi\u00f3n de vivir cun mundialmente famoso novelista certamente non axudaba. Xeorxina, a irm\u00e1 de Catherine, mudouse para axudala, pero circulaban rumores de que Charles estaba involucrado rom\u00e1nticamente coa s\u00faa cu\u00f1ada. Unha indicaci\u00f3n da crise matrimonial ocorreu cando, en 1855, el foi ao encontro do seu primeiro amor, Mar\u00eda Beadnell. Mar\u00eda tam\u00e9n estaba casada nestes tempos, pero ela cambiara moit\u00edsimo do recordo rom\u00e1ntico que Dickens ti\u00f1a dela. A partir de ent\u00f3n, o cambio do car\u00e1cter de Charles Dickens foi tan notable que varios amigos seus declararon non reco\u00f1ecer nel \u00e1 persoa que co\u00f1eceran. Malia todo, Dickens continuou escribindo e dando conferencias e refuxiouse en casa do seu amigo Wilkie Collins (o creador do misterio). Chegaron a escribir relatos xuntos e recomend\u00e1banse ideas para as s\u00faas respectivas novelas. En 1859 publicou \"A Tale of Two Cities. En 1863 crea The Arts Club.\"\nO 9 de xu\u00f1o de 1865, mentres regresaba de Francia para ver a Ellen Ternan, Dickens sufriu un accidente, o famoso choque ferroviario de Staplehurst, no cal os sete primeiros vag\u00f3ns do tren caeron dunha ponte que estaba sendo reparado. O \u00fanico vag\u00f3n de primeira clase que non caeu foi aquel onde se atopaba Dickens. O novelista pasou moito tempo atendendo aos feridos e moribundos antes de que os rescatadores chegasen. Antes de partir acordouse do inconcluso manuscrito de \"O noso amigo mutuo\", e regresou ao vag\u00f3n unicamente a recuperalo. T\u00edpico de Dickens, el logo usar\u00eda esta terrible experiencia para escribir a s\u00faa curta historia de pantasmas \"O gardav\u00eda\" na cal o protagonista ten a premonici\u00f3n dun choque ferroviario.\nDickens logrou evadirse da investigaci\u00f3n do choque, pois como agora se sabe, el estaba viaxando ese d\u00eda con Ellen Ternan e a s\u00faa nai, o cal pod\u00eda causar un esc\u00e1ndalo. Ellen, unha actriz, fora a compa\u00f1eira de Dickens desde que este finalizou o seu matrimonio, e, como el co\u00f1eceuna en 1857, foi probablemente a \u00faltima raz\u00f3n para a s\u00faa separaci\u00f3n. Ela continuou sendo a s\u00faa compa\u00f1eira, m\u00e1is ben a s\u00faa se\u00f1ora, ata o d\u00eda da s\u00faa morte. As dimensi\u00f3ns da aventura foron desco\u00f1ecidas ata a publicaci\u00f3n en 1939 de \"Dickens e a s\u00faa filla\", un libro acerca da relaci\u00f3n intrafamiliar do autor coa s\u00faa filla Kate. Kate Dickens traballou con Gladys Storey no libro antes da s\u00faa morte, ocorrida en 1929, e afirmou que Dickens e Ternan tiveron un fillo que morreu na infancia, a\u00ednda que non existe ningunha evidencia concreta que corrobore as s\u00faas afirmaci\u00f3ns.\nDickens, a\u00ednda que ileso, nunca se recuperou totalmente do accidente de Staplehurst. A s\u00faa prol\u00edfica pluma dedicouse a completar \"O noso amigo mutuo\" e a comezar \"O misterio de Edwin Drood\", que quedou inacabada no seu \u00faltimo terzo, e cuxo desco\u00f1ecido final deu lugar ata hoxe a innumerables hip\u00f3teses.. Moito do seu tempo foi utilizado en lecturas p\u00fablicas das s\u00faas m\u00e1is amadas novelas. Dickens estaba fascinado co teatro como un escape do mundo real, e os teatros e o p\u00fablico teatral aparecen en \"Nicholas Nickleby\". Os espect\u00e1culos itinerantes eran extremadamente populares, e o 2 de decembro de 1867 Dickens deu a s\u00faa primeira lectura p\u00fablica nos Estados Unidos, nun teatro de Nova York. O esforzo e a paix\u00f3n que po\u00f1\u00eda nestas lecturas con voces individualizadas para os seus personaxes \u00e9 algo que quizais tam\u00e9n contribu\u00edu \u00e1 s\u00faa morte.\nVolveu escribir no \"Old Year Magazine\" ata a s\u00faa morte. Pouco despois foi recibido pola ra\u00ed\u00f1a Vitoria I, a cal era gran lectora das s\u00faas obras.\nEn 1869 Dickens aceptou presidir o Birmingham and Midland Institute, convert\u00e9ndose as\u00ed no seu d\u00e9cimo sexto presidente.\nCinco anos despois do citado accidente, o 9 de xu\u00f1o de 1870, morreu ao d\u00eda seguinte de sufrir unha apoplex\u00eda, sen recuperar a consciencia. Contra o seu desexo de ser enterrado na catedral de Rochester (a pr\u00f3xima ao seu domicilio), \u00abde forma barata, sen ostentaci\u00f3ns e estritamente privada\u00bb, foino na chamada \u00abEsquina dos Poetas\u00bb da Abad\u00eda de Westminster, a\u00ednda que se procurou respectar o seu desexo de privacidade. Circulou \u00e1 s\u00faa morte un epitafio impreso no que se dic\u00eda que \u00abfoi simpatizante do pobre, do miserable, e do oprimido; e coa s\u00faa morte, o mundo perdeu a un dos m\u00e1is grandes escritores ingleses\u00bb. Dickens estipulou que non se erixira ning\u00fan monumento no seu honor; a s\u00faa \u00fanica estatua de tama\u00f1o natural data de 1981, foi realizada por Francis Edwin Elwell, e at\u00f3pase localizada en Clark Park, Filadelfia, nos Estados Unidos. O seu gran so\u00f1o foi o de ser libre e conseguiuno sendo escritor.\nA s\u00faa novela \"Oliver Twist\" foi levada en numerosas ocasi\u00f3ns \u00e1 gran pantalla:\nEstilo literario.\nO estilo de Dickens \u00e9 florido e po\u00e9tico, cun forte toque c\u00f3mico. As s\u00faas s\u00e1tiras sobre o esnobismo da aristocracia brit\u00e1nica -el chamaba a un dos seus personaxes \u00abO Refrixerador Nobre\u00bb- son a mi\u00fado populares. Comparaci\u00f3ns de orfos con accionistas ou comensais con mobles son algunhas das s\u00faas m\u00e1is aclamadas iron\u00edas.\nPersonaxes.\nA Dickens cham\u00e1rono un autor cuxos personaxes son dos m\u00e1is memorables e creativos na literatura inglesa -se non exclusivamente polas s\u00faas peculiaridades ins\u00f3litas-, con certeza polos seus nomes. Personaxes, como Ebenezer Scrooge, Fagin, Mrs. Gamp, David Copperfield, Charles Darnay, Oliver Twist, Micawber, Pecksniff, Miss Havisham, Wackford Squeers e moitos outros, son tan ben co\u00f1ecidos, que se pode ata crer que te\u00f1en unha vida f\u00f3ra das s\u00faas novelas e que as s\u00faas historias continuar\u00edan con outros autores. A Dickens encant\u00e1balle o estilo do s\u00e9culo XVIII, o romance g\u00f3tico, ata o chegou a tomar a xogo -Jane Austen's Northanger Abbey foi unha moi co\u00f1ecida parodia- e mentres alg\u00fans son grotescos, as s\u00faas excentricidades non adoitan eclipsar as s\u00faas historias. Un dos personaxes mellor debuxados dentro das s\u00faas novelas \u00e9 a mesma Londres. Desde os bares das aforas da cidade ata as beiras do T\u00e1mese, todos os aspectos da capital brit\u00e1nica son descritos por algu\u00e9n que a amaba verdadeiramente e que pasaba moitas horas cami\u00f1ando polas s\u00faas r\u00faas.\nNovelas por entregas.\nA maior\u00eda das obras mestras de Dickens foron escritas como entregas mensuai ou semanais en xornais como o \"Master Humphrey's Clock\" e o \"Household Words\", sendo posteriormente reimpresas en libros. Estas entregas fac\u00edan as historias m\u00e1is baratas e accesibles. Os seguidores americanos, ata esperaban nos portos de Nova York gritando sobre a multitude dun barco que arribaba \u00abEst\u00e1 a pequena Nell morta?\u00bb. Parte do gran talento de Dickens era incorporar o seu estilo por entregas cun coherente final de novela. Os seus n\u00fameros mensuales foron ilustrados por, entre outros, \u00abPhiz\u00bb (pseud\u00f3nimo de Hablot Browne). Entre os seus m\u00e1is famosos traballos est\u00e1n \"Grandes esperanzas\", \"David Copperfield\", \"Oliver Twist\", \"Historia de d\u00faas cidades\", \"Casa abatida\", \"Nicholas Nickleby\", \"Os papeis p\u00f3stumos do club Pickwick\" e \"Conto de Nadal\".\nA s\u00faa forma de concibir os personaxes pode entenderse ao analizar a s\u00faa relaci\u00f3n cos ilustradores. Dickens traballou moi cercanamente cos ilustradores, ao comezo d\u00e1balles un prospecto do traballo, asegur\u00e1ndose de que os personaxes e os ambientes eran tal como el os imaxinaba. Ao ler a correspondencia entre o autor e o ilustrador, poden ser mellor entendidas as intenci\u00f3ns de Dickens, o que estaba oculto na s\u00faa arte est\u00e1 plenamente explicado nestas cartas. Outro feito que revelan as misivas \u00e9 que os intereses do lector non sempre coincid\u00edan cos do autor. Un grande exemplo disto aparece na novela mensual \"Oliver Twist\". Nun episodio da mesma, Dickens meteu a Oliver nun enredo dun roubo. Esta entrega conclu\u00eda cando Oliver recib\u00eda un disparo. Os lectores estimaron que se ver\u00edan forzados a esperar s\u00f3 un mes para saber como sa\u00edra o protagonista dese disparo, pero Dickens non revelou o que sucedeu co mozo Oliver no seguinte n\u00famero sen\u00f3n que os ansiosos lectores tiveron que esperar dous meses para descubrir se o neno vivir\u00eda. Isto mostra como o desexo dun lector involucrado -de saber que sucedera- non coincide coa intenci\u00f3n do autor, que era a de estender a intriga.\nOutro efecto importante do estilo epis\u00f3dico foi a exposici\u00f3n \u00e1s opini\u00f3ns dos seus lectores. Como Dickens non escrib\u00eda os seus cap\u00edtulos moito antes da s\u00faa publicaci\u00f3n, pod\u00eda comprobar a reacci\u00f3n p\u00fablica e cambiar a historia dependendo desas mesmas reacci\u00f3ns. Un exemplo deste proceso pode ser visto nas s\u00faas entregas semanales da \"Vella tenda de antig\u00fcidades\", que \u00e9 a historia dunha persecuci\u00f3n. Nesta novela, Nell e o seu av\u00f3 foxen do villano, Quilp. O progreso da novela segue o gradual \u00e9xito da persecuci\u00f3n. Mentres Dickens escrib\u00eda e publicaba as entregas semanais, o seu bo amigo John Forster sinal\u00e1balle a Dickens: \u00abSabes que ter\u00e1s que matala, verdade?\u00bb. O porqu\u00e9 deste final, p\u00f3dese explicar por unha breve an\u00e1lise da diferenza entre a estrutura dunha comedia e a dunha traxedia. Nunha comedia, a acci\u00f3n cobre unha secuencia \u00abti crees que eles van perder, crees que perder\u00e1n, eles vencen\u00bb. Nunha traxedia \u00e9: \u00abTi crees que eles vencer\u00e1n, crees que vencer\u00e1n, eles perden\u00bb. Como se ve, a conclusi\u00f3n dram\u00e1tica da historia est\u00e1 impl\u00edcita na novela. As\u00ed, cando Dickens escribiu a novela en forma de traxedia, o infortunado desenlace era unha conclusi\u00f3n xa sabida. Se el non desexase que a s\u00faa hero\u00edna perdese, non debeu completar a estrutura dram\u00e1tica. Dickens admitiu que o seu amigo Forster ti\u00f1a raz\u00f3n e, no final, a pequena Nell falece. Dickens tam\u00e9n admitiu que non desexaba matar a Nell, pero era un novelista e ti\u00f1a que completar a estrutura da novela.\nCr\u00edtica social.\nAs novelas de Dickens eran, entre outras cousas, traballos de cr\u00edtica social. El era un fiero cr\u00edtico da pobreza e da estratificaci\u00f3n social da sociedade vitoriana. A trav\u00e9s dos seus traballos, Dickens manti\u00f1a unha empat\u00eda polo home com\u00fan e un escepticismo pola familia burguesa. A segunda novela de Dickens, \"Oliver Twist\" (1839), foi responsable da limpeza do actual arrabalde de Londres que foi a base da historia \"A illa de Jacob\". Ademais, co personaxe dunha tr\u00e1xica prostituta, Nancy, Dickens \u00abhumaniz\u00f3\u00bb a tales mulleres para os lectores, mulleres que eran apreciadas como \u00abdesafortunadas\u00bb, inmorales v\u00edtimas inherentes da econom\u00eda do sistema vitoriano. \"A casa abatida\" e \"A pequena Dorrit\" elaboraron extensas cr\u00edticas cara ao aparello institucional vitoriano: os interminables litixios da corte da chanciller\u00eda que destru\u00edron as vidas das persoas en \"A casa abatida\" e o ataque dobre en \"A pequena Dorrit\" coa patente ineficiencia e corrupci\u00f3n das oficinas e coa irregular especulaci\u00f3n dos mercados.\nT\u00e9cnicas literarias.\nA mi\u00fado Dickens usaba idealizados personaxes e escenas de alto toque sentimental contrastando coas s\u00faas caricaturas e as terribles verdades sociais que revelaba. A longa escena da morte da pequena Nell na \"The Old Curiosity Shop\" (\"A vella tenda de antig\u00fcidades\") (1841) foi recibida como incrible e conmovedora polos lectores da s\u00faa \u00e9poca, pero foi vista como rid\u00edculamente sentimental por Oscar Wilde. En 1903 Chesterton dixo, achega do mesmo tema, \u00abNon \u00e9 a morte da pequena Nell, sen\u00f3n a vida da pequena, o que critico\u00bb.\nEn \"Oliver Twist\", Dickens proporciona aos lectores un idealizado retrato dun mozo irrealmente bo, cuxos valores xamais son subvertidos por brutais orfanatos ou forzadas intervenci\u00f3ns nunha banda de pequenos carteiristas. Tam\u00e9n as s\u00faas posteriores novelas c\u00e9ntranse en personaxes idealizados (como Esther Summerson en \"Bleak House\" (\"Casa desolada\") e Amy Dorrit en \"Little Dorrit\" (\"A pequena Dorrit\")) este idealismo serve s\u00f3 para destacar o fin de Dickens de conmover coa s\u00faa cr\u00edtica social. A maior\u00eda das s\u00faas novelas est\u00e1n relacionadas co realismo social, enfoc\u00e1ndose en mecanismos de control social que dirixen as vidas das persoas (por exemplo nas redes industriais en \"Hard Times\" (\"Tempos dif\u00edciles\") e c\u00f3digos de clase hip\u00f3critas e exclu\u00edntes en \"Our Mutual Friend \" (\"O noso amigo mutuo\")).\nDickens tam\u00e9n emprega incribles coincidencias (por exemplo, Oliver Twist resulta ser o sobri\u00f1o perdido dunha familia da alta sociedade que por azar o rescata dun perigoso grupo de carteiristas). Estas coincidencias son com\u00fans no s\u00e9culo XVIII -s\u00e9culo das novelas picarescas (como \"The History of Tom Jones, a Foundling\" de Henry Fielding), que Dickens gozaba bastante. Para Dickens isto era un \u00edndice dun Cristianismo humanitario que o levaba a crer que o ben ao final sempre vence, ata de formas inesperadas. Vendo isto desde un contexto biogr\u00e1fico, a vida de Dickens, contra o que se esperaba, levouno desde unha desconsolada nenez forzado a traballar longas horas nunha f\u00e1brica de botas \u00e1 idade de 12 anos (cando o seu pai atop\u00e1base na prisi\u00f3n por d\u00e9bedas) ata o seu status como o novelista m\u00e1is popular de Inglaterra \u00e1 idade de 27 anos.\nElementos autobiogr\u00e1ficos.\nTodos os autores incorporan elementos biogr\u00e1ficos nas s\u00faas ficci\u00f3ns, pero con Dickens isto \u00e9 moi notable, ata cando tem\u00eda ocultar o que el consideraba o seu vergo\u00f1oso, humilde pasado.\n\"David Copperfield\" \u00e9 unha das m\u00e1is claras autobiograf\u00edas, pero as escenas da \"Casa abatida\" de interminables casos da corte e argumentos legais puideron vir s\u00f3 dun xornalista que tivo que reportalos. A propia familia de Dickens foi enviada \u00e1 prisi\u00f3n por pobreza, un tema com\u00fan en moitos dos seus libros, e a detallada descrici\u00f3n da vida na prisi\u00f3n de Marshalea en \"A pequena Dorrit\" \u00e9 debida \u00e1s propias experiencias de Dickens naquela instituci\u00f3n.\nA pequena Nell, en \"A vella tenda de curiosidades\" \u00e9 un pensamento que representa \u00e1 s\u00faa propia cu\u00f1ada, o pai de Nicholas Nickleby e Wilkins Micawber son, con seguridade, o propio pai do autor, as\u00ed como a se\u00f1ora Nickleby e a se\u00f1ora Micawber son similares \u00e1 s\u00faa nai. A natureza esnob de Pip de \"Grandes esperanzas\" tam\u00e9n ten certa afinidade co mesmo autor. Dickens puido debuxar as s\u00faas experiencia infant\u00eds, pero el estaba tam\u00e9n avergo\u00f1ado delas e non revelar\u00eda que as s\u00faas propias narraci\u00f3ns vi\u00f1an da ro\u00f1a.\nMoi poucos co\u00f1ec\u00edan os detalles da s\u00faa vida ata logo de seis anos de morto, cando John Forster publicou unha biograf\u00eda na cal Dickens colaborara. Un pasado escuro en tempos vitorianos puido viciar reputaci\u00f3ns, as\u00ed como a alg\u00fans dos seus personaxes, e este era quizais o propio temor de Dickens.\nReco\u00f1ecemento.\nGrazas \u00e1s obras que \u00eda publicando, Dickens ga\u00f1ou un gran prestixio. En 1841 foi nomeado fillo adoptivo pola cidade de Edimburgo e viaxou a Estados Unidos en 1842, onde foi agasallado cun gran recibimento. Achando na cidade estadounidense os mesmos vicios que na inglesa, publicou ese mesmo ano unha obra que lle carrexar\u00eda o rexeitamento da sociedade ianqui e significar\u00eda o primeiro fracaso importante da s\u00faa carreira en Inglaterra: \"American Notes\". En 1843, malia iso, reconciliouse co seu p\u00fablico grazas \u00e1 s\u00faa obra \"Canci\u00f3n de Nadal\".\nA s\u00faa novela \"Dombey and Son\" (\u00abDombey e fillo\u00bb), 1846-1848, significou un cambio no seu m\u00e9todo de traballo: pasou da improvisaci\u00f3n cara \u00e1 completa planificaci\u00f3n, apoi\u00e1ndose para a escritura na mestr\u00eda que alcanzou no manexo dos recursos novel\u00edsticos. Fundou en 1849 o semanario \"Household Words\", onde difundiu escritos de autores pouco co\u00f1ecidos, e no que publicou d\u00faas das s\u00faas m\u00e1is excelsas obras: \"Bleak House\" (\u00abA casa deserta\u00bb), 1852-1853, e \"Hard Times\" (\u00abTempos dif\u00edciles\u00bb), 1854.\nSometido como estaba Dickens a unha gran carga de traballo destinada a satisfacer a demanda dos seus lectores, non tardou en caer nunha crise. Levoulle \u00e1 ruptura cos seus editores, tras esixirlles unha maior remuneraci\u00f3n, petici\u00f3n que foi denegada. Logo diso, Dickens iniciou unha serie de viaxes a Italia, Su\u00edza e Francia. Ao seu regreso a Inglaterra, obrigado por novas necesidades econ\u00f3micas, estendeu a s\u00faa actividade a outros campos: organizou representaci\u00f3ns teatrais, fundou o \"Daily News\", fixo de actor e comezou a dar conferencias.\nAcollida.\nEstudosos e escritores como George Gissing e G. K. Chesterton defenderon e aclamaron o seu dominio da lingua inglesa como inigualable, os seus personaxes como inesquecibles, e en gran medida a s\u00faa profunda sensibilidade social. No entanto, tam\u00e9n recibiu cr\u00edticas de lectores importantes -George Henry Lewes, Henry James e Virginia Woolf, entre eles- os cales achacaron certos defectos \u00e1s s\u00faas obras, como o sentimentalismo efusivo, acontecementos irreais e personaxes grotescos.\nLegado.\nCharles Dickens era unha personalidade moi reco\u00f1ecida e as s\u00faas novelas foron moi populares durante a s\u00faa vida. A s\u00faa primeira novela terminada, \"The Posthumous Papers of the Pickwick Club\" (\"Os papeis p\u00f3stumos do Club Pickwick\") (1837), outorgoulle unha inmediata fama que continuou durante toda a s\u00faa carreira. Mantivo unha gran calidade en todos os seus escritos e a\u00ednda que raramente se apartaba do seu t\u00edpico m\u00e9todo dickensoniano de sempre \u2014intentar escribir unha grande \u00abhistoria\u00bb nun xeito convencional (a dobre narraci\u00f3n de \"Bleak House\" (\"Casa Abatida\") \u00e9 unha notable excepci\u00f3n)\u2014, experimentou con numerosos temas, caracterizaci\u00f3ns e x\u00e9neros. Alg\u00fans destes experimentos foron m\u00e1is exitosos que outros e a apreciaci\u00f3n p\u00fablica das s\u00faas obras variaron a trav\u00e9s do tempo. Normalmente alegr\u00e1base de dar aos seus lectores o que eles quer\u00edan e a publicaci\u00f3n mensual ou semanal dos seus traballos en episodios significaban que o libro poder\u00eda cambiar mentres a historia ocorr\u00eda segundo o gusto do p\u00fablico. Un bo exemplo disto son os episodios americanos de \"Martin Chuzzlewit\", os cales foron postos como resposta de Dickens a m\u00e1is baixo prezo dos seus primeiros cap\u00edtulos. En\" Our mutual friend\" (\"O noso amigo mutuo\") a inclusi\u00f3n do personaxe de Riaj fai un retrato positivo dun personaxe xudeu, logo da cr\u00edtica que fixo destes con \"Fagin\" en \"Oliver Twist\".\nA s\u00faa popularidade minguou un pouco trala s\u00faa morte, pero segue sendo un dos m\u00e1is co\u00f1ecidos e m\u00e1is lidos dos escritores brit\u00e1nicos. Polo menos 180 pel\u00edculas e adaptaci\u00f3ns para a televisi\u00f3n baseadas nos traballos de Dickens confirman o mencionado \u00e9xito. Moitos dos seus traballos foron adaptados para o escenario durante a s\u00faa vida e xa en 1913 se realiza unha pel\u00edcula muda de \"The Posthumous Papers of the Pickwick Club\".\nOs seus personaxes foron, a mi\u00fado, tan memorables que parec\u00eda que cobraran vida propia. Gamp volveuse unha expresi\u00f3n de xolda para unha antuca polo personaxe da Se\u00f1ora Gamp, e Pickwickian, Pecksniffian e Gradgrind entraron aos dicionarios debido aos retratos que lles fixo Dickens, como quixotescos, hip\u00f3critas ou insensibles. Sam Weller, o irreverente e atolondrado axuda de C\u00e1mara de \"The Posthumous Papers of the Pickwick Club\", era unha temper\u00e1 superestrela, talvez m\u00e1is co\u00f1ecido que o seu autor ao principio. Isto sucede tam\u00e9n na s\u00faa m\u00e1is co\u00f1ecida novela \"Un conto de Nadal\", con novas adaptaci\u00f3ns case todos os d\u00edas. \u00c9 tam\u00e9n a m\u00e1is filmada das historias de Dickens; moitas versi\u00f3ns datan desde os inicios do cine. Este simple conto moralista co seu tema de redenci\u00f3n, para moitos, suma todo o verdadeiro significado do Nadal e eclipsa todas as demais historias; ademais, mostra figuras arquet\u00edpicas (Scrooge, Tiny Tim, as pantasmas de Nadal) da conciencia occidental. \"Un conto de Nadal\" foi escrito por Dickens nun intento de previr un desastre financeiro como resultado das baixas vendas de Martin Chuzzlewit. Anos despois, Dickens compartir\u00eda que sempre estivo \u00abprofundamente afectado\u00bb ao escribir \"Un conto de Nadal\" e a novela rexuveneceu a s\u00faa carreira como un renomeado autor.\nNun tempo no que Gran Breta\u00f1a era o maior poder pol\u00edtico e econ\u00f3mico do mundo, Dickens destacou a vida dos pobres esquecidos no coraz\u00f3n do imperio. A trav\u00e9s do seu xornalismo fixo campa\u00f1a sobre cuesti\u00f3ns espec\u00edficas \u2014como a hixiene e as \"workhouses\"\u2014 pero a s\u00faa ficci\u00f3n era probablemente o m\u00e1is poderoso para cambiar a opini\u00f3n p\u00fablica sobre as desigualdades de clase. Seguidamente describiu a explotaci\u00f3n e represi\u00f3n dos pobres e condenou as instituci\u00f3ns p\u00fablicas oficiais que permit\u00edan a existencia de tales abusos. A s\u00faa m\u00e1is estridente acusaci\u00f3n sobre estas condici\u00f3ns est\u00e1 en \"Hard Times\" (\"Tempos dif\u00edciles\") (1854), a s\u00faa \u00fanica novela que trata da clase obreira. Neste traballo, utiliza tanto a virulencia como a s\u00e1tira para ilustrar como este marxinado estrato social foi denominado como \u00abMans\u00bb polos empresarios, isto \u00e9, que non eran realmente persoas, sen\u00f3n s\u00f3 ap\u00e9ndices das m\u00e1quinas que operaban.\nOs seus escritos inspiraron a outros, en particular, a xornalistas e figuras pol\u00edticas, para inclu\u00edr nas s\u00faas axendas estes problemas de opresi\u00f3n de clase. Por exemplo, as escenas de prisi\u00f3n en \"Little Dorrit\" (\"A pequena Dorrit\") e \"The Posthumous Papers of the Pickwick Club\" foron os primeiros instigadores na destruci\u00f3n de Marshalsea e Fleet Prison. As\u00ed como Carlos Marx dixo, Dickens e outros novelistas da Inglaterra vitoriana \u00ab...exhib\u00edan ao mundo m\u00e1is verdades sociais e pol\u00edticas que as que eran pronunciadas por pol\u00edticos profesionais, publicistas e moralistas xuntos...\u00bb. A popularidade excepcional das s\u00faas novelas, incluso aquelas con temas de oposici\u00f3n social (\"Bleak House\", 1853, \" Little Dorrit\", 1857, \"Our mutual friend\", 1865) subli\u00f1aban non s\u00f3 a s\u00faa case natural habilidade para crear apremiantes historias e inesquecibles personaxes, sen\u00f3n que tam\u00e9n aseguraban que os temas p\u00fablicos sociais e de xustiza que normalmente eran ignorados, fosen enfrontados.\nA s\u00faa ficci\u00f3n, con continuas descrici\u00f3ns da vida inglesa do s\u00e9culo XIX, veu a simbolizar con exactitude e anacronismo a sociedade vitoriana (1837-1901) como uniformemente \u00abdickensiana\u00bb, cando de feito, as s\u00faas novelas relatan o per\u00edodo que vai de 1770 a 1860. Na d\u00e9cada seguinte \u00e1 s\u00faa morte, ocorrida en 1870, un m\u00e1is intenso pesimismo filos\u00f3fico e social impux\u00e9ronse na ficci\u00f3n brit\u00e1nica, estes temas contrastaban coa fe relixiosa que acompa\u00f1ou ata \u00e1 m\u00e1is desoladora das novelas de Dickens. Posteriores novelistas da Inglaterra vitoriana, como Thomas Hardy e George Grissing foron influenciados por Dickens, pero os seus traballos exhiben unha carencia de crenza relixiosa e retrataban personaxes inmersos nas forzas sociais (principalmente os da clase baixa) que estaban destinados cara a un tr\u00e1xico final m\u00e1is al\u00f3 do seu control.\nOs novelistas contin\u00faan influenciados polos seus libros; por exemplo, escritores como Anne Rice, Tom Wolfe e John Irving evidencian conexi\u00f3ns directas con Dickens. O humorista James Finn Garner ata escribiu unha versi\u00f3n \u00abpol\u00edticamente correcta\u00bb de \"Un conto de Nadal\". De calquera xeito, Dickens mantense hoxe como un brillante innovador e algunhas veces defectuoso novelista cuxas historias e personaxes convert\u00e9ronse non s\u00f3 en arquetipos literarios sen\u00f3n tam\u00e9n en parte da imaxinaci\u00f3n p\u00fablica"}
{"id": "26202", "revid": "23204", "url": "https://gl.wikipedia.org/wiki?curid=26202", "title": "John Wyndham", "text": "John Wyndham Parkes Lucas Beynon Harris, nado o 10 de xullo de 1903 en Knowle e finado en 1969, foi un escritor brit\u00e1nico.\nTraxectoria.\nFillo dun avogado, intentou varias profesi\u00f3ns (desde agricultor ata tratante de arte ou publicista) ata que comezou a escribir a finais dos 30, onde os seus relatos curtos detectivescos ou de ficci\u00f3n cient\u00edfica alcanzaron un \u00e9xito limitado. Enrolouse no ex\u00e9rcito da s\u00faa Maxestade durante a segunda guerra mundial, e participou no desembarco en Normand\u00eda. Este feito marcar\u00edalle tan profundamente que supuxo que logo da guerra decant\u00e1sese polas historias catastr\u00f3ficas e apocal\u00edpticas, principalmente de invasi\u00f3ns extraterrestres. Por exemplo, o seu maior \u00e9xito, 'The Day of the Triffids', que est\u00e1 escrito xusto tras terminar a guerra, \u00e9 fundamentalmente unha historia de invasi\u00f3n de Gran Breta\u00f1a por parte de \"estranxeiros\" (neste caso, os Tr\u00edfidos).\nWyndham non gustaba de publicitarse, e \u00e9 pouco o que se co\u00f1ece da s\u00faa vida.\nEstilo.\nA obra de Wyndham mestura ficci\u00f3n cient\u00edfica con horror. Por exemplo, \"Os coitelos de Midwich\" na s\u00faa versi\u00f3n cinematogr\u00e1fica deu orixe a \"O pobo dos malditos\", unha historia onde a invasi\u00f3n de extraterrestres faise mediante o nacemento -simult\u00e1neo- duns estra\u00f1os p\u00edcaros de t\u00f3dalas mulleres f\u00e9rtiles do pobo de Midwich. Nenos todos louros, de ollos azuis, moi intelixentes e, como se descobre posteriormente, con poderes telep\u00e1ticos. A propia \"O d\u00eda dos tr\u00edfidos\" \u00e9 a historia da loita contra unhas perigosas plantas carn\u00edvoras andantes por parte dunha humanidade cegada por unhas estra\u00f1as luces no ceo e en \"O kraken axexa\", a invasi\u00f3n extraterrestre prov\u00e9n do fondo do mar. O m\u00e1is terrible destas historias \u00e9 que a humanidade non se enfronta con terribles monstros, sen\u00f3n con situaci\u00f3ns aparentemente \"normais\": a Wyndham enc\u00e1ntalle describir os pobos da campi\u00f1a inglesa, eses mesmos pobos que ser\u00e1n invadidos por horrorosos \"aliens\".\nA evoluci\u00f3n \u00e9 un tema sempre presente nas s\u00faas obras. A maior\u00eda dos \"aliens\" invasores podemos interpretalos como especies mellor adaptadas que o home que se fan co control da contorna que os rodea. Neste sentido, 'The Chrysalids' \u00e9 a s\u00faa obra m\u00e1is paradigm\u00e1tica. Nela describe o fundamentalismo xen\u00e9tico xurdido nunha sociedade posnuclear, que obriga a sacrificar a calquera afectado por unha malformaci\u00f3n."}
{"id": "26203", "revid": "1987", "url": "https://gl.wikipedia.org/wiki?curid=26203", "title": "Mark Twain", "text": "Samuel Langhorne Clemens, co\u00f1ecido polo seu pseud\u00f3nimo literario Mark Twain, nado na Florida, condado de Monroe, Missouri, o 30 de novembro de 1835 e finado en Redding, Connecticut, o 21 de abril de 1910, , foi un escritor, humorista, ensa\u00edsta, empresario, editor e conferenciante estadounidense. Foi eloxiado como \"o maior humorista que deu Estados Unidos\", e William Faulkner chamouno \"o pai da literatura estadounidense\". As s\u00faas novelas incl\u00faen \"The Adventures of Tom Sawyer\" (\"As aventuras de Tom Sawyer\") (1876) e a s\u00faa secuela, \"Adventures of Huckleberry Finn\" (\"As aventuras de Huckleberry Finn\") (1884), sendo esta \u00faltima chamada a mi\u00fado a \"Great American Novel\" (\"Gran novela americana\"). Twain tam\u00e9n escribiu \"A Connecticut Yankee in King Arthur's Court\" (\"Un ianqui na corte do Rei Artur\") (1889) e \"Pudd'nh ead Wilson\" (1894), e coescribiu \"\" (1873) con Charles Dudley Warner.\nTwain criouse en Hannibal, Missouri, que m\u00e1is tarde servir\u00eda de escenario para \"Tom Sawyer\" e \"Huckleberry Finn\". Traballou como aprendiz dun impresor ao comezo da s\u00faa carreira, e despois traballou como tip\u00f3grafo, contribu\u00edndo con artigos no xornal do seu irm\u00e1n maior Orion Clemens. Twain converteuse ent\u00f3n en piloto dun barco fluvial no r\u00edo Mississippi, o que lle proporcionou material para \"Life on the Mississippi\" (\"A vida no Mississippi\") (1883). Pouco despois, Twain dirixiuse ao oeste para unirse a Orion en Nevada. Referiuse con humor \u00e1 s\u00faa falta de \u00e9xito na miner\u00eda, recorrendo ao xornalismo para o \"Territorial Enterprise\" de Virginia City.\nAlcanzou o \u00e9xito como escritor por primeira vez co relato humor\u00edstico \"The Celebrated Jumping Frog of Calaveras County\", que se publicou en 1865; estaba baseado nunha historia que escoitou no Hotel Angels de Angels Camp, California, onde pasara alg\u00fan tempo como mineiro. O relato deulle fama internacional. Escribiu ficci\u00f3n e non ficci\u00f3n. A medida que crec\u00eda a s\u00faa fama, converteuse nun orador moi solicitado. O seu enxe\u00f1o e s\u00e1tira, tanto en prosa como en discurso, val\u00e9ronlle o eloxio de cr\u00edticos e colegas, e Twain foi amigo de presidentes, artistas, industriais e membros da realeza europea.\nA\u00ednda que Twain pronunciouse inicialmente a favor dos intereses estadounidenses nas Illas Hawaii, m\u00e1is tarde cambiou de postura, foi vicepresidente da Liga Antiimperialista Estadounidense desde 1901 ata a s\u00faa morte en 1910, e op\u00faxose firmemente \u00e1 guerra filipino-estadounidense e ao colonialismo estadounidense.\nTwain ga\u00f1ou moito di\u00f1eiro cos seus escritos e conferencias, pero investiu en empresas que lle fixeron perder a maior parte deste, como a Paige Compositor, unha m\u00e1quina tipogr\u00e1fica mec\u00e1nica que fracasou pola s\u00faa complexidade e imprecisi\u00f3n. Declarouse en bancarrota por mor destes reveses financeiros, pero co tempo superou os seus problemas econ\u00f3micos coa axuda do executivo da Standard Oil, Henry Huttleston Rogers. Twain acabou pagando integramente a todos os seus acredores, a pesar de que a s\u00faa declaraci\u00f3n de bancarrota significaba que non estaba obrigado a facelo. Naceu pouco despois da aparici\u00f3n do cometa Halley, e predixo que a s\u00faa morte tam\u00e9n o acompa\u00f1ar\u00eda, morrendo un d\u00eda despois de que o cometa estivese no seu punto m\u00e1is pr\u00f3ximo \u00e1 Terra.\nTraxectoria.\nPrimeiros anos.\nSamuel Langhorne Clemens naceu o 30 de novembro de 1835 na diminuta aldea de Florida, Missouri. Foi o sexto dos sete fillos de Jane (\"nada\" Lampton; 1803-1890), natural de Kentucky, e John Marshall Clemens (1798-1847), natural de Virxinia.\nOs seus pais co\u00f1ec\u00e9ronse cando o seu pai, avogado colexiado en Kentucky, tentou axudar ao pai e ao t\u00edo de Jane a evitar a quebra. Casaron en 1823. Twain era de ascendencia c\u00f3rnica, inglesa e escocesa-irlandesa. S\u00f3 tres dos seus irm\u00e1ns viviron m\u00e1is al\u00f3 da infancia: Orion (1825-1897), Pamela (1827-1904) e Henry (1838-1858). O seu irm\u00e1n Pleasant Hannibal (1828) morreu \u00e1s tres semanas de vida, a s\u00faa irm\u00e1 Margaret (1830-1839) cando Twain ti\u00f1a tres anos, e o seu irm\u00e1n Benjamin (1832-1842) tres anos m\u00e1is tarde.\nAos catro anos, a s\u00faa familia trasladouse \u00e1 veci\u00f1a localidade de Hannibal, Missouri,&lt;re def&gt;&lt;/ref&gt; unha cidade portuaria do r\u00edo Mississippi, onde realizou os seus primeiros estudos e que lle inspirou a cidade ficticia de St.\u00a0Petersburg en \"The Adventures of Tom Sawyer\" e en \"The Adventures of Huckleberry Finn\", moitas das lembranzas das s\u00faas novelas est\u00e1n inspiradas na facenda do seu t\u00edo e na vila de Hannibal.. A escravitude era legal en Missouri naquela \u00e9poca, e converteuse nun tema destes escritos. O seu pai era avogado e xu\u00edz e morreu de pneumon\u00eda en 1847, cando Twain ti\u00f1a 11 anos. Ao ano seguinte, Twain abandonou a escola tras cursar o quinto grao para converterse en aprendiz de impresor. En 1851, empezou a traballar como tip\u00f3grafo, contribu\u00edndo con artigos e bosquexos humor\u00edsticos no \"Hannibal Journal\"', unha peri\u00f3dico propiedade do seu irm\u00e1n Orion. Aos 18 anos abandonou Hannibal e traballou como impresor en Nova York, Filadelfia, St. Louis e Cincinnati, afili\u00e1ndose \u00e1 recentemente creada Uni\u00f3n Tipogr\u00e1fica Internacional, o sindicato de impresores. Educouse en bibliotecas p\u00fablicas polas tardes, onde atopou m\u00e1is informaci\u00f3n que nunha escola convencional.\nTwain describe a s\u00faa infancia en \"Life on the Mississippi\" (\"A vida no Mississippi\"), afirmando que \"s\u00f3 hab\u00eda unha ambici\u00f3n permanente\" entre os seus camaradas: ser barqueiro de vapor. \"Pilotar era o posto m\u00e1is grandioso de todos. O piloto, mesmo naqueles d\u00edas de salarios triviais, ti\u00f1a un soldo principesco: de cento cincuenta a douscentos cincuenta d\u00f3lares ao mes, e non ti\u00f1a que pagar pensi\u00f3n.\" Tal e como o describ\u00eda Twain, o prestixio do piloto superaba ao do capit\u00e1n. O piloto ti\u00f1a que \"co\u00f1ecer persoalmente cada vello escollo e cada \u00e1lamo dun s\u00f3 tronco e cada escura chea de madeira que adorna as beiras deste r\u00edo ao longo de mil duascentas millas; e m\u00e1is que iso, debe... saber realmente onde est\u00e1n estas cousas na escuridade\". O piloto do barco de vapor Horace E. Bixby contratou a Twain como piloto para que lle ensinase o r\u00edo entre Nova Orle\u00e1ns e St. Louis por 500 d\u00f3lares (equivalentes a 17.000 d\u00f3lares en 2022), pagadeiros co primeiro soldo de Twain tras graduarse. Twain estudou o Mississippi, aprendeu os seus puntos de referencia, a navegar as s\u00faas correntes con eficacia e a ler o r\u00edo e as s\u00faas canles en constante cambio, arrecifes, escollos mergullados e rochas que \"arrincar\u00edan a vida da embarcaci\u00f3n m\u00e1is forte que xamais flotase\". Pasaron m\u00e1is de dous anos antes de que obtivese a s\u00faa licenza de piloto. A pilotaxe tam\u00e9n lle deu o seu pseud\u00f3nimo de \"mark twain\" (\"marca dous\") que era o berro do sondador para unha profundidade fluvial medida de d\u00faas brazas (12 p\u00e9s), que era auga segura para un barco de vapor.\nComo novo piloto, Clemens serviu no vapor \"A. B. Chambers\" con Grant Marsh, que se fixo famoso polas s\u00faas faza\u00f1as como capit\u00e1n dun barco de vapor no r\u00edo Missouri. Ambos se gustaban e admiraban, e mantiveron unha correspondencia durante moitos anos despois de que Clemens abandonase o r\u00edo.\nMentres se adestraba, Samuel convenceu ao seu irm\u00e1n menor, Henry, para que traballase con el, e mesmo lle conseguiu un posto de oficinista no barco de vapor \"Pennsylvania\". O 13 de xu\u00f1o de 1858, a caldeira do vapor explotou; Henry sucumbiu \u00e1s s\u00faas feridas o 21 de xu\u00f1o. Twain afirmou prever esta morte nun so\u00f1o un mes antes,\n que inspirou o seu interese pola parapsicolox\u00eda; foi un dos primeiros membros da Sociedade para a Investigaci\u00f3n Ps\u00edquica. Twain sentiase culpable e considerouse responsable durante o resto da s\u00faa vida. Seguiu traballando no r\u00edo e foi piloto fluvial ata que estalou a guerra civil en 1861, cando se restrinxiu o tr\u00e1fico ao longo do r\u00edo Mississippi . Ao comezo das hostilidades, alistouse brevemente nunha unidade local dos Confederados. M\u00e1is tarde escribiu o esbozo \"The Private History of a Campaign That Failed\" (\"A historia privada dunha campa\u00f1a que fracasou\"), no que describe como el e os seus amigos foran voluntarios confederados durante d\u00faas semanas antes de que a s\u00faa unidade se disolvese.\nDespois marchouse a Nevada para traballar para o seu irm\u00e1n Orion, que era Secretario do Territorio de Nevada. Twain describe o episodio no seu libro \"Roughing It\".\nPopularidade.\nEn San Francisco traballou como xornalista en \"The Californian\", pero foi despedido tras disputas cos seus editores, que se negaban a publicar os seus artigos m\u00e1is controvertidos. Entre eles, un sobre a discriminaci\u00f3n dos chineses e outro sobre a brutalidade policial. Os traballos xornal\u00edsticos desta \u00e9poca foron recollidos m\u00e1is tarde en \"Mark Twain of the Enterprise\" (1857). Tras quedar sen traballo e sen di\u00f1eiro, estivo a piques de suicidarse. A partir de 1864 comezou a frecuentar outros escritores, un deles Artemus Ward, humorista e conferenciante, que o animou e lle ensinou o negocio das conferencias. Soportou con dificultade a Francis Bret Harte, con quen colaborou nalg\u00fans proxectos e ao que acusou de abandonar a s\u00faa esposa e ser un \"sabrista\" consumado. O seu relato \"The Celebrated Jumping Frog of Calaveras County\" (1865) deulle unha s\u00fabita popularidade e asinou ese mesmo ano un contrato co \"Sacramento Union\" para escribir unha serie de cartas sobre o servizo de pasaxeiros do recentemente inaugurado servizo de barcos de vapor entre San Francisco e Honolulu; apareceu xa perfilado o seu estilo cunha inimitable e mordaz iron\u00eda. Os seus editores (Webb, Bliss) comezaron a enganalo sistem\u00e1tica e impunemente sobre as vendas das s\u00faas obras.\nViaxes.\nEn 1867 viaxou a Europa e Terra Santa, aproveitando para escribir o seu libro de viaxes \"Innocents abroad\" (1869), en que explotou humoristicamente e de forma epistolar -son cartas publicadas primeiramente en xornais norteamericanos- por unha banda, a decadencia, pretensiosidade e o aristocratismo antidemocr\u00e1tico europeos, e, por outro, o provincianismo pail\u00e1n e a irreverencia dos estadounidenses en contacto con Europa. En 1870 casou con Olivia Langdon, o grande amor da s\u00faa vida, a quen chamou Livy. Olivia era filla dun capitalista progresista que axudou a escapar moitos escravos como parte da rede de liberaci\u00f3n chamada \"Tren Subterr\u00e1neo\". Ao principio Olivia non prestou atenci\u00f3n a Samuel, pero tras un ano de cartas diarias, terminou por namorarse do escritor. Seguiu escribindo libros de viaxes, como \"A Tramp Abroad\" (1880) sobre unha excursi\u00f3n aos Alpes e a Selva Negra alem\u00e1, e o cl\u00e1sico \"Life on the Mississippi\" (1883), composto con materiais publicados ou redactados anteriormente e que centra un per\u00edodo de introspecci\u00f3n sobre a s\u00faa infancia e mocidade e no que figuran os m\u00e1is valiosos libros narrativos do escritor: \"As aventuras de Tom Sawyer\" (1876) e \"As aventuras de Huckleberry Finn\" (1884).\nUn investimento nun novo tipo de linotipia, a linotipia Paige, arruinouno completamente no p\u00e1nico de 1893, pero logrou sa\u00edr dos n\u00fameros vermellos dando conferencias por todos os Estados Unidos e ao redor de todo o mundo: publicou sobre esta experiencia o libro de viaxes \"Following the Equator\" (1897). Convenceu o xeneral Grant para que editase as s\u00faas memorias. Morreulle a s\u00faa filla rm\u00e1is vella, Susy, de meninxite, Livy quedou inv\u00e1lida e outro fillo morreu por descoido seu, como dolorosamente contou na s\u00faa \"My Autobiography\"; o escritor sumiuse nun negro pesimismo e nunha temible misantrop\u00eda, de forma que ata el mesmo se deu conta de que o que escrib\u00eda naquel tempo era mordaz de m\u00e1is e impublicable para os par\u00e1metros de ent\u00f3n e deixou instruci\u00f3ns para que se editase trala s\u00faa morte. Fixo unha esgotadora viaxe coa s\u00faa esposa por Sur\u00e1frica, Calcuta, Australia e Nova Zelandia, dando conferencias e quedaron a vivir en Nova York. A s\u00faa esposa faleceu en Firenze en 1904. A s\u00faa filla Jean de s\u00fapeto en 1909; deste golpe apenas se recuperou e morreu catro meses despois, o 21 de abril de 1910, en Stormfield, Nova York. S\u00f3 lle sobreviviu unha filla.\nFoi reco\u00f1ecido mundialmente durante os \u00faltimos anos da s\u00faa vida, e recibiu, entre outros, o doutoramento Honoris Causa pola Universidade de Oxford (Inglaterra), en 1907.\nObras.\nEntre as s\u00faas obras p\u00f3dense citar:\nContos:"}
{"id": "26204", "revid": "54336", "url": "https://gl.wikipedia.org/wiki?curid=26204", "title": "Couso, Gondomar", "text": "San Cristovo de Couso \u00e9 unha parroquia que se localiza no concello de Gondomar na comarca de Vigo. Segundo o padr\u00f3n municipal de 2004 ti\u00f1a 410 habitantes (210 mulleres e 200 homes), distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999, cando ti\u00f1a 393 habitantes. Segundo o IGE, no 2014 a s\u00faa poboaci\u00f3n descendera ata os 414 habitantes, sendo 209 homes e 205 mulleres.\nXeograf\u00eda.\nDestaca o Alto de Santo Antoni\u00f1o pola s\u00faa \u00e1rea de lecer e as vistas panor\u00e1micas de boa parte do Val Mi\u00f1or. Pola parroquia pasa o r\u00edo de Couso.\nDentro da arquitectura relixiosa destaca a igrexa parroquial e unha capela. Entre a arquitectura popular destacan os canizos ou h\u00f3rreos, pontes, cruceiros e casas.\nEclesiasticamente, pertence ao arcipretado de Mi\u00f1or.\nXentilicio.\nO seu xentilicio \u00e9 couseiro.\nCultura e asociacionismo.\nDa parroquia \u00e9 a banda de gaitas Novos Aires. Nela hai d\u00faas asociaci\u00f3ns de Augas e d\u00faas Comisi\u00f3ns de Festas (San Cristovo e Os Remedios)."}
{"id": "26205", "revid": "54336", "url": "https://gl.wikipedia.org/wiki?curid=26205", "title": "Donas, Gondomar", "text": "Santa Baia de Donas \u00e9 unha parroquia que se localiza no concello de Gondomar na comarca de Vigo. Segundo o padr\u00f3n municipal de 2004 ti\u00f1a 1.318 habitantes (666 mulleres e 652 homes), distribu\u00eddos en 19 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.181 habitantes. Segundo o IGE, no 2014 a s\u00faa poboaci\u00f3n ascendera ata os 1.469 habitantes, sendo 741 homes e 728 mulleres.\nPatrimonio.\nChan do Cereixo\nChan do Cereixo \u00e9 un xacemento arqueol\u00f3xico do Plistoceno Medio situado nunha paraxe natural do mesmo nome localizada na extrema suroeste do concello de Gondomar. Forma parte do conxunto de achados paleol\u00edticos pertencentes \u00e1 primeiras poboaci\u00f3ns de hom\u00ednidos en territorios da actual Galicia, cunha antig\u00fcidade estimada entre os 300 e 250 mil anos. Ocupa aproximadamente 130 Ha situado a 340 msnm no lugar co\u00f1ecido como Alto dos Valados, parroquia de Donas. Localizado estratexicamente entre as concas do R\u00edo Mi\u00f1o e do R\u00edo Mi\u00f1or foi ocupado temporalmente e en diversas ocasi\u00f3ns por diferentes comunidades de humanos ao longo de centos de miles de anos. Nas diversas campa\u00f1as arqueol\u00f3xicas atop\u00e1ronse ferramentas paleol\u00edticas, un posible poboamento neol\u00edtico, unha pequena estaci\u00f3n de arte rupestre, restos do per\u00edodo Calcol\u00edtico e da Idade do Bronce, as\u00ed como vestixios da \u00e9poca de romanizaci\u00f3n. \nNesta parroquia estaba o mosteiro de Santa Baia das Donas, convento feminino da orde de San Bieito, constru\u00eddo con autorizaci\u00f3n de Afonso VII grazas \u00e1 doaz\u00f3n das terras feita en 1149 por \u00c1urea Bellida.\nDivisi\u00f3n eclesi\u00e1stica.\nEclesiasticamente, pertence ao arciprestado de Mi\u00f1or. O lugar de San Cibr\u00e1n constit\u00fae un anexo desta parroquia."}
{"id": "26206", "revid": "54336", "url": "https://gl.wikipedia.org/wiki?curid=26206", "title": "Gondomar, Gondomar", "text": "San Bieito de Gondomar \u00e9 unha parroquia, a capital e m\u00e1is poboada do concello pontevedr\u00e9s de Gondomar na comarca de Vigo. Segundo o padr\u00f3n municipal de 2004 ti\u00f1a 2.675 habitantes (1.363 mulleres e 1.312 homes), distribu\u00eddos en 19 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.379 habitantes. Segundo o IGE, no 2014 a s\u00faa poboaci\u00f3n medrara ata os 3.562 habitantes, sendo 1.757 homes e 1.805 mulleres.\nEclesiasticamente, pertence ao arcipretado de Mi\u00f1or."}
{"id": "26207", "revid": "54336", "url": "https://gl.wikipedia.org/wiki?curid=26207", "title": "Ma\u00f1ufe, Gondomar", "text": "San Vicente de Ma\u00f1ufe \u00e9 unha parroquia que se localiza no concello de Gondomar. Segundo o padr\u00f3n municipal en 2019 ti\u00f1a 1392 habitantes (721 homes e 671 mulleres), 23 m\u00e1is ca en 2014 (604 homes e 665 mulleres). No ano 2004 ti\u00f1a 1229 habitantes (624 homes e 605 mulleres), 54 m\u00e1is ca en 1999. Eclesiasticamente, pertence ao arcipretado de Mi\u00f1or.\nTen 24 entidades de poboaci\u00f3n e unha superficie de 7,57 km\u00b2.\nToponimia.\nO top\u00f3nimo Ma\u00f1ufe prov\u00e9n da tradici\u00f3n onom\u00e1stica xerm\u00e1nica achegada por suevos e visigodos. Segundo \u00c1vila y La Cueva esta parroquia recib\u00eda no s\u00e9culo XII o nome de \"Monufi\", top\u00f3nimo \u00a0que segundo Antonio Soli\u00f1o Troncoso procede do nome persoal \"Maniulfus\", afirmaci\u00f3n compartida por Gonzalo Navaza quen sinala est\u00e1 \u00a0composto de dous elementos de orixe xerm\u00e1nica, o primeiro (\"man\") significa \"home\" e o segundo (\"ulfus\") significa \"lobo\".\nExplica Navaza, que non por isto debe entenderse que o nome persoal \u00a0\"Maniulfus\" signifique home-lobo. D\u00e9bese considerar que os antepasados da alta idade media cando combinaban elementos onom\u00e1sticos do repertorio xerm\u00e1nico para formaren os nomes que impo\u00f1\u00edan aos seus fillos e fillas, non pensaban nos significados deses elementos que seguramente non co\u00f1ec\u00edan. O autor d\u00e1 como exemplo a existencia de nomes compostos por elementos que son opostos ou contraditorios no seu significado. Tal ser\u00eda o caso do nome persoal Fernando \u2264 \"Fredenandus\", onde o primeiro elemento significa \"pac\u00edfico\" e o segundo \"belicoso\".\nPor outra banda, os nomes de lugar de Ma\u00f1ufe permiten confirmar xunto cos estudos arqueol\u00f3xicos e documentais a presenza de diferentes culturas nesta parroquia ao longo da historia. As\u00ed o confirma a recollida de pr\u00f3ximo a un millar e medio de top\u00f3nimos realizada entre os anos 2015 e 2016 polo historiador de Baiona, Anxo Rodr\u00edguez Lemos, presentada baixo o t\u00edtulo \"Os nomes de Ma\u00f1ufe. De Font\u00e1n a Portavedra\", dirixida polo Instituto de Estudos Mi\u00f1oranos e financiada polo Concello de Gondomar.\nExemplo da pegada romana neste territorio son os top\u00f3nimos Font\u00e1n e Texosa; as\u00ed como Ma\u00f1ufe e Nande son froito da tradici\u00f3n xerm\u00e1nica.\nPatrimonio.\nPatrimonio civil.\nCasa A Fundaci\u00f3n\nEsta casa se\u00f1orial, probablemente do s\u00e9culo XVII, at\u00f3pase na Costa, parroquia de Ma\u00f1ufe, Gondomar. Actualmente en ru\u00ednas, asent\u00e1base sobre un pequeno outeiro sobre o r\u00edo Fol\u00f3n (R\u00edo Pequeno na cartograf\u00eda oficial) nomeado na zona como R\u00edo das Bouzas e tam\u00e9n como R\u00edo da Costa. A vivenda principal ti\u00f1a d\u00faas plantas e dependencias auxiliares t\u00edpicas dunha casa labrega na s\u00faa contorna: curral, cuadra, bodega, lagar e almac\u00e9n. Para as labores de explotaci\u00f3n contaba con mu\u00ed\u00f1o fari\u00f1eiro e unha levada de augas para o regad\u00edo\nA casa e terras de Balud\u00edo sit\u00faanse na Texosa. Foi unha casa grande galega con terras de labranza orixinariamente do mosteiro de Santa Baia de Donas. Sobre ela fundou morgado o capit\u00e1n \u00c1lvaro P\u00e9rez de Ceta y Figueroa en 1623. Actualmente at\u00f3pase en ru\u00ednas.\nA s\u00faa fundaci\u00f3n rem\u00f3ntase \u00e1 primeira metade do s\u00e9culo XVII. A casa foi residencia dun inquisidor do Santo Oficio cuxas armas se mostran nun bras\u00f3n p\u00e9treo que coroa o lintel do portal\u00f3n de entrada \u00e1 casa.\nO Pazo e Pousa de Font\u00e1n \u00e9 unha casa se\u00f1orial (hoxe en ru\u00ednas) situada no lugar e cami\u00f1o do mesmo nome. Levantada entre os s\u00e9culos XV ou XVI, -as s\u00faas terras eran confinantes ao sur co R\u00edo Mi\u00f1or e atravesadas de leste a oeste pola Levada do Bravo.\nO Pazo da Escola (orixinariamente Pazo de Mendoza) \u00e9 unha casa grande galega da segunda metade do s\u00e9culo XVIII fundada polo Pilcarpo de Mendoza. Existe outro pazo de Mendoza tam\u00e9n fundado por Policarpo de Mendoza en Baiona\nO Pazo de Moldes, tam\u00e9n co\u00f1ecido como Casa Forte de Moldes ou Pousa de San Blas \u00e9 un antigo couto sobre os que a foi edificada unha casa grande galega no contorno do s\u00e9culo XIV. Canda ela, unha capela baixo advocaci\u00f3n de San Brais, sede dunha romaxe tradicionais da parroquia de Ma\u00f1ufe. No s\u00e9culo XXI, inda que con algunha reforma no exterior, mant\u00e9n en boa conservaci\u00f3n as s\u00faas estruturas, sendo utilizada como vivenda familiar. At\u00f3pase no lugar de San Brais, parroquia de Ma\u00f1ufe, Gondomar.\nA Ponte de Ma\u00f1ufe \u00e9 a m\u00e1is antiga das existentes na comarca do Val Mi\u00f1or. A obra ten unha probable orixe romana e unha posterior reconstruci\u00f3n datada no ano 1140 segundo inscrici\u00f3n existente nun dos perpia\u00f1os dun chant\u00f3n. Sit\u00faase na actual estrada provincial PO-2035 ao seu paso polo r\u00edo Mi\u00f1or, e segue a ser a principal porta de entrada e sa\u00edda \u00e1 parroquia de Ma\u00f1ufe tanto do tr\u00e1fico peonil como vehicular no s\u00e9culo XXI. Une os lugares da Texosa (norte) e A Ponte (sur), na devandita parroquia situada no concello de Gondomar. Est\u00e1 catalogada como Ben de Interese Cultural dentro do espazo de protecci\u00f3n delimitado no Decreto 48/1999 do 18 de febreiro da Xunta de Galicia.\nPatrimonio relixioso.\nEst\u00e1 situado no lugar de Piquetes, na encrucillada do Cami\u00f1o Real Tui-Baiona co Cami\u00f1o de Cristill\u00f3n que leva ao cemiterio de Ma\u00f1ufe. Antigamente foi lugar de culto e procesi\u00f3n da festividade de San Brais. Esta part\u00eda da capela do Pazo de Moldes cara a este cruceiro onde daba volta e retornaba ao templo. Non ten data acreditada documentalmente, mais os estudos da s\u00faa f\u00e1brica polo arquitecto Antonio Soli\u00f1o Troncoso a fan estimar sobre o s\u00e9culo XVII. No estudo desta peza de Estanislao Fern\u00e1ndez de la Cigo\u00f1a N\u00fa\u00f1ez, tampouco constata data de construci\u00f3n, mais coincide en que se trata dun cruceiro \"primitivo\". Cumpre coa fisionom\u00eda t\u00edpica do cruceiro: plataforma, base, fuste, capitel e cruz.\nCo\u00f1ecido como do Acordo ou de Ma\u00f1ufe, este cruceiro salienta polo seu peto de \u00e1nimas policromado e unha alegor\u00eda do pecado orixinal representada por unha serpe que gabea polo fuste. Non hai data acreditada da s\u00faa construci\u00f3n, pero s\u00e1bese que entre os s\u00e9culos XVI e XVIII ao p\u00e9 deste monumento relixioso tiveron lugar as reuni\u00f3ns do Partido do Mi\u00f1or integrante da antiga provincia de Tui, durante o Antigo R\u00e9xime. A peza tivo varias reconstruci\u00f3ns a \u00faltima en 2017, quedando da orixinal s\u00f3 a base e parte do peto de \u00e1nimas. Tr\u00e1tase dun ben de interese patrimonial protexido polo Decreto 48/1999 do 18 de febreiro da Xunta de Galicia.\nA igrexa de San Vicente de Ma\u00f1ufe \u00e9 un templo cristi\u00e1n situado no lugar da Moreira. Data do s\u00e9culo XII, pero a maior parte da obra actual \u00e9 barroca, consecuencia dunha gran reforma no s\u00e9culo XVIII. Ten como celebraci\u00f3n principal a do santo patr\u00f3n da parroquia, san Vicente, o d\u00eda 22 de xaneiro. Forma parte da diocese cat\u00f3lica latina de Tui-Vigo."}
{"id": "26208", "revid": "54336", "url": "https://gl.wikipedia.org/wiki?curid=26208", "title": "Morgad\u00e1ns, Gondomar", "text": "Santiago de Morgad\u00e1ns \u00e9 unha entidade local menor e unha parroquia que se localiza no concello de Gondomar, na comarca de Vigo. Segundo o padr\u00f3n municipal de 2008 ti\u00f1a 1.255 habitantes (624 homes e 631 mulleres), distribu\u00eddos en 21 entidades de poboaci\u00f3n, o que sup\u00f3n un aumento progresivo en relaci\u00f3n aos anos 2004, cando ti\u00f1a 1.229 habitantes, e 1999, con 1.160.\nHistoria.\nDurante o antigo r\u00e9xime formou un morgad\u00edo xunto \u00e1s parroquias de Chenlo (O Porri\u00f1o) e Pazos de Reis (Tui).\nPertenceu primeiro \u00e1 xurisdici\u00f3n de Baiona para formar despois concello propio ata a distribuci\u00f3n municipal definitiva de 1836, cando foi definitivamente integrada en Gondomar. Xa en 1844 hai constancia de que os veci\u00f1os de Morgad\u00e1ns, xunto \u00f3s da parroquia veci\u00f1a de Cha\u00edn reclamaron infrutuosamente formar concello, con capital en San Roque de Morgad\u00e1ns, hoxe un lugar desta parroquia.\nO 7 de agosto de 1932 constitu\u00eduse nunha das 9 entidades locais menores que existen en Galiza. Trala guerra civil suspendeu as s\u00faas actividades ata 1955. Entre os bens que xestiona destaca o monte do Gali\u00f1eiro.\nEclesiasticamente, pertence ao arcipretado de Mi\u00f1or."}
{"id": "26209", "revid": "54336", "url": "https://gl.wikipedia.org/wiki?curid=26209", "title": "Peitieiros, Gondomar", "text": "San Miguel de Peitieiros \u00e9 unha parroquia que se localiza no concello de Gondomar. Segundo o padr\u00f3n municipal de 2004 ti\u00f1a 774 habitantes (392 homes e 382 mulleres), distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 707 habitantes. Segundo o IGE, no 2014 a s\u00faa poboaci\u00f3n descendera ata os 924 habitantes, sendo 465 homes e 459 mulleres.\nEclesiasticamente, pertence ao arcipretado de Mi\u00f1or."}
{"id": "26210", "revid": "54336", "url": "https://gl.wikipedia.org/wiki?curid=26210", "title": "Vilaza, Gondomar", "text": "Santa Mar\u00eda de Vilaza \u00e9 unha parroquia que se localiza no concello de Gondomar na comarca de Vigo. Segundo o padr\u00f3n municipal de 2004 ti\u00f1a 721 habitantes (374 mulleres e 347 homes), distribu\u00eddos en 14 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 694 habitantes. Segundo o IGE, no 2014 a s\u00faa poboaci\u00f3n medrara ata os 876 habitantes, sendo 414 homes e 462 mulleres.\nEclesiasticamente, pertence ao arcipretado de Mi\u00f1or."}
{"id": "26211", "revid": "54336", "url": "https://gl.wikipedia.org/wiki?curid=26211", "title": "Vincios, Gondomar", "text": "Santa Mari\u00f1a de Vincios \u00e9 unha parroquia que se localiza no concello de Gondomar. Segundo o IGE en 2012 ti\u00f1a 2.059 habitantes (1.030 mulleres e 1.029 homes), distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.877 habitantes.\nEclesiasticamente, pertence ao arcipretado de Mi\u00f1or.\nPatrimonio.\nNo monte Gali\u00f1eiro est\u00e1n os petr\u00f3glifos de Auga da Laxe. varias rochas gravadas nunha chaira aberta cara \u00e1 r\u00eda de Vigo. A Pedra das Procesi\u00f3ns ten na s\u00faa cara, inclinada cara ao sueste, un conxunto de figuras representando modelos concretos de armamento da primeira fase da metalurxia no territorio galaico, hai uns 4500 anos. Aparecen representadas coa punta cara a arriba e a maior escala do seu tama\u00f1o real."}
{"id": "26213", "revid": "22570", "url": "https://gl.wikipedia.org/wiki?curid=26213", "title": "Edgar Rice Burroughs", "text": "Edgar Rice Burroughs, nado en Chicago o 1 de setembro de 1875 e finado en Encino, California, o 19 de marzo de 1950, foi un escritor estadounidense de x\u00e9nero fant\u00e1stico co\u00f1ecido polas s\u00faas series de historias de Barsoom (ambientadas en Marte), de Pellucidar (que te\u00f1en lugar no centro da Terra) e, en especial, pola creaci\u00f3n do mundialmente famoso personaxe de Tarz\u00e1n.\nTraxectoria.\nAsistiu \u00e1 \"Harvard School\" de Chicago onde entrou en contacto co mundo cl\u00e1sico de Grecia e Roma. Tralo seu paso pola escola foise a vivir ao rancho gandeiro do seu irm\u00e1n onde traballou dous anos de vaqueiro. Despois ingresou na \"Philips Academy\" de onde o expulsar\u00edan por preguiceiro. Tras un per\u00edodo de adestramento na Academia Militar de M\u00edchigan, entrou a formar parte do S\u00e9timo de Cabaler\u00eda dos EUA e chegou a loitar contra os apaches en Arizona pero pronto o licenciaron ao descubrir a s\u00faa minor\u00eda de idade, o que o levou a volver a Chicago e dedicarse a unha serie de traballos diversos non moi ben pagados tanto al\u00ed como en Idaho.\nEn 1912, aos 36 anos de idade e baixo o seud\u00f3nimo de Normal Bean que apareceu impreso como \"Norman Bean\", publicou o seu primeiro relato, \"Baixo as l\u00faas de Marte\" na revista \"All-Story Weekly\", obra que lle reportou 400 d\u00f3lares. En outubro dese mesmo ano, esta vez co seu nome real, publicou \"Tarz\u00e1n dos monos\" que en 1914 aparecer\u00eda en formato de libro.\nDurante a segunda guerra mundial f\u00edxose correspondente de guerra para \"Los Angeles Times\" e cubriu, con 66 anos de idade, o conflito no \u00e1rea do Pac\u00edfico sur."}
{"id": "26214", "revid": "5863", "url": "https://gl.wikipedia.org/wiki?curid=26214", "title": "O Grove, O Grove", "text": "San Marti\u00f1o do Grove \u00e9 unha parroquia que se localiza no concello do Grove e que acolle a capitalidade do municipio. Segundo o IGE, en 2021 ti\u00f1a 9.568 habitantes (4.886 mulleres e 4.682 homes), distribu\u00eddos en 17 entidades de poboaci\u00f3n, o que sup\u00f3n un descenso continuado en relaci\u00f3n \u00f3s anos 2015, cando ti\u00f1a 9.707 veci\u00f1os, e 2010, cando eran 10.162."}
{"id": "26215", "revid": "23204", "url": "https://gl.wikipedia.org/wiki?curid=26215", "title": "John W. Campbell", "text": "John Wood Campbell, Jr., nado o 8 de xu\u00f1o de 1910 en Newark, Nova Jersey e finado o 11 de xullo de 1971 en Mountainside, Nova Jersey, foi un editor e escritor de ficci\u00f3n cient\u00edfica.\nTraxectoria.\nComo escritor, publicou varios relatos nas revistas de ficci\u00f3n cient\u00edfica nos anos 30, co seu nome ou con varios seud\u00f3nimos, entre os que destaca o de Don A. Stuart. O seu relato m\u00e1is importante \"Who Goes There?\" trata sobre unha expedici\u00f3n \u00e1 Ant\u00e1rtida que atopa unha c\u00e1psula estrelada fai miles de anos co cad\u00e1ver dun alien\u00edxena dentro. Este relato foi levado ao cine posteriormente como A Cousa (1982).\nPero a principal achega de Campbell ao x\u00e9nero non \u00eda estar na escritura, sen\u00f3n na edici\u00f3n. En 1938 Orlan B. Tremaine elixe a Campbell para substitu\u00edlo como editor da revista \"Astounding Science Fiction\".\nDesde o seu posto de editor, Campbell auspiciar\u00eda unha aut\u00e9ntica revoluci\u00f3n na ficci\u00f3n cient\u00edfica da \u00e9poca: novos temas, novos autores, e sobre todo un tratamento moito m\u00e1is rigoroso da ciencia, as\u00ed como unha maior calidade literaria na historia. En xeral, Campbell propiciou un tratamento moito m\u00e1is adulto das historias de ficci\u00f3n cient\u00edfica, afast\u00e1ndoas do ata ent\u00f3n estendido clix\u00e9 de \"aventuras para adolescentes\".\nO p\u00fablico das revistas de ficci\u00f3n cient\u00edfica respondeu favorablemente a esta nova li\u00f1a e froito diso \u00e9 o absoluto predominio de \"Astounding\" durante esa \u00e9poca denominada a \"Idade de Ouro da ficci\u00f3n cient\u00edfica\".\nO c\u00edrculo de Campbell.\nPara o seu proxecto de remodelaci\u00f3n da ficci\u00f3n cient\u00edfica, Campbell descubriu e cultivou a toda unha serie de novos escritores (alg\u00fans deles nov\u00edsimos seareiros) que m\u00e1is tarde se converteron en aut\u00e9nticas \"estrelas\" do x\u00e9nero. O m\u00e1is co\u00f1ecido \u00e9 Isaac Asimov, pero entre os escritores preferidos por Campbell (e os seus lectores) cont\u00e1banse A. E. van Vogt ou Robert A. Heinlein. Este grupo de autores estreitamente ligados ao editor foi co\u00f1ecido como \"C\u00edrculo de Campbell\", e entre eles cont\u00e1banse autores como (ademais dos xa mencionados) Clifford D. Simak, L. Sprage de Camp, Lester del Rey ou Theodore Sturgeon.\nNos anos 50 os gustos de Campbell inclin\u00e1ronse por autores de ficci\u00f3n cient\u00edfica dura como Hal Clement ou Poul Anderson.\nA lenda negra de Campbell.\nA influencia de Campbell na ficci\u00f3n cient\u00edfica presenta tam\u00e9n os seus claroscuros. Como director da revista m\u00e1is importante do x\u00e9nero, impuxo a s\u00faa visi\u00f3n do mesmo, rexeitando a autores que non consideraba o suficientemente cient\u00edficos nas s\u00faas formulaci\u00f3ns.\nO caso m\u00e1is citado neste sentido \u00e9 o de Ray Bradbury.\nPero non s\u00f3 os seus detractores, sen\u00f3n tam\u00e9n os seus m\u00e1is \u00edntimos colaboradores, falaron sobre a influencia das s\u00faas crenzas.\nIsaac Asimov di na s\u00faa antolox\u00eda de relatos primeirizos \"The early Asimov\":\nGalard\u00f3ns no seu honor.\nA figura de Campbell \u00e9 fundamental para a consolidaci\u00f3n da ficci\u00f3n cient\u00edfica tal e como a entendemos hoxe en d\u00eda. \u00c9 por iso que non un, sen\u00f3n varios galard\u00f3ns levan o nome do insigne editor. O John W. Campbell Memorial \u00e9 un importante premio outorgado no seu honor desde 1973. Tam\u00e9n desde ese mesmo ano entr\u00e9gase o premio John W. Campbell ao mellor escritor novel no seo da Convenci\u00f3n mundial de ficci\u00f3n cient\u00edfica ou \"Worldcon\"."}
{"id": "26216", "revid": "25871", "url": "https://gl.wikipedia.org/wiki?curid=26216", "title": "San Vicente do Grove, O Grove", "text": "San Vicente do Grove \u00e9 unha parroquia que se localiza no concello do Grove. Segundo o padr\u00f3n municipal de 2021 ti\u00f1a 1.131 habitantes (567 mulleres e 564 homes), distribu\u00eddos en 22 entidades de poboaci\u00f3n, o que sup\u00f3n un aumento en relaci\u00f3n \u00f3 ano 2015, cando ti\u00f1a 1.094 veci\u00f1os."}
{"id": "26218", "revid": "54336", "url": "https://gl.wikipedia.org/wiki?curid=26218", "title": "Camposancos, A Guarda", "text": "Santa Isabel de Camposancos, ou A Visitaci\u00f3n de Santa Mar\u00eda de Camposancos, \u00e9 unha parroquia que se localiza no concello da Guarda. \u00c9 unha das 9 entidades locais menores de Galicia. Segundo o padr\u00f3n municipal de 2020, ten 1.073 habitantes distribu\u00eddos en 9 entidades de poboaci\u00f3n. En 2014 ti\u00f1a 1.088 (567 mulleres e 521 homes), en 2004 contaba con 987 habitantes, e en 1999, con 913. Est\u00e1 situada na beira dereita da foz do r\u00edo Mi\u00f1o, polo que tam\u00e9n d\u00e1 ao oc\u00e9ano Atl\u00e1ntico. Pertence \u00e1 diocese de Tui-Vigo, na que est\u00e1 inclu\u00edda o arciprestado da Guarda-Tebra.\nHistoria.\nEtimoloxicamente, o top\u00f3nimo Camposancos \u00e9 de orixe latina e equivale a \"campos en \u00e1ngulo\".\nS\u00e1bese que no lugar existiu un mosteiro templario do cal non quedan restos ag\u00e1s as columnas aparecidas nunhas reformas. En 1798 Camposancos erixiuse en parroquia independente ao separarse da de Salcidos. A igrexa parroquial de Santa Isabel comezou a constru\u00edrse en 1816 e non se rematou ata 1856.\nDurante o antigo r\u00e9xime o couto medieval de Camposancos pertenceu como anexo ao partido xurisdicional de Barrantes (provincia de Tui) e dependeu do bispado de Tui, que arrendaba os seus bens aos veci\u00f1os da parroquia, at\u00e9 que foi abolido este foro en 1870. Trala divisi\u00f3n territorial de Espa\u00f1a en 1833 constitu\u00eduse como concello de seu, pero en 1836 pasou a integrarse no termo municipal da Guarda.\nCamposancos ten a consideraci\u00f3n de entidade local menor desde o 23 de maio de 1925, o que lle permitiu ter o seu propio alcalde e un edificio oficial. Para levar a cabo calquera actuaci\u00f3n en Camposancos, o concello da Guarda deb\u00eda por lei informar \u00e1 entidade local de tal actuaci\u00f3n, a\u00ednda que esta non tivese o poder de cancelala. A metade dos impostos que recadaba a localidade pasaban \u00e1 entidade local.\nColexio dos xesu\u00edtas de Camposancos e campo de concentraci\u00f3n.\nO colexio dos xesu\u00edtas de Camposancos foi fundado en 1876. Por primeira vez en Espa\u00f1a, os xesu\u00edtas intentaban institu\u00edr unha universidade privada, que finalmente s\u00f3 estivo en activo durante cinco anos. O colexio chegou a contar cun prestixio enorme ata o punto de que del xurdiron d\u00faas notables instituci\u00f3ns como a Universidade de Deusto e a Universidade Pontificia de Comillas. Entre os alumnos avantaxados que sa\u00edron do colexio est\u00e1n o pol\u00edtico pontevedr\u00e9s Manuel Portela Valladares, que chegar\u00eda a ser ministro e presidente do goberno na Segunda Rep\u00fablica, ou o fil\u00f3sofo, escritor e pol\u00edtico Ant\u00f3n Losada Di\u00e9guez. De 1916 a 1932 foi ocupado polos seus irm\u00e1ns de relixi\u00f3n portugueses, etapa durante a cal contou con estudantes como o director de cine Manoel de Oliveira. So a Segunda Rep\u00fablica a orde dos xesu\u00edtas foi expulsada e o centro pasou a ser un sanatorio.\nConvertido en hospital, o recinto do Colexio dos Xesu\u00edtas acolleu durante a guerra civil espa\u00f1ola e a posguerra o campo de concentraci\u00f3n de Camposancos. Habilitado como centro de reclusi\u00f3n a finais de 1937, chegou a estar ocupado en 1938 por 1.066 reos, cando a capacidade \u2014segundo informe oficial do r\u00e9xime franquista\u2014 era de 868 presos. As fontes diverxen en torno a poboaci\u00f3n reclusa que pasou por el, mais oscila entre os 2.000 e os 3.000 presos.\nEn 1943 volveu ser un centro de ensino dos xesu\u00edtas, a\u00ednda que non retornou \u00f3 esplendor doutrora e pechou as aulas en 1959.\nDada a s\u00faa privilexiada posici\u00f3n na foz do Mi\u00f1o, houbo un proxecto dunha construtora para converter o edificio nun complexo tur\u00edstico de luxo.\nPresente.\nA Comunidade de Montes Veci\u00f1ais de Camposancos celebra desde hai anos unha festa gastron\u00f3mica na que se enxalza a paleta e o lac\u00f3n: a \"paletada-laconada de Santo Amaro\".\nA II Xuntanza de Palilleiras de Galicia celebrouse nos sal\u00f3ns da Asociaci\u00f3n \u201cOs Amigos\u201d de Camposancos o 25 de xullo de 2006 a coa participaci\u00f3n de 65 afeccionadas \u00e1 arte do encaixe de bolillos.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPol\u00edtica.\nNas elecci\u00f3ns locais de 2019 present\u00e1ronse tres candidaturas \u00e1 entidade local de Camposancos:\nMercedes Mart\u00ednez V\u00e1zquez (BNG) foi proclamada alcaldesa ped\u00e1nea."}
{"id": "26219", "revid": "54336", "url": "https://gl.wikipedia.org/wiki?curid=26219", "title": "A Guarda, A Guarda", "text": "Santa Mar\u00eda da Guarda \u00e9 unha parroquia que se localiza no concello da Guarda. Segundo o padr\u00f3n municipal de 2013 ti\u00f1a 6\u00a0301 habitantes (3\u00a0077 homes e 3\u00a0224 mulleres), o que sup\u00f3n un aumento en relaci\u00f3n ao ano 1999 cando ti\u00f1a 6\u00a0164 habitantes. Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nNo monte de Santa Trega at\u00f3pase o Castro de Santa Trega."}
{"id": "26220", "revid": "54336", "url": "https://gl.wikipedia.org/wiki?curid=26220", "title": "Salcidos, A Guarda", "text": "San Lourenzo de Salcidos \u00e9 unha parroquia que se localiza no concello da Guarda. Segundo o padr\u00f3n municipal de 2019 ti\u00f1a 2.853 habitantes (1.400 homes e 1.443 mulleres), distribu\u00eddos en 25 entidades de poboaci\u00f3n. Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nIgrexa parroquial de San Lourenzo, cruceiro, capela de San Roque (moi preto da igrexa parroquial), capela de Nosa Se\u00f1ora da Merc\u00e9 (no barrio da G\u00e1ndara) e zona de observaci\u00f3n ornitol\u00f3xica da Xunqueira."}
{"id": "26222", "revid": "5863", "url": "https://gl.wikipedia.org/wiki?curid=26222", "title": "Albarellos, Lal\u00edn", "text": "Santa Mar\u00eda de Albarellos \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 49 habitantes (24 mulleres e 25 homes), distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 46 habitantes."}
{"id": "26223", "revid": "85894", "url": "https://gl.wikipedia.org/wiki?curid=26223", "title": "Alemparte, Lal\u00edn", "text": "Santa Mar\u00eda de Alemparte \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 35 habitantes (17 mulleres e 18 homes), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 55 habitantes.\nNesta parroquia naceu Vidal Payo Fern\u00e1ndez, canteiro e escultor.\nXentilicio.\nO seu xentilicio \u00e9 alempartino.\nXeograf\u00eda.\nAlemparte une Lal\u00edn con Rodeiro a trav\u00e9s da ponte romana que comunica con Pedroso."}
{"id": "26224", "revid": "29443", "url": "https://gl.wikipedia.org/wiki?curid=26224", "title": "Anse\u00e1n, Lal\u00edn", "text": "Santiago de Anse\u00e1n \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 63 habitantes (35 homes e 28 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 83 habitantes.\nNesta parroquia naceu a poeta Luz Pichel."}
{"id": "26225", "revid": "5863", "url": "https://gl.wikipedia.org/wiki?curid=26225", "title": "Anzo, Lal\u00edn", "text": "San Xo\u00e1n de Anzo \u00e9 unha parroquia que se localiza no concello de Lal\u00edn na comarca do Deza. Segundo o IGE en 2011 ti\u00f1a 186 habitantes (97 mulleres e 89 homes), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 216 habitantes.\nNesta parroquia naceu o empresario Ram\u00f3n Lareo L\u00f3pez, \"Roque\".\nPatrimonio.\nO castro de Anzo est\u00e1 moi alterado por diversas construci\u00f3ns (vivenda, pista de tenis, piscina, naves dunha granxa, etc.). O \u00fanico posible resto en superficie e unha pequena ca\u00edda do terreo, localizado entre a casa e a estrada, que puidera corresponderse co terrapl\u00e9n occidental do recinto.\nA igrexa de San Xo\u00e1n de Anzo \u00e9 rom\u00e1nica e conserva moitos elementos da s\u00faa primitiva estrutura do s\u00e9culo XII."}
{"id": "26226", "revid": "5863", "url": "https://gl.wikipedia.org/wiki?curid=26226", "title": "Barcia, Lal\u00edn", "text": "Santo Estevo de Barcia \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 261 habitantes (141 mulleres e 120 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 323 habitantes.\nNesta parroquia naceu o bispo de Lugo e arcebispo de Compostela Cayetano Gil Taboada.\nXeograf\u00eda.\nNa parroquia local\u00edzase a carballeira de Barcia, de 5 hect\u00e1reas de extensi\u00f3n e con carballos centenarios.\nPatrimonio.\nO castro de Barcia est\u00e1 conformado por un recinto de planta oval e defensas no exterior. A coroa mide no eixo N-S uns 75 m no interior e 100 m ao exterior. Se se te\u00f1en en conta tam\u00e9n as defensas exteriores, a lonxitude \u00e9 de 110 m. O eixo O-L mide 55 m no interior e 85 m no exterior. A coroa est\u00e1 enteiramente rodeada por un parapeto, ag\u00e1s nunha zona do sector oeste e nun punto no leste (quizais aqu\u00ed se atope afectado polo acondicionamento do terreo para unha vivenda). O parapeto acada unha altura m\u00e1xima duns 3,5 m.\nO pazo dos Xil \u00e9 unha casa fidalga, fundada no s\u00e9culo XVII por Antonio Gil, que chegou a ser das m\u00e1is ricas na comarca.\nA igrexa de Santo Estevo de Barcia \u00e9 de construci\u00f3n recente, a s\u00faa torre e fachada datan de 1878. Ao seu car\u00f3n \u00e9rguese un cruceiro cun altar para a procesi\u00f3n do Corpus, con imaxes do Crucificado e a Dolorosa sobre o seu capitel."}
{"id": "26227", "revid": "23204", "url": "https://gl.wikipedia.org/wiki?curid=26227", "title": "Bendoiro, Lal\u00edn", "text": "San Miguel de Bendoiro \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 294 habitantes (156 mulleres e 138 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 331 habitantes.\nNesta parroquia formouse a Banda de m\u00fasica de Bendoiro e naceu o sindicalista Lu\u00eds Frade.\nPatrimonio.\nO castro do Castri\u00f1o conf\u00f3rmase a partir dun recinto de forma circular. Conserva un parapeto no sector S-SL, duns 100 m de lonxitude, cun foxo que completar\u00eda as s\u00faas defensas polo sur. P\u00f3dese observar outro segundo foxo cara ao leste e sueste. Entre os anos 2006 e 2008 foi obxecto de traballos arqueol\u00f3xicos que inclu\u00edron a escavaci\u00f3n, por mor das obras de construci\u00f3n da li\u00f1a do AVE. O sector norte deste recinto estar\u00eda arrasado -segundo os datos da intervenci\u00f3n arqueol\u00f3xica-, debido a actividades agr\u00edcolas e forestais.\nO castro de Bendoiro ten un \u00fanico recinto, con forma lixeiramente ovalada. A coroa ten unhas dimensi\u00f3ns, no eixo NL-SO, de 85 m (interior) por 110 m (exterior). No eixo NO-SE as medidas son 65 m (interior) e 105 m (exterior). Se se te\u00f1en en conta os elementos defensivos exteriores \u00e1 coroa as medidas son: no eixo NL-SO uns 145 m e o eixo NO-SL de 120 m. No sector occidental, dist\u00ednguense claramente unha superficie aterrazada cun pequeno parapeto de terra cunha disposici\u00f3n sur-norte. O recinto est\u00e1 defendido en todo o per\u00edmetro por un terrapl\u00e9n cun gran desenvolvemento cara ao norte. Os lados sur, leste e suroeste da coroa est\u00e1n defendidos cun parapeto de terra que non se observa nos sectores occidental e setentrional. No interior do recinto apr\u00e9cianse varios afloramentos rochosos.\nA igrexa parroquial de San Miguel de Bendoiro \u00e9 de estilo renacentista sobre a antiga estrutura rom\u00e1nica, garda a capela sepulcral dos Taboada.\nNa arquitectura civil destaca o pazo de Bendoiro de Abaixo.\nA capela da Santa Luc\u00eda \u00e9 unha ermida de pedra na que destaca o campanario dun \u00fanico arco rematado cun Agnus Dei, baixo o cal hai un nicho. Nela cel\u00e9brase unha famosa romar\u00eda o 25 de decembro."}
{"id": "26228", "revid": "5863", "url": "https://gl.wikipedia.org/wiki?curid=26228", "title": "Berm\u00e9s, Lal\u00edn", "text": "Santa Mar\u00eda de Berm\u00e9s \u00e9 unha parroquia do concello de Lal\u00edn. Segundo o IGE en 2011 ti\u00f1a 227 habitantes (114 mulleres e 113 homes), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 283 habitantes.\nPatrimonio.\nEn 1978 descubr\u00edronse en Berm\u00e9s catro estelas funerarias dos s\u00e9culos I-III, preto do centenario Carballo Grande.\nFestas.\nCel\u00e9brase \"O Clamor\", rogativa para demandar choiva, cun intercambio de imaxes entre Berm\u00e9s e Vilari\u00f1o, e a recuperada Feira das Mulas ou Feira do Vento, no lugar do mesmo nome.\nO 14 de agosto comezan as s\u00faas festas patronais, coa celebraci\u00f3n da Festa do Xam\u00f3n. Nesta festa, celebrada desde 1999, p\u00f3dese degustar este produto gratuitamente mercando unha xerra conmemorativa do evento.\nNesta parroquia fundouse a Banda de m\u00fasica de Berm\u00e9s."}
{"id": "26229", "revid": "5863", "url": "https://gl.wikipedia.org/wiki?curid=26229", "title": "Botos, Lal\u00edn", "text": "San Xo\u00e1n de Botos \u00e9 unha parroquia do concello de Lal\u00edn. En 2018 ti\u00f1a 524 habitantes (296 homes e 296 mulleres), 132 menos ca en 1999. Ten 15 entidades de poboaci\u00f3n.\nXeograf\u00eda.\nPola parroquia atravesa a li\u00f1a de ferrocarril A Coru\u00f1a-Madrid e nela esta situada a estaci\u00f3n de Lal\u00edn. Tam\u00e9n a atravesa a Autoestrada Central Galega e a li\u00f1a de alta velocidade Olmedo-Zamora-Galicia.\nNa parroquia esta o pol\u00edgono industrial de Botos.\nPatrimonio.\nBotos conserva dous pequenos castros, a cada lado do r\u00edo Deza. O castro de Sestelo est\u00e1 composto por un recinto circular cun amplo sistema de defensas exteriores no sector setentrional. A coroa ten unha lonxitude de 75 m no interior e 110 m no exterior, no eixo norte-sur. Sese te\u00f1en en conta tam\u00e9n as defensas externas, a lonxitude total do castro neste eixo \u00e9 de 250 m. No eixo leste-oeste, a lonxitude no interior da coroa \u00e9 de 55 m e no exterior 90 m. O recinto principal est\u00e1 rodeado por un terrapl\u00e9n cunha altura de 6 m a 7 m no sector oeste da coroa. Cara ao leste e sur, o terrapl\u00e9n ten continuidade coa ca\u00edda natural do terreo. Presenta parapeto nos sectores suroeste, oeste e norte que acada unha altura m\u00e1xima de 3 m no sector noroeste. No interior da coroa hai unha zona m\u00e1is elevada no sector meridional con ca\u00edda duns 5 m cara ao nord\u00e9s. Nesta zona remata o parapeto e est\u00e1 o acceso a trav\u00e9s dunha rampla en curva.\nNa igrexa parroquial cons\u00e9rvanse a portada modificada e a p\u00eda bautismal do rom\u00e1nico. Ten dous retablos nos laterais do s\u00e9culo XVIII e unha imaxe da Virxe, que aparece co Neno Xes\u00fas nos brazos.\nPreto da igrexa parroquial hai un cruceiro destacable."}
{"id": "26230", "revid": "54336", "url": "https://gl.wikipedia.org/wiki?curid=26230", "title": "Busto, Lal\u00edn", "text": "San Facundo de Busto \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 67 habitantes (33 homes e 34 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 93 habitantes.\nA parroquia \u00e9 anexa \u00e1 de Los\u00f3n.\nFestas.\nFestexa o seu patr\u00f3n San Facundo o 27 de novembro."}
{"id": "26231", "revid": "25871", "url": "https://gl.wikipedia.org/wiki?curid=26231", "title": "Cadr\u00f3n, Lal\u00edn", "text": "Santo Estevo de Cadr\u00f3n \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 155 habitantes (89 mulleres e 66 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 190 habitantes.\nNesta parroquia naceu o escritor e pol\u00edtico Jos\u00e9 Luis Sucasas.\nPatrimonio.\nConserva varias m\u00e1moas. O castro de Cadr\u00f3n conf\u00f3rmase a partir dun \u00fanico recinto de forma oval. O eixo maior ten orientaci\u00f3n ONO-LSL e mide uns 90 m e o eixo NNO-SSL mide uns 50 m, tomados na zona m\u00e1is ancha. Non se toman medidas no exterior polo mal estado de conservaci\u00f3n das estruturas que impiden a s\u00faa perfecta delimitaci\u00f3n. O recinto conserva terrapl\u00e9n por todo o seu per\u00edmetro, excepto no cuadrante NL. Presenta parapeto polo oeste e sur duns 4 m de anchura m\u00e1xima e unha ca\u00edda cara ao interior de 1 m. Na s\u00faa composici\u00f3n, ademais de terra hab\u00eda pedra de granito, a xulgar pola abundancia de restos p\u00e9treos no seu contorno, pero non se pode precisar se conformaba unha estrutura muraria.\nA igrexa parroquial, que foi reconstru\u00edda a finais do s\u00e9culo XIX, est\u00e1 presidida por un campanario en forma de camar\u00edn de pedra. Na arquitectura popular destaca a Casa do Fidalgo."}
{"id": "26232", "revid": "85894", "url": "https://gl.wikipedia.org/wiki?curid=26232", "title": "Camposancos, Lal\u00edn", "text": "San Cristovo de Camposancos \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 92 habitantes (52 mulleres e 40 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 117 habitantes.\nHistoria.\nNa Goleta celebr\u00e1base unha feira os 10 de cada mes.\nPatrimonio.\nA igrexa de San Cristovo de Camposancos \u00e9 de estilo rom\u00e1nico rural. Ten unha \u00e1bsida semicircular e unha singular estrutura do seu arco interior, apoiado en piares sa\u00edntes e non en columnas.\nO castro da Goleta est\u00e1 na aba do monte Carrio. O castro conf\u00f3rmase a partir dun recinto de forma ovalada e un segundo recinto, polo leste, perceptible s\u00f3 en parte. A coroa ten un eixo maior de orientaci\u00f3n E-O que mide uns 95 m no exterior e uns 55 m no interior. No eixo N-S a estrutura mide 80 m ao exterior e uns 50 m no interior. O recinto est\u00e1 defendido por un parapeto que levanta entre 5 e 8 m de altura. As s\u00faas caracter\u00edsticas son dif\u00edciles de determinar no campo por mor da vexetaci\u00f3n, pero segundo o plano topogr\u00e1fico e o modelo dixital do terreo (extra\u00eddo dos datos LIDAR), parece ter de media uns 5 m de ancho e chega a levantar uns 4 m."}
{"id": "26233", "revid": "85894", "url": "https://gl.wikipedia.org/wiki?curid=26233", "title": "Cangas, Lal\u00edn", "text": "Santa Mari\u00f1a de Cangas \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 96 habitantes (51 homes e 45 mulleres), distribu\u00eddos en tres entidades de poboaci\u00f3n: Cancelas, Montrigo e a mesma Cangas; o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 132 habitantes.\nEconom\u00eda.\nCangas vive da agricultura e do gando, cunha importante poboaci\u00f3n nova que a\u00ednda vive na parroquia. A gran maior\u00eda traballa e estuda fora, o que traer\u00e1 o avellentamento da poboaci\u00f3n canguesa.\nPatrimonio.\nPos\u00fae unha igrexa do s\u00e9culo XII de importante valor arquitect\u00f3nico: arquivolta semicircular, columnas lisas e monol\u00edticas, vestixios das d\u00faas portas laterais e unha soa nave. Conta tam\u00e9n con d\u00faas capelas e varios cruceiros."}
{"id": "26234", "revid": "85894", "url": "https://gl.wikipedia.org/wiki?curid=26234", "title": "Castro de Cabras, Lal\u00edn", "text": "San Pedro de Castro de Cabras \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 112 habitantes (56 mulleres e 56 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 134 habitantes.\nPatrimonio.\nO castro de Castro de Cabras foi estudado por investigadores da cultura castrexa, como Ferm\u00edn Bouza Brey, Florentino L\u00f3pez Cuevillas ou Alfredo Garc\u00eda Al\u00e9n. aparece definido por un recinto de forma triangular redondeada con eixo maior de orientaci\u00f3n NS que mide 75 m de lonxitude, tomados no seu interior. No seu eixo menor ten uns 55 m de medida m\u00e1xima. As defensas naturais, moi marcadas especialmente na s\u00faa metade norte, complem\u00e9ntanse cun terrapl\u00e9n de terra que percorre o seu per\u00edmetro. Na zona oriental do recinto destaca un gran afloramento rochoso que determina que a superficie da coroa presente unha acusada inclinaci\u00f3n cara ao oeste, respectando a configuraci\u00f3n natural do terreo. A presenza desde afloramento pode levar a confundir nalg\u00fan punto a subida do terreo coa existencia dun parapeto que, polo menos nas zonas que puideron ser inspeccionadas, non parece claro. Na zona setentrional p\u00f3dese identificar unha sondaxe de 1,80 m por 3 m que, segundo informante local (do mesmo xeito que outros buratos detectados), se debe a traballos de furtivos.\nA igrexa de San Pedro de Castro de Cabras \u00e9 rom\u00e1nica, conserva a portada, o arco triunfal e os capiteis, pero a f\u00e1brica primitiva foi totalmente reformada."}
{"id": "26235", "revid": "5863", "url": "https://gl.wikipedia.org/wiki?curid=26235", "title": "Catas\u00f3s, Lal\u00edn", "text": "Santiago de Catas\u00f3s \u00e9 unha parroquia que se localiza no concello de Lal\u00edn. Segundo o IGE, no 2011 ti\u00f1a 454 habitantes (246 mulleres e 208 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 527 habitantes.\nPatrimonio.\nNo lugar de Quintela, at\u00f3pase a Fraga de Catas\u00f3s (ou Carballeira de Quiroga), ocupa 4.5185 ha. e foi declarada monumento natural no ano 2000, que ademais de carballos conserva casti\u00f1eiros centenarios de 5 metros de circunferencia que chegan ata os 30 metros de altura, o que os converte nos m\u00e1is altos de Europa.\nCons\u00e9rvanse alg\u00fans t\u00famulos funerarios.\nO castro de Catas\u00f3s presenta un recinto de forma ovalada co eixo maior (L-O) que mide uns 85 m; o eixo N-S chega ata os 80 m, ambas as medidas tomadas no exterior da estrutura. O recinto aparece defendido en todo o seu per\u00edmetro por un terrapl\u00e9n. Na zona suroeste hai un parapeto, cunha ca\u00edda cara ao interior duns 3,5 m, que parece feito de pedra e terra e que nalg\u00fan punto puido ter estrutura muraria. Este parapeto vaise esvaecendo cara ao oeste e s\u00f3 aparece nun punto do sector oriental. Aproximadamente na zona central da coroa, existe un afloramento rochoso de xisto.\nO castro de Quintela \u00e9 un recinto de forma triangular ovalada cun eixo maior de orientaci\u00f3n NL-SO que mide 150 m no exterior e 140 m ao interior. No seu eixo menor mide 130 m ao exterior e 100 m ao interior, na s\u00faa parte m\u00e1is ancha, emprazada no suroeste. O recinto est\u00e1 protexido por un terrapl\u00e9n de escasa proxecci\u00f3n, pois apenas levanta dous metros na maior parte do per\u00edmetro. Na zona noroeste presenta restos do parapeto que est\u00e1 composto esencialmente de terra, segundo se pode ver nos cortes dun cami\u00f1o que o alterou. \u00c9 probable que o parapeto se estendese tam\u00e9n pola zona norte, pero a densa vexetaci\u00f3n dificulta a s\u00faa determinaci\u00f3n.\nEntre os edificios civ\u00eds da parroquia destacan o Pazo de Donfre\u00e1n, un casal do s\u00e9culo XVIII, e a Casa de Quintela.\nA igrexa parroquial de Santiago de Catas\u00f3s, de 1792, foi levantada sobre as ru\u00ednas da anterior. Ten tam\u00e9n d\u00faas ermidas e un cruceiro duns 5 metros de alto."}
{"id": "26236", "revid": "5863", "url": "https://gl.wikipedia.org/wiki?curid=26236", "title": "O Cello, Lal\u00edn", "text": "San Marti\u00f1o do Cello \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 56 habitantes (28 mulleres e 28 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 68 habitantes.\nPatrimonio.\nConserva unha igrexa rom\u00e1nica bastante reformada, coa portada barroca."}
{"id": "26237", "revid": "96271", "url": "https://gl.wikipedia.org/wiki?curid=26237", "title": "Cercio, Lal\u00edn", "text": "Santiago de Cercio \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 246 habitantes (126 mulleres e 120 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 285 habitantes.\nNesta parroquia fundouse a Banda de m\u00fasica de Mato.\nPatrimonio.\nCercio conserva unha igrexa constru\u00edda no ano 1700 e un cruceiro levantado en 1908. No chamado Coto das Covas cons\u00e9rvase a entrada dunha escavaci\u00f3n subterr\u00e1nea, da que se di que os romanos extraeron ferro, esta\u00f1o e volframio, a\u00ednda que semella m\u00e1is unha simple cala de prospecci\u00f3n.\nServizos.\nCercio conta cun colexio p\u00fablico, chamado CEIP Pluriling\u00fce Varela Bux\u00e1n. As especialidades impartidas nel son: M\u00fasica, Relixi\u00f3n, Educaci\u00f3n F\u00edsica, Ingl\u00e9s e Secci\u00f3ns biling\u00fces.\nDito Colexio leva o nome de Varela Bux\u00e1n en conmemoraci\u00f3n ao escritor e director teatral galego Manuel Daniel Varela Bux\u00e1n, nado en Lamas (A Estrada) o 2 de marzo de 1909 e finado en Cercio (Lal\u00edn) o 25 de setembro de 1986.\nNa parroquia tam\u00e9n se encontra unha Sociedade cooperativa, Cobideza. Foi fundada no ano 1994, a\u00ednda que xa funcionaba como unha agrupaci\u00f3n de gandeiros a finais dos anos 80. Na actualidade esta Sociedade conta con 250 socios (155 deles produtores de leite) dos seguintes concellos: Lal\u00edn, Agolada, Vila de Cruces e Silleda. Os servizos que se ofrecen son a comercializaci\u00f3n de leite cr\u00faa, servizo de maquinaria, servizo de veterinarios, servizo agron\u00f3mico, servizo de alimentaci\u00f3n, servizo de substituci\u00f3n, servizo farmac\u00e9utico e tramitaci\u00f3n de seguros agrogandeiros.\nCercio conta cun grupo de baile e m\u00fasica tradicional denominado A Carballeira de Cercio. Creada en 1997 por Juan Morandeira e constitu\u00edda actualmente por 30 compo\u00f1entes de diferentes idades que act\u00faan en Festivais de folclore, tanto en Galicia como en diferentes provincias da Pen\u00ednsula.\nFestas.\nO 14 e o 15 de setembro celebra as s\u00faas festas patronais, en honor \u00e1 Virxe dos Milagres."}
{"id": "26238", "revid": "85894", "url": "https://gl.wikipedia.org/wiki?curid=26238", "title": "Cristimil, Lal\u00edn", "text": "San Xurxo de Cristimil \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 177 habitantes (91 homes e 86 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 192 habitantes.\nNo lugar de Sanxurdo fundouse a Banda de m\u00fasica de Sanxurdo. Ademais, nesta parroquia naceu o agrarista Ram\u00f3n Gonz\u00e1lez Vigide.\nPatrimonio.\nO castro de Cristimil est\u00e1 composto por un recinto de planta oval. Ten as seguintes dimensi\u00f3ns: no eixo NO-SL mide 60 m (interior) e uns 95 m (exterior). O eixo N-S mide 75 m (interior) e 90 m (exterior); se se incl\u00fae o foxo neste eixo, chega aos 115 m. O terrapl\u00e9n rodea todo o recinto pero non se conserva na zona oeste, mentres que na leste se aprecia nalg\u00fans treitos. Ten un ca\u00edda m\u00e1xima duns 11 m cara ao norte. Conserva parapeto nas zonas nord\u00e9s, leste, sur e arranque de sueste, acadando unha altura duns 9\u201310 m respecto da superficie da coroa. Un foxo rodea os sectores meridional e oriental do recinto, a\u00ednda que neste lado est\u00e1 moi modificado polo trazado da estrada PO-6004. Hai unha entrada recente -que corta o parapeto- polo suroeste que d\u00e1 acceso \u00e1s leiras cultivadas no interior da coroa.\nXeograf\u00eda.\nEn Cristimil \u00fanese o r\u00edo Asneiro ao Deza."}
{"id": "26239", "revid": "85894", "url": "https://gl.wikipedia.org/wiki?curid=26239", "title": "Doade, Lal\u00edn", "text": "San Pedro de Doade \u00e9 unha parroquia que se localiza no concello de Lal\u00edn na comarca do Deza. Segundo o IGE en 2011 ti\u00f1a 157 habitantes (82 mulleres e 75 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 172 habitantes.\nPatrimonio.\nO castro do Penedo conta cun \u00fanico recinto de tendencia circular a\u00ednda que lixeiramente m\u00e1is extenso no seu eixo leste-oeste, onde mide 100 m ao interior, e cerca de 120 m ao exterior. No seu eixo norte-sur mide 95 m ao interior e 105 ao exterior. O seu per\u00edmetro est\u00e1 delimitado por un terrapl\u00e9n que adquire maior desenvolvemento na zona leste e norte, coincidindo esta \u00faltima co declive cara ao val do r\u00edo. No interior do recinto hai diversos socalcos que parecen relacionados co acondicionamento do espazo para cultivos. A s\u00faa entrada aparece situada na zona occidental, a\u00ednda que a configuraci\u00f3n orixinal \u00e9 dif\u00edcil de precisar porque este \u00e9 o acceso habilitado para entrar nas leiras."}
{"id": "26240", "revid": "5863", "url": "https://gl.wikipedia.org/wiki?curid=26240", "title": "Donramiro, Lal\u00edn", "text": "Santa Mar\u00eda de Donramiro \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 1002 habitantes (484 mulleres e 518 homes), distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 912 habitantes. Conta cos lugares de Agruchave, Donramiro, Filgueiroa, Penela (onde se formou a Banda de m\u00fasica da Penela), Regueiri\u00f1o, Trascastro e Fe\u00e1s\nEst\u00e1 a unha altura de seiscentos metros.\nHistoria e patrimonio.\nUnha antiga lenda local atrib\u00fae a fundaci\u00f3n da parroquia a un rei godo chamado Ramiro.\nNos montes do Monserrat \u00e1chase un castro explorado por Florentino L\u00f3pez Cuevillas. O castro de Donramiro conf\u00f3rmase a partir dun recinto principal ou coroa de forma ovalada cun antecastro que se abre cara ao leste. As dimensi\u00f3ns da coroa son no eixo NL-SO duns 90 m no interior e 100 m polo exterior. Se se engade o antecastro ch\u00e9gase a 180 m. No eixo NO-SL mide 65 m no interior e 85 m polo exterior. Inclu\u00eddo o antecastro son uns 100 m. O ancho do antecastro \u00e9 duns 30 m e a lonxitude 180 m. Na zona suroeste o antecastro est\u00e1 moi alterado pola actividade agr\u00edcola.\nA antiga igrexa rom\u00e1nica do s\u00e9culo XII foi reformada no ano 1654 en estilo barroco, s\u00f3 a fachada e o primeiro tramo da nave son rom\u00e1nicos. Nunha sepultura desa igrexa repousan os restos de Ram\u00f3n Mar\u00eda Aller Ulloa que naceu no Pazo de Filgueiroa, localizado nesta parroquia ao igual que o Palacete dos Crespo.\nOs seus monumentos m\u00e1is importantes son: o castro, o Palacete dos Crespo (co\u00f1ecido como \"a casa da Crespa\" por ser a s\u00faa \u00faltima moradora Anuncia Crespo Barros, filla do que foi alcalde de Lal\u00edn de 1903 a 1923, Antonio Crespo Pamp\u00edn e neta do tam\u00e9n alcalde do s\u00e9culo XIX Jos\u00e9 Crespo Villar) e a carballeira da Crespa (que pertenceu a esta se\u00f1ora).\nDonramiro foi parroquia ata o plan de arranxo da diocese lucense de 1890, cando pasou a ser anexo de Santa Mar\u00eda das Dores de Lal\u00edn.\nNesta parroquia naceron o pintor Laxeiro, nado Xos\u00e9 Otero Abeledo, e o pol\u00edtico Juan Ram\u00f3n Ulloa Pimentel."}
{"id": "26241", "revid": "5863", "url": "https://gl.wikipedia.org/wiki?curid=26241", "title": "Donsi\u00f3n, Lal\u00edn", "text": "Santa Baia de Donsi\u00f3n \u00e9 unha parroquia que se localiza no concello de Lal\u00edn, na comarca do Deza. Segundo o IGE en 2011 ti\u00f1a 224 habitantes (115 mulleres e 109 homes), distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 237 habitantes.\nPatrimonio.\nA igrexa de Santa Baia de Donsi\u00f3n \u00e9 barroca, erixida entre 1731 e 1743 con mestres e talladores da escola compostel\u00e1. Hai un pazo no lugar de Bergazos que pertenceu \u00e1 familia Gil-Taboada durante os s\u00e9culos XVII e XVII."}
{"id": "26242", "revid": "23204", "url": "https://gl.wikipedia.org/wiki?curid=26242", "title": "Filgueira, Lal\u00edn", "text": "Santa Mar\u00eda de Filgueira \u00e9 unha parroquia que se localiza no concello de Lal\u00edn. Segundo o INE en 2011 ti\u00f1a 410 habitantes (223 mulleres e 187 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 455 habitantes.\nNesta parroquia tivo a s\u00faa sede a Banda de m\u00fasica de Filgueira.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII.\nHistoria.\nFoi unha doaz\u00f3n feita polo di\u00e1cono Nu\u00f1o ao Convento de San Paio de Antealtares (en Santiago de Compostela).\nPatrimonio.\nO castro de Pena da Cunca, en Cima de Alle, ten un \u00fanico recinto de forma oval. Presenta as seguintes dimensi\u00f3ns: no eixo N-S mide 90 m (interior) e uns 100 m (exterior). No eixo L-O mide 75 m (interior) e uns 85 m (exterior). Presenta como \u00fanica defensa un terrapl\u00e9n moi arrasado cunha altura de entre 1 m e 1,5 m. Na zona oeste, polo exterior do recinto, int\u00faese unha depresi\u00f3n pequena pegada ao terrapl\u00e9n, que parecen ser os resto dun foxo cegado e modificado por recheos.\nA igrexa, situada no lugar de Filgueira, apenas garda recordos de vellos tempos, xa que est\u00e1 desvirtuada pola funcionalidade dos templos rurais ampliados nas d\u00faas \u00faltimas centurias. A fachada pos\u00fae unha forte li\u00f1a de cornixa da que sobresae o campanario de dobre arco coroado con pin\u00e1culos.\nNo lugar de Cardex\u00eda est\u00e1 o pazo de Cardex\u00eda, unha casa grande fidalga que ten un balc\u00f3n sobre columnas, unha poderosa cheminea e os escudos dos Taboada, Deza, Salgado e Gil. De planta rectangular e f\u00e1brica de canter\u00eda pequena, na fachada principal hai unha porta e vent\u00e1s rectangulares e un balc\u00f3n sobre tres columnas de pedra.\nNo lugar do Espi\u00f1o permanecen a\u00ednda os restos dunha importante f\u00e1brica de curtidos que funcionou ata ben entrado o s\u00e9culo XX. O lugar de Espi\u00f1o conta tam\u00e9n cunha capela de nova construci\u00f3n dedicada ao culto da virxe de F\u00e1tima."}
{"id": "26244", "revid": "29443", "url": "https://gl.wikipedia.org/wiki?curid=26244", "title": "Galegos, Lal\u00edn", "text": "San Miguel de Galegos \u00e9 unha parroquia que se localiza no norte do concello de Lal\u00edn. Segundo o IGE en 2012 ti\u00f1a 106 habitantes (58 mulleres e 48 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 136 habitantes.\nPatrimonio.\nA igrexa de San Miguel de Galegos \u00e9 de estilo barroco do s\u00e9culo XVIII, conserva unha antiga p\u00eda bautismal de granito.\nO castro de Galegos \u00e9 un poboado castrexo dun \u00fanico recinto de forma ovalada irregular. O eixo maior ten orientaci\u00f3n N-S e mide uns 50 m ao interior e 75 m ao exterior. O eixo L-O mide no punto m\u00e1is ancho uns 50 m polo interior e 65 m no exterior. Se se incl\u00faen as defensas exteriores ch\u00e9gase a unhas medidas m\u00e1ximas de 75 m. O recinto aparece defendido en todo o seu per\u00edmetro por un terrapl\u00e9n cun desnivel exterior duns 8 m no sueste. O parapeto tam\u00e9n rodea todo o per\u00edmetro con ca\u00edda ao interior duns 3 m e unha anchura media de 2 m, a\u00ednda que nalg\u00fan sector alcanza os 4 m. O parapeto parece constru\u00eddo con pedra e terra e non se pode descartar a existencia de muralla, pois nalg\u00fans puntos hai pedras que parecen conformar unha estrutura muraria. De feito, na zona occidental, marcando a li\u00f1a exterior do parapeto, obs\u00e9rvase muro de cachoter\u00eda de xisto en seco, que non se sabe se poder\u00eda ter relaci\u00f3n coa estrutura orixinal ou foi unha construci\u00f3n posterior."}
{"id": "26245", "revid": "23204", "url": "https://gl.wikipedia.org/wiki?curid=26245", "title": "Arthur C. Clarke", "text": "Sir Arthur Charles Clarke, m\u00e1is co\u00f1ecido como Arthur C. Clarke, nado en Minehead, (Somerset) o 16 de decembro de 1917 e finado en Colombo o 19 de marzo de 2008, foi un escritor e inventor brit\u00e1nico. Autor de obras de divulgaci\u00f3n e ficci\u00f3n cient\u00edfica, como \"The Sentinel\" ou \"\".\nTraxectoria.\nXa de pequeno mostrou o seu fascinaci\u00f3n pola astronom\u00eda, cun telescopio caseiro debuxou un mapa da l\u00faa. Terminados os seus estudos secundarios en 1936, trasl\u00e1dase a Londres. Durante a segunda guerra mundial, serviu na \"Royal Air Force\" (Forza A\u00e9rea Real) como especialista en radares, involucr\u00e1ndose no desenvolvemento dun sistema de defensa por radar, e exercendo como instrutor da nacente especialidade. Conclu\u00edda a guerra, publica o seu artigo t\u00e9cnico \"Extra-terrestrial Relays\", no cal senta as bases dos sat\u00e9lites artificiais en \u00f3rbita xeoestacionaria (chamada, no seu honor, \u00f3rbita Clarke), unha das s\u00faas grandes contribuci\u00f3ns \u00e1 ciencia do s\u00e9culo XX. Este traballo valeralle numerosos premios, bolsas e reco\u00f1ecementos.\nNese per\u00edodo estuda matem\u00e1ticas e f\u00edsica no prestixioso \"King's College\" de Londres, estudos que finalizou con honores. Tam\u00e9n exerceu varios anos como presidente da Sociedade Interplanetaria Brit\u00e1nica (BIS), feito que demostra a s\u00faa grande afecci\u00f3n pola astrona\u00fatica.\nA s\u00faa sona mundial consolidouse coas s\u00faas intervenci\u00f3ns na televisi\u00f3n: na d\u00e9cada dos 60, como comentarista da CBS das misi\u00f3ns Apolo; e na d\u00e9cada dos 80, grazas a un par de series de televisi\u00f3n que realizou.\nTam\u00e9n son co\u00f1ecidas as s\u00faas famosas leis de Clarke, publicadas no seu libro de divulgaci\u00f3n cient\u00edfica \"Perf\u00eds do Futuro\" (1962). A m\u00e1is popular (e citada) delas \u00e9 a chamada \"Terceira Lei de Clarke\": \"Toda tecnolox\u00eda dabondo avanzada \u00e9 indistinguible da maxia\".\nDesde 1956 viviu na illa de Sri Lanka (antiga Ceil\u00e1n), polo seu interese pola fotograf\u00eda e a exploraci\u00f3n submarina.\nTam\u00e9n no seu honor prestou o seu nome a un asteroide, 4923 e unha especie de dinosauro Ceratopsian, o Serendipaceratops arthurcclarkei descuberto en Inverloch, Australia.\nClarke e a ficci\u00f3n cient\u00edfica.\nComezou a escribir ficci\u00f3n cient\u00edfica ao finalizar a guerra. O primeiro conto publicado foi \"Partida de Rescate\", que apareceu no o n\u00famero de maio de 1946 de \"Astounding\" e que lle serviu como punto de partida dunha frut\u00edfera carreira. Entre os seus primeiros relatos destaca O sentinela (\"The Sentinel\"), que serviu de base para a s\u00faa novela \"\" (1968) e para a pel\u00edcula do mesmo nome do director Stanley Kubrick.\nP\u00f3dense diferenciar claramente tres etapas na s\u00faa produci\u00f3n:\nEstilo.\nMoitos dos seus relatos iniciais xiran ao redor dunha trama cient\u00edfica, \u00e1 que gustaba de adornar cun final sorprendente. Resolve a maior\u00eda das s\u00faas obras cun ton xeralmente as\u00e9ptico, sen floreos nin artificios, deixando que sexan as ideas encerradas as que mante\u00f1an a atenci\u00f3n do lector. Este estilo s\u00f3 se rompe para permitir certo grao de fino humor elaborado.\nEn canto aos seus temas, xiran en torno a d\u00faas ideas fundamentais: optimismo polos beneficios do progreso cient\u00edfico (polo que destacou nunha \u00e9poca de certo desalento tralo lanzamento das bombas at\u00f3micas), e o encontro con especies e culturas superiores (sempre nun ton moi paternalista).\nComo divulgador cient\u00edfico, foi sempre comparado (e equiparado) pola s\u00faa claridade e amenidade con outro coet\u00e1neo: Isaac Asimov."}
{"id": "26246", "revid": "23204", "url": "https://gl.wikipedia.org/wiki?curid=26246", "title": "Goi\u00e1s, Lal\u00edn", "text": "San Miguel de Goi\u00e1s \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 729 habitantes (365 mulleres e 364 homes), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 806 habitantes.\nNesta parroquia existiu unha banda de m\u00fasica, a Banda de m\u00fasica de Goi\u00e1s. Ademais, aqu\u00ed naceron o historiador Xos\u00e9 Garc\u00eda Oro e o pol\u00edtico Manuel Abeledo L\u00f3pez.\nPatrimonio.\nO castro de Goi\u00e1s consta dun recinto de forma perfectamente circular de 65 m de di\u00e1metro medido no interior e 80 m no exterior, defendido en todo o seu per\u00edmetro por un terrapl\u00e9n. Na s\u00faa metade norte conserva ademais un parapeto duns 4 m ou 5 m de ancho que ten unha ca\u00edda cara ao interior de entre 2 m e 3 m. Na metade sur parece que o terreo levanta un pouco cara ao exterior pero non se ve parapeto. O terrapl\u00e9n ten unha ca\u00edda ao exterior duns 7 m como media. A coroa presenta un afloramento rochoso na zona central. Esta zona non se pode inspeccionar por mor da vexetaci\u00f3n.\nA igrexa parroquial que data do s\u00e9culo XII coa s\u00faa fachada con dous arcos cegos. Posteriormente engad\u00eduselle a capela dos Salgado Gund\u00edn, de traza renacentista. A parroquia pertence \u00e1 diocese de Lugo.\nHistoria.\nNo \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz, rec\u00f3llese que San Miguel de Goi\u00e1s se sit\u00faa ao NE e inmediaci\u00f3ns da capital do partido con \"libre ventilaci\u00f3n y clima saludable\". O \"Diccionario\" refire que ten 100 casas distribu\u00eddas nas aldeas de Beil\u00e1 (sic. por Bail\u00e1s), Casares, Casasnovas (sic. por As Casas Novas), C\u00e1zome (sic. por C\u00e1ceme), Cotarelo, Delaparte, Iglesia (sic. por A Igrexa), Palmar (sic. por Palmaz), Pareizo, Ponte (sic. por A Ponte), Porcallos (sic. por Os Porcallos), Reboira (sic. pola Reboira), Toxo (sic. polo Toxo) e Veiga (sic. por A Veiga). A igrexa parroquial, baixo advocaci\u00f3n est\u00e1 neste tempo por un cura de \"segundo ascenso y patronato lego\". Confina o termo coas fregues\u00edas de Lal\u00edn, Filgueira, Pena e Maceira. O terreo descr\u00edbese como quebrado, montes\u00edo e de mediana calidade. Abrollan en varios puntos fontes de boas augas, que aproveitan os veci\u00f1os para uso dom\u00e9stico e outros usos. Os cami\u00f1os son locais e malos, o correo rec\u00edbese en Lal\u00edn. A s\u00faa produci\u00f3n consiste nalg\u00fan trigo, millo, centeo, patacas, legumes, le\u00f1a e pastos. Hai gando vac\u00fan, mular, porcino, ovino e caprino as\u00ed como caza de distintas clases. O \"Diccionario\" recolle unha poboaci\u00f3n de 117 \"veci\u00f1os\", 580 almas."}
{"id": "26247", "revid": "5863", "url": "https://gl.wikipedia.org/wiki?curid=26247", "title": "Gresande, Lal\u00edn", "text": "Santiago de Gresande \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 205 habitantes (105 mulleres e 100 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 228 habitantes.\nXeograf\u00eda.\nCruzada pola estrada de Vilatuxe a Prado.\nHistoria.\nO castro de Gresande est\u00e1 composto por un recinto de planta oval irregular, cun complexo sistema defensivo na entrada. A coroa presenta as seguintes dimensi\u00f3ns: no eixo NL-SO 130 m (interior) e 165 m (exterior); se se te\u00f1en en conta tam\u00e9n as defensas exteriores, a lonxitude \u00e9 de 195 m; no eixo NO-SL mide 85 m (interior) e 125 m. (exterior); se se te\u00f1en en conta tam\u00e9n as defensas exteriores, a lonxitude \u00e9 de 155 m. A coroa est\u00e1 enteiramente rodeada por un parapeto, que chega a acadar unha altura m\u00e1xima duns 6 m na zona oeste, ag\u00e1s a zona de entrada ao recinto polo leste.\nEn 1906 creouse na parroquia a Sociedad de Agricultores de Gresande, que foi a m\u00e1is importante do concello de Lal\u00edn.\nFestas.\nCelebra festas na honra de Santiago e de San Ram\u00f3n \"o das pre\u00f1adas\"."}
{"id": "26248", "revid": "25871", "url": "https://gl.wikipedia.org/wiki?curid=26248", "title": "Lal\u00edn, Lal\u00edn", "text": "Santa Mar\u00eda das Dores de Lal\u00edn \u00e9 unha parroquia que se localiza no concello de Lal\u00edn na comarca do Deza. Segundo o IGE en 2011 ti\u00f1a 10.462 habitantes (5.129 mulleres e 5.333 homes), distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 7.702 habitantes.\nHistoria.\nA parroquia de Santa Mar\u00eda das Dores de Lal\u00edn foi creada na reforma parroquial de 1890, coa fusi\u00f3n da antiga parroquia de San Marti\u00f1o de Lal\u00edn e parte da de San Cristovo da Pena (quedando a outra parte como a nova parroquia de Xax\u00e1n). Nesta reforma Santa Mar\u00eda de Donramiro deixou de ser parroquia e pasou a ser anexo de Lal\u00edn.\nEn principio a igrexa parroquial era unha capela situada na actual localizaci\u00f3n da estatua a Loriga. A comezos do s\u00e9culo XX inici\u00e1ronse as obras para a construci\u00f3n dunha nova igrexa parroquial, no centro da vila, que foi inaugurada en 1919.\nEn 1962 fundouse a Banda de m\u00fasica de Lal\u00edn.\nPatrimonio.\nA antiga igrexa parroquial era a igrexa de San Marti\u00f1o, de estilo rom\u00e1nico do s\u00e9culo XII, constru\u00edda no lugar onde desde o 980 exist\u00eda un mosteiro. Cando comezou a constru\u00edrse a nova igrexa parroquial, este templo, un pouco afastado da poboaci\u00f3n, estivo a piques de se derrubar pero a oposici\u00f3n dos veci\u00f1os impediuno.\nDemograf\u00eda.\nA poboaci\u00f3n de Lal\u00edn medra a un ritmo considerable dende finais da d\u00e9cada dos noventa:"}
{"id": "26249", "revid": "85894", "url": "https://gl.wikipedia.org/wiki?curid=26249", "title": "Leboz\u00e1n, Lal\u00edn", "text": "Santiago de Leboz\u00e1n \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 154 habitantes (78 mulleres e 76 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 217 habitantes.\nHistoria.\nUn dos montes de Leboz\u00e1n conserva o nome de Convento, top\u00f3nimo que lembra o dominio que os monxes de Aciveiro exerceron sobre estas terras.\nPatrimonio.\nA igrexa de Santiago de Leboz\u00e1n \u00e9 de traza sinxela e conserva no interior interesantes tallas de escultura popular.\nFestas.\nCelebra festas na honra de Santiago, San Cristovo e as Dores."}
{"id": "26250", "revid": "5863", "url": "https://gl.wikipedia.org/wiki?curid=26250", "title": "Lodeiro, Lal\u00edn", "text": "San Paio de Lodeiro \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 63 habitantes (33 mulleres e 30 homes), 26 menos ca en 1999. Ten 2 entidades de poboaci\u00f3n.\nNesta parroquia naceu a pol\u00edtica Lucita Villar Jar.\nPatrimonio.\nA igrexa de San Paio de Lodeiro \u00e9 de estilo barroco e chama a atenci\u00f3n polo seu elegante campanario."}
{"id": "26251", "revid": "5863", "url": "https://gl.wikipedia.org/wiki?curid=26251", "title": "Los\u00f3n, Lal\u00edn", "text": "Santa Baia de Los\u00f3n \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 349 habitantes (179 mulleres e 170 homes), distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 456 habitantes.\nPatrimonio.\nO castro de Los\u00f3n, ou castro do Corpi\u00f1o ten un recinto de planta lixeiramente ovalada e varias estruturas defensivas exteriores ao sueste. No eixo NO-SL mide uns 70 m ao interior e 120 m ao exterior; considerando as defensas exteriores ch\u00e9gase aos 160 m. O eixo NL-SO mide 70 m no interior e uns 100 m ao exterior. No cume hai unha pequena acr\u00f3pole que no sector sueste deixa ver un afloramento rochoso, que aparenta terse utilizado antigamente como canteira. O recinto est\u00e1 rodeado por terrapl\u00e9n m\u00e1is pronunciado na metade oeste. Presenta parapeto entre o norte, leste e sur, cunha interrupci\u00f3n cara ao leste (que parece froito dunha alteraci\u00f3n moderna).\nNesta parroquia est\u00e1 situado o Santuario da Nosa Se\u00f1ora do Corpi\u00f1o, nun pequeno outeiro situado no alto do val do r\u00edo Deza, a medio cami\u00f1o na estrada que vai de Silleda a Vila de Cruces. O Santuario \u00e9 de estilo neocl\u00e1sico e foi constru\u00eddo no s\u00e9culo XVIII, a\u00ednda que se cre que xa exist\u00eda un antecedente no s\u00e9culo X. \u00c9 un centro de comercio na zona xa que numerosos postos de venda se re\u00fanen nas inmediaci\u00f3ns da igrexa os d\u00edas de misa para vender os seus produtos (embutidos, rosquillas, artesan\u00eda) aos numerosos devotos que van mostrarlle os seus respectos \u00e1 Virxe do Corpi\u00f1o. No interior da Igrexa est\u00e1 absolutamente prohibido acender candeas e cirios, xa que causan danos nos frescos recentemente restaurados. Hai un edificio \u00f3 lado da igrexa adicado especialmente a albergar estes obxectos, ademais dunha pequena tenda de artigos relixiosos."}
{"id": "26252", "revid": "5863", "url": "https://gl.wikipedia.org/wiki?curid=26252", "title": "Maceira, Lal\u00edn", "text": "San Marti\u00f1o de Maceira \u00e9 unha parroquia que se localiza no concello de Lal\u00edn. Segundo o INE en 2010 ti\u00f1a 123 habitantes (63 mulleres e 60 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 139 habitantes.\nNesta parroquia naceu o pintor Ant\u00f3n Lamazares.\nXeograf\u00eda.\nEsta regada polos regatos Ribadeiro e Saldorio e destaca pola s\u00faa altura o monte O Penedo de 750 m.\nPatrimonio.\nHai m\u00e1moas en Rodelas, Costa das Seixas e Cota da Mamoela.\nO castro de Maceira est\u00e1 recollido no inventario da Xunta de Galicia, e menci\u00f3nase localizaci\u00f3n de restos materiais durante a explanaci\u00f3n dos terreos para a construci\u00f3n dunha granxa. Dado que non se fixeron estudos espec\u00edficos, tampouco se pode precisar o grao de destruci\u00f3n, pois poden existir elementos no subsolo."}
{"id": "26253", "revid": "5863", "url": "https://gl.wikipedia.org/wiki?curid=26253", "title": "Madri\u00f1\u00e1n, Lal\u00edn", "text": "Santo Adrao de Madri\u00f1\u00e1n \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 148 habitantes (74 mulleres e 74 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 180 habitantes."}
{"id": "26254", "revid": "23204", "url": "https://gl.wikipedia.org/wiki?curid=26254", "title": "M\u00e9ixome, Lal\u00edn", "text": "Santiago de M\u00e9ixome \u00e9 unha parroquia do concello de Lal\u00edn. Segundo o IGE en 2011 ti\u00f1a 131 habitantes (73 mulleres e 58 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 146 habitantes. Pertence ao arciprestado do Deza e \u00e1 diocese de Lugo.\nXeograf\u00eda.\nLimita ao norte coas parroquias de Berm\u00e9s e Busto, ao sur con Santiso ao leste con Berm\u00e9s e ao oeste con Madri\u00f1\u00e1n e Noceda. Dista 9\u00a0km da capital municipal. Acada unha altitude m\u00e1xima de 700 m e est\u00e1 ba\u00f1ada polo Rego de Freixo.\nM\u00e9ixome foi a primeira parroquia do concello de Lal\u00edn na que se fixo a concentraci\u00f3n parcelaria.\nHistoria.\nO nome da parroquia figura nunha permuta feita co Mosteiro de Carboeiro en 1182, en pleno per\u00edodo rom\u00e1nico, o que fai pensar na existencia dunha igrexa orixinaria desta \u00e9poca que foi substitu\u00edda pola actual.\nPatrimonio.\nO castro de M\u00e9ixome, situado na aldea de Castro, xunto ao r\u00edo en terreo de labranza, est\u00e1 conformado a partir dun recinto de planta lixeiramente ovalada en direcci\u00f3n nord\u00e9s-suroeste. As s\u00faas dimensi\u00f3ns son: eixo NL-SO mide 85 m no interior e uns 100 m ao exterior; eixo NO-SL mide 55 m no interior e 85 m no exterior. A altura m\u00e1xima acadada pola coroa respecto ao exterior \u00e9 duns 7 m no lado leste. No parapeto do sector setentrional apr\u00e9ciase un tramo de li\u00f1a de muralla p\u00e9trea (nalg\u00fans puntos vese claramente unha anchura de 3 m a 4 m) feita de xisto sen argamasa. Ten parapeto interior no sector setentrional, cuns 4 m ou 5 m de anchura, moi vertical cara ao exterior.\nA igrexa parroquial de Santiago de M\u00e9ixome \u00e9 de estilo barroco.\nFestas.\nAs s\u00faas festas parroquiais son o 16 e 17 de agosto na honra a San Roque. A primeira fin de semana do mes de outubro toda a parroquia re\u00fanese para realizar a chamada Festa dos Veci\u00f1os no campo da festa."}
{"id": "26255", "revid": "5863", "url": "https://gl.wikipedia.org/wiki?curid=26255", "title": "Moimenta, Lal\u00edn", "text": "San Lourenzo de Moimenta \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 154 habitantes (76 homes e 78 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 202 habitantes.\nNesta parroquia ten a s\u00faa sede a Banda Popular de Moimenta.\nPatrimonio.\nNa parroquia atopouse unha ara votiva da deusa Diana, que se garda no Museo de Pontevedra. Hai algunhas m\u00e1moas, restos dun posible castro co\u00f1ecido polo castreli\u00f1o, e tres sepulcros antropomorfos en roca, preto da igrexa.\nExistiu un torre\u00f3n medieval, a Torre da Valouta, e houbo unha importante fundici\u00f3n de ferro ata o s\u00e9culo XVIII. A igrexa parroquial de San Lourenzo de Moimenta, de fachada barroca, ten d\u00faas imaxes en pedra, labradas a primeiros do s\u00e9culo XX por Xos\u00e9 Vilari\u00f1o."}
{"id": "26256", "revid": "1576", "url": "https://gl.wikipedia.org/wiki?curid=26256", "title": "Anarqu\u00eda", "text": "A anarqu\u00eda \u00e9 unha doutrina pol\u00edtica que se op\u00f3n a calquera clase de xerarqu\u00eda ou poder pol\u00edtico que goberne \u00e1 sociedade, tanto como se se consolidou de forma democr\u00e1tica ou se se estableceu de forma ditatorial.\nOs anarquistas cren que o maior logro da humanidade \u00e9 a liberdade do individuo para poder expresarse e actuar sen que llo impida ningunha forma de poder, sexa terreal ou sobrenatural, polo que o seu principal principio \u00e9 o de abolir calquera tipo de goberno e loitar contra todo tipo de relixi\u00f3ns ou seitas xa que isto representa un desprezo pola autonom\u00eda dos homes (e mulleres) e a escravitude econ\u00f3mica."}
{"id": "26257", "revid": "5863", "url": "https://gl.wikipedia.org/wiki?curid=26257", "title": "Moneixas, Lal\u00edn", "text": "Santo Adrao de Moneixas \u00e9 unha parroquia que se localiza no concello de Lal\u00edn. Segundo o INE en 2008 ti\u00f1a 257 habitantes (138 mulleres e 119 homes), distribu\u00eddos en 10 entidades de poboaci\u00f3n, o que sup\u00f3n un aumento en relaci\u00f3n ao ano 2000 cando ti\u00f1a 256 habitantes. At\u00f3pase a uns 2 quil\u00f3metros da capital do concello.\nHistoria.\nA parroquia pertenceu ao condado de Coto Redondo do que eran se\u00f1ores os monxes de Aciveiro, que ti\u00f1an en Moneixas granxa e paneira, como recorda o top\u00f3nimo da aldea do Coto.\nPatrimonio.\nA s\u00faa igrexa parroquial foi reconstru\u00edda en tempos recentes pero conserva restos rom\u00e1nicos do primitivo edificio (finais do s\u00e9culo XII, principios do XIII). No templo hai unha capela dedicada \u00e1 Virxe do Carme, erixida como santuario nos anos cincuenta.\nHai un cruceiro cun capitel historiado con imaxes e s\u00edmbolos da Paix\u00f3n.\nActividade cultural.\nO grupo de gaiteiros Os Dezas estivo activo desde a d\u00e9cada de 1920. En 1994 creouse unha nova banda de gaitas que recolleu esa denominaci\u00f3n."}
{"id": "26258", "revid": "98629", "url": "https://gl.wikipedia.org/wiki?curid=26258", "title": "Noceda, Lal\u00edn", "text": "Santa Mar\u00eda de Noceda \u00e9 unha parroquia do concello pontevedr\u00e9s de Lal\u00edn, na comarca do Deza. Linda coas parroquias de Madri\u00f1\u00e1n, Prado, Santiso e co concello de Silleda. Segundo o IGE en 2011 ti\u00f1a 275 habitantes (139 homes e 136 mulleres), o que sup\u00f3n unha diminuci\u00f3n respecto do ano 1999, cando ti\u00f1a 346 habitantes.\nLocal\u00edzase sobre un lugar con terras h\u00famidas (est\u00e1 ba\u00f1ada polas augas do r\u00edo Deza, o regueiro da Santa Luc\u00eda, e o de Faquintas), con agros, carballeiras, e terras de cultivo. A s\u00faa altura m\u00e1xima \u00e9 de 440 metros.\nO nome da parroquia levouno durante moito tempo a Banda de m\u00fasica de Noceda.\nDemograf\u00eda.\nNa parroquia as mulleres son o 51,33% da poboaci\u00f3n, fronte \u00f3 48,67% de homes. O grupo entre 0 e 14 anos ocupa o 10,26% da poboaci\u00f3n (31 persoas), entre 15 e 64 o 60,28% (203 persoas) e maiores de 65 anos son o 22,52% (68 persoas) .\nHistoria.\nNoceda \u00e9 un fit\u00f3nimo que fai referencia \u00e1 abundancia de nogueiras.\nO castro.\nO castro de Noceda, tam\u00e9n chamado Coto da Ourela, est\u00e1 no lugar de Eirixe. Ten planta case circular, coas seguintes dimensi\u00f3ns: o eixo maio \u00e9 o SL-NO que mide uns 65 m no interior e 115 m ao exterior. O eixo SO-NL mide 60 m no interior e 100 m no exterior. O recinto est\u00e1 rodeado por un terrapl\u00e9n, con ca\u00edda entre 3 e 6 metros. Presenta parapeto en case todo o per\u00edmetro, salvo no noroeste e nun acceso no sueste. A coroa \u00e9 moi ch\u00e1. A entrada estar\u00eda pola zona nor-nord\u00e9s, onde se interrompe o parapeto, que presenta unha rampla en direcci\u00f3n leste-oeste. Sit\u00faase a 300 metros \u00f3 nordeste-leste da igrexa, a 440 metros de altitude. Posiblemente estivo habitado entre os s\u00e9culos II a.C e o I d.C.\nNo sector occidental existen terras de cultivo xunto con carballeiras, pi\u00f1eiral, e eucaliptos. A lenda di que vai unha mina de alcatr\u00e1n e outra de ouro dende o centro do castro ata a porta da igrexa, pero \u00f3 intentar estourar unha, arde a outra. Hai uns sesenta anos un veci\u00f1o propietario dunha leira onda o castro fixo un burato para depositar al\u00ed os restos dos animais que mataba na carnizar\u00eda e atopou moedas, mu\u00ed\u00f1os, olas de barro, b\u00f3las de cores etc.\nMenci\u00f3ns da parroquia.\nA primeira menci\u00f3n da parroquia co nome actual consta no ano 959, nunha doaz\u00f3n feita por Elvira Alv\u00edtez ao mosteiro de Sobrado. Nun documento de 1019 Adosinda Gudest\u00e9iz doa ao mosteiro de San Marti\u00f1o de Lal\u00edn a \"villa\" de Noceda. Tam\u00e9n aparece nunha famosa concordia asinada entre o bispo de Lugo e os cabaleiros templarios o 12 de setembro do 1254.\nIgrexa.\nA igrexa parroquial conserva alg\u00fans elementos rom\u00e1nicos, como a fiestra da \u00e1bsida. No \"Resumen del diario de excursi\u00f3n\" de Enrique Campo, (p\u00e1x.167) di \u00ab...En esta iglesia no pudimos entrar por no estar el cura, pero por fuera he visto que est\u00e1 completamente reconstruida, \u00fanicamente conserva la ventana del \u00e1bside rom\u00e1nico, cuyos capiteles son unas aves; sobre una puerta de un corral, cerca del atrio he visto una hermosa cruz de piedra con el cordero debajo, que sin duda fue de la iglesia, (la dibuj\u00e9)\u00bb\nPosteriormente, no 1973, Isidro Bango Torviso, visitou a igrexa e non atopou rastro da cruz, pero deixou descrita a vent\u00e1: de arco semicircular, arquivolta baquetoneada, na media cana entre os dous baquet\u00f3ns decoraci\u00f3n de bot\u00f3ns; chambrana de catro filas de tacos. Capiteis e bases acaroados, simulando ser entregos, fustes monol\u00edticos; cimacios dunha peza, impostados vinte cent\u00edmetros. O capitel esquerdo, de aves apicada; o dereito cunha ave frontal na aresta e o resto indescritible. O chafr\u00e1n recto de \u00e1baco decorado con tri\u00e1ngulos invertidos. As bases de perfil \u00e1tico, moi desgastadas. No centro, a seteira tapiada, sobre ela un arco refundido con bot\u00f3ns.\nA cronolox\u00eda illada para unha soa vent\u00e1 \u00e9 problem\u00e1tica pero pola identidade de formas coas de Pescoso e Goi\u00e1s, p\u00f3dese situar en torno ao 1170.\nNo 1670 constru\u00eduse unha capela lateral, de estilo g\u00f3tico, con nervios, onde est\u00e1n as sepulturas da casa de Golmar, que preside o sepulcro de Gonzalo Taboada Ulloa, con escudos coas s\u00faas armas, que tam\u00e9n aparecen no exterior da capela.\nNo 1923 tivo lugar un roubo na igrexa, desaparecendo unha cruz de prata antiga, un porta vi\u00e1tico tam\u00e9n de prata, a cruz dun pend\u00f3n, a coroa da Virxe e 25 pesetas que hab\u00eda nos cepillos.\nSobre o 1925 produciuse unha tormenta moi grande e un l\u00f3strego tirou por completo a torre da igrexa, que se arranxou coa axuda dos veci\u00f1os.\nAdemais no interior da igrexa podemos atopar un sarc\u00f3fago adornado con escultura funeraria, propia do estilo g\u00f3tico.\nCasa nobres.\nNoceda \u00e9 un lugar que se caracteriza pola abundancia de pazos e casas grandes.\nO Casar\u00edo de Golmar ou Pardi\u00f1as, con port\u00f3n de pedra ameado, grande escaleira e solaina, foi fundado nos comezos do s\u00e9culo XVII por Gonzalo Taboada Ulloa. Na fachada da construci\u00f3n at\u00f3panse os escudos de feitura espa\u00f1ola con escotaduras na parte alta e rematados en punta. Ambos escudos son partidos, con diferentes armas en cada un deles. O da esquerda presenta o primeiro cuartel tres t\u00e1boas horizontais superadas de tres oblicuas e surmontadas de tres flores de lis. No segundo cuartel trece roelos, d\u00faas cambas e tres caldeiros. Todas elas armas dos Taboada.\nO da dereita amosa no primeiro cuartel unha torre sobre ondas d\u00faas trou\u00e7itas nadando entre as augas, e a ambos lados da torre d\u00faas cunchas de vieira, como armas dos Churruchaos. No segundo cuartel unha \u00e1rbore arrancada que mostra as ra\u00edces, tronco recto con d\u00faas ramas primarias cortadas e copa redonda cun le\u00f3n pasante. Este cuartel \u00e9 semellante \u00e1s armas do Pazo de Soutolongo, de onde provi\u00f1a a nai do fundador da casa, polo que poden corresponder \u00f3s apelidos dos Boado ou Ventosa, pola similitude co escudo que exist\u00eda na casa de San Marti\u00f1o dos Varelas, en Melide, relacionado por matrimonio co citado Pazo de Soutolongo. Na parte superior unha longa ep\u00edgrafe reza: ARMAS DE LOS TVOADAS I CHURUCHAOS.\nA Casa do Ferreiro, en Noceda de Abaixo, ten os escudos dos Castro, Arias e L\u00f3pez de Lemos. Segundo informaci\u00f3n dos veci\u00f1os, este escudo non era desta casa sen\u00f3n dunha que est\u00e1 pr\u00f3xima \u00e1 igrexa en estado ruinoso.\nA Casa dos Quiroga \u00e9 unha casa fidalga situada preto da igrexa cun sinxelo escudo de catro cuarteis. No primeiro ten tres flores de lis, no segundo unha roda, no terceiro unhas t\u00e1boas en horizontal e no cuarto unhas t\u00e1boas en diagonal. Pola parte dereita ten como unha especie de c\u00e1liz co corpo de Cristo.\nSociedade Cultura e Patria.\nEntre 1932 e 1934 existiu unha sociedade denominada \"Sociedad Cultura y Patria. Pro construcciones escolares y protecci\u00f3n mutua de Noceda\", co obxectivo de constru\u00edr unha escola. Este obxectivo non chegou a cumprirse de todo xa que se esgotaron os fondos e f\u00edxose o edificio dunha \u00fanica planta. O seu secretario era Manuel P\u00e9rez.\nMitin Galeguista.\nO 24 de xullo de 1932 celebrouse en Noceda un mitin galeguista \u00e1s once da ma\u00f1\u00e1, con presenza de persoeiros ilustres como Otero Pedrayo, Ram\u00f3n Su\u00e1rez Picallo, Alexandre B\u00f3veda, Valent\u00edn Paz Andrade, \u00c1lvarez Gallego e Ant\u00f3n Alonso R\u00edos (non se pode confirmar a presenza de todos).\nA guerra civil.\nNos tempos da guerra civil Noceda sufriu as s\u00faas consecuencias. Unha placa dos ca\u00eddos lembra a oito mortos falecidos polo bando nacional. A placa foi a primeira instalada na comarca, o 31 de decembro de 1939. O acto contou coa presenza do xefe local da Falange de Lal\u00edn, Mario Fern\u00e1ndez Crespo, e o secretario de organizaci\u00f3n, Jes\u00fas Goyanes Gonz\u00e1lez. Logo dunha misa procedeuse \u00f3 descubrimento da placa coa lectura da Oraci\u00f3n dos Ca\u00eddos e conclu\u00eduse o acto con berros de \"Presentes\", habituais nos encontros falanxistas.\nTradici\u00f3ns.\nFesta da Santa Cruz.\nEsta festa celebrase sempre o primeiro domingo despois do 3 de maio. Esta xa \u00e9 unha tradici\u00f3n moi antiga que comezou cando unha misi\u00f3n constru\u00edu unha cruz en 1905, a cen metros da igrexa. Desde ent\u00f3n vaise ata ela en procesi\u00f3n, e al\u00ed os rapaces novos recitan oraci\u00f3ns \u00e1 Virxe e a Xes\u00fas. Logo regresan a igrexa para recibir a bendici\u00f3n, e logo hai un concerto para a xente que asiste \u00e1 festa.\nFesta da Pascuilla de Lamas.\n\u00c9 unha festa campestre que se celebra na aldea de Lamas cincuenta d\u00edas despois de Pascua. H\u00f3nrase \u00e1 Virxe dos Remedios nunha capela que leva o seu nome, rehabilitada a principios do s\u00e9culo XIX.\nNormalmente cel\u00e9branse misas durante toda a ma\u00f1\u00e1, e \u00e1 unha \u00e9 a misa solemne acompa\u00f1ada dunha procesi\u00f3n arredor da capela. Logo da misa hai un concerto a cargo dunha banda, e a continuaci\u00f3n a xente come al\u00ed e estase toda a tarde agardando a festa da noite.\nBendici\u00f3n dos froitos.\nUnha tradici\u00f3n que se perdeu en Noceda era a da bendici\u00f3n dos froitos que se realizaba todos os anos o d\u00eda de San Marcos (25 de abril), onde \u00edan os veci\u00f1os \u00f3 redor dun cruceiro para bendicir os produtos do campo e pedir polas colleitas.\nV\u00e9xase tam\u00e9n.\nBibliograf\u00eda.\nArtigos en publicaci\u00f3ns peri\u00f3dicas:"}
{"id": "26259", "revid": "25871", "url": "https://gl.wikipedia.org/wiki?curid=26259", "title": "Palmou, Lal\u00edn", "text": "San Xo\u00e1n de Palmou \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 167 habitantes (84 mulleres e 83 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 225 habitantes.\nHistoria.\nCo plan de arranxo da diocese lucense de 1890 foi suprimida a parroquia de San Pedro de Erbo e integrada na de Palmou.\nPatrimonio.\nA igrexa \u00e9 de arquitectura rom\u00e1nica. O seu t\u00edmpano, coa representaci\u00f3n da loita de Sans\u00f3n e o le\u00f3n, peza dada a co\u00f1ecer por Xos\u00e9 Ram\u00f3n Fern\u00e1ndez-Oxea nos anos trinta do s\u00e9culo XX, \u00e9 a cabeza de serie dun grupi\u00f1o de sete t\u00edmpanos co mesma escena. Sa\u00eddo ilegalmente de Espa\u00f1a, o seu rastro foi atopado por Carlos Sastre V\u00e1zquez, e recuperado pola Deputaci\u00f3n de Pontevedra. Hoxe exh\u00edbese no Museo de Pontevedra.\nO castro de Palmou est\u00e1 definido por un recinto principal de forma tendente a oval e de orientaci\u00f3n aproximada nord\u00e9s-suroeste ao que se acaroa un segundo recinto polo N e NL. A coroa ten un eixo maior duns 80 m ao interior e 100 m ao exterior. No eixo menor mide 75 m ao exterior e 60 ao interior. O seu per\u00edmetro aparece defendido, excepto na esquina sueste, por un terrapl\u00e9n que alcanza un maior resalte na metade oeste cunha ca\u00edda m\u00e1xima duns 8 m. Nas zonas sur e oeste o terrapl\u00e9n aparece reforzado polo exterior cun foxo que nalg\u00fan punto non \u00e9 doado de identificar pola densa vexetaci\u00f3n. Na zona oriental o sistema defensivo aparece bastante desmantelado. A entrada \u00e1 coroa, probablemente estivese situada no cuadrante sueste, que \u00e9 a zona m\u00e1is modificada polos labores agr\u00edcolas."}
{"id": "26260", "revid": "25871", "url": "https://gl.wikipedia.org/wiki?curid=26260", "title": "Parada, Lal\u00edn", "text": "Santa Mar\u00eda de Parada \u00e9 unha parroquia que se localiza no concello de Lal\u00edn. Segundo o IGE en 2013 ti\u00f1a 76 habitantes (38 mulleres e 38 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 105 habitantes.\nHistoria.\nLogo do arranxo parroquial da diocese de Lugo de 1890, que suprimiu a parroquia de San Pedro de Alperiz, esta incorporouse \u00e1 parroquia de Parada.\nPatrimonio.\nO castro de Parada est\u00e1 acollido \u00e1 defensa natural do r\u00edo Arnego. Conf\u00f3rmase a partir dun recinto principal de forma ovalada cun sutil estrangulamento na zona oriental. O eixo de maior \u00e9 o N-S, que mide 100 m ao interior e 135 m ao exterior. O eixo L-O ten 80 m no interior e 100 no exterior. Todo o recinto aparece defendido cun terrapl\u00e9n. Na zona occidental hai restos dun parapeto. A zona central da coroa est\u00e1 ocupada por un afloramento de rochas gran\u00edticas e xistosas, que levanta entre 3 m e 4 m, reducindo a superficie habitable. Cara ao SSL o terrapl\u00e9n \u00e9 de maiores proporci\u00f3ns, cunha ca\u00edda menos vertical que no resto do recinto. Aqu\u00ed \u00e9 onde se sit\u00faa a entrada ao recinto principal pola simple interrupci\u00f3n do terrapl\u00e9n. Ao traspasar a entrada acc\u00e9dese a unha \u00e1rea deprimida, delimitada polos bordos do propio terrapl\u00e9n e pola ca\u00edda sur do afloramento que ocupa o centro do recinto. Esta zona est\u00e1 invadida por cascallos e vexetaci\u00f3n, polo que non se poden precisar m\u00e1is as s\u00faas caracter\u00edsticas construtivas.\nO regueiro do Ferro segue o curso dun r\u00edo que levaba a antigas explotaci\u00f3ns mineiras. A Ponte dos Cabalos sobre o r\u00edo Arnego \u00e9 unha ponte romana.\nA antiga igrexa da parroquia (xa desaparecida), mencionada como Parada de Felis, foi unha doaz\u00f3n feita a Carboeiro no ano 928 e estaba constru\u00edda na cima do castro. No 1750 foi constru\u00edda a actual igrexa."}
{"id": "26261", "revid": "5863", "url": "https://gl.wikipedia.org/wiki?curid=26261", "title": "Prado, Lal\u00edn", "text": "San Marti\u00f1o de Prado \u00e9 unha parroquia que se localiza no concello de Lal\u00edn. Segundo o IGE en 2009 ti\u00f1a 256 habitantes (129 mulleres e 127 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 316 habitantes. A parroquia eclesiasticamente pertence \u00e1 diocese de Lugo.\nEconom\u00eda.\nPrado, ao estar situado no centro xeogr\u00e1fico galego, \u00e9 un punto de confluencia importante. A estrada N-525 transcorre ao longo da parroquia. Conta tam\u00e9n con farmacia, carnicer\u00edas, algunhas industrias e un restaurante e dous bares.\nA industria m\u00e1is co\u00f1ecida \u00e9 a de Toimil, unha f\u00e1brica de gr\u00faas principalmente pero tam\u00e9n fabricou remolques para coches.\nHistoria.\nEn Prado celebr\u00e1base unha feira mensual os d\u00edas 13 de cada mes, que lle proporcionaba unha activa vida comercial,pero dende fai anos deixouse de celebrar esta feira tan popular. Nesta parroquia naceu o pol\u00edtico Xos\u00e9 Cu\u00ed\u00f1a. \nXos\u00e9 Cu\u00ed\u00f1a fundou un mu\u00ed\u00f1o na parroquia de Prado o cal se chamou Mu\u00ed\u00f1o de Cu\u00ed\u00f1a, e hoxe en d\u00eda segue en funcionamente.\nEducaci\u00f3n e cultura.\nEn Prado est\u00e1 situado o Colexio P\u00fablico de Educaci\u00f3n Infantil e Primaria Xoaqu\u00edn Loriga. Hai ademais un pavill\u00f3n deportivo que \u00e9 basicamente de uso escolar do colexio.O pavill\u00f3n de dito colexio foi renovado interiormente no ano 2016.\nEn novembro de 2009, refundouse a antiga banda de m\u00fasica, A Lira de Prado (como presidente Antonio Costa) que dende ent\u00f3n comezou a percorrer distintos puntos da comarca do Deza, as\u00ed como lugares incluso f\u00f3ra de Galicia."}
{"id": "26262", "revid": "5863", "url": "https://gl.wikipedia.org/wiki?curid=26262", "title": "Rod\u00eds, Lal\u00edn", "text": "San Xiao de Rod\u00eds \u00e9 unha parroquia do concello de Lal\u00edn. Segundo o IGE en 2011 ti\u00f1a 113 habitantes (58 mulleres e 55 homes), 27 menos que en 1999.Ten catro entidades de poboaci\u00f3n,\nEst\u00e1 situada na confluencia dos r\u00edos Cello e Arnego, linda con Cangas, parroquia da que antes formaba parte.\nXentilicio.\nO seu xentilicio \u00e9 rodiseiro.\nHistoria.\nRod\u00eds foi parroquia ata o plan de arranxo da diocese lucense de 1890, cando pasou a ser anexo de Santa Mari\u00f1a de Cangas.\nPatrimonio.\nA igrexa de San Xiao de Rod\u00eds \u00e9 rom\u00e1nica, e conserva a s\u00faa estrutura orixinal: corpo de pedra, \u00e1bsida rectangular, porta principal con arco sobre columnas e lateral con lintel pentagonal e arco triunfal. S\u00f3 o campanario barroco e a sancrist\u00eda son posteriores. Nos capiteis aparecen representadas cunchas de peregrino.\nA mediados do s\u00e9culo XIX p\u00faxose en marcha na parroquia unha industria papeleira que funcionou at\u00e9 finais do s\u00e9culo. O esqueleto da nave segue en p\u00e9. Ao seu car\u00f3n medra unha \u00e1rbore de incenso.\nO castro de Palio de Riba ten un recinto principal de planta ovalada irregular cun eixo maior de orientaci\u00f3n NL-SO, que mide uns 115 m no exterior e uns 75 no interior. O seu eixo menor ten unhas dimensi\u00f3ns no seu punto m\u00e1is ancho (na zona central) duns 85 m ao interior e uns 60 m ao interior. O recinto est\u00e1 defendido en todo o seu contorno por un terrapl\u00e9n que presenta menor ca\u00edda na zona sueste, a m\u00e1is afectada polo labor agr\u00edcola. As s\u00faas defensas no resto do per\u00edmetro son impo\u00f1entes polo forte desnivel, cunha ca\u00edda m\u00e1xima duns 6 m. Segundo o plano topogr\u00e1fico e o modelo dixital do terreo (extra\u00eddo dos datos LIDAR) vense tam\u00e9n o que poder\u00edan ser restos dun foxo na zona NL, defendido por un parapeto exterior, mais a densidade da vexetaci\u00f3n neste punto dificulta a s\u00faa determinaci\u00f3n. A coroa na s\u00faa beira leste aparece defendida por un parapeto aparentemente de terra que se estende ao longo duns 30 metros cunha anchura de 2 m. O desnivel cara ao interior \u00e9 de 1 m e 2 m polo exterior. A entrada sit\u00faase no sur-suroeste e v\u00e9n marcada por unha interrupci\u00f3n do terrapl\u00e9n. Na zona NNO aparecen restos dun foxo, a\u00ednda que a densa vexetaci\u00f3n neste punto dificulta a s\u00faa inspecci\u00f3n."}
{"id": "26263", "revid": "5863", "url": "https://gl.wikipedia.org/wiki?curid=26263", "title": "Robert A. Heinlein", "text": "Robert Anson Heinlein, nado o 7 de xullo de 1907 e finado o 8 de maio de 1988, foi un escritor de ficci\u00f3n cient\u00edfica norteamericano considerado por alg\u00fans cr\u00edticos entre os tres mellores de t\u00f3dolos tempos (xunto con Asimov e Clarke).\nTraxectoria.\nHeinlein nace o 7 de xullo de 1907, en Cutler, un pequeno pobo do condado de Bates, Missouri. Era o terceiro de sete irm\u00e1ns, catro homes e tres mulleres. Pouco despois do seu nacemento a familia m\u00fadase a Kansas City, onde se cr\u00eda e recibe a s\u00faa educaci\u00f3n b\u00e1sica. Contin\u00faa os seus estudos na Academia Naval de Annapolis ata 1929, cando se titula como enxe\u00f1eiro mec\u00e1nico. O seu primeiro destino \u00e9 o \"USS Lexington\", un dos dous primeiros portaaeronaves da armada estadounidense.\nA s\u00faa andaina militar rematou cedo, en 1934 e con 27 anos, cando o retiran como non apto para o servizo por motivos m\u00e9dicos. Casou en 1932 con Leslyn MacDonald e at\u00f3pase ent\u00f3n nos \u00c1nxeles, retirado cunha pequena pensi\u00f3n, que non lle chega para manterse. Ata 1939 dedicouse a diversas ocupaci\u00f3ns, entre elas unha breve incursi\u00f3n na pol\u00edtica. Neste ano comeza a publicar ciencia ficci\u00f3n, co env\u00edo \u00e1 revista Astounding Science-fiction do relato \"A li\u00f1a da vida\" (\"Lifeline\"). En dous anos acada a fama no mundo da ciencia ficci\u00f3n, pero ent\u00f3n o seu pa\u00eds entra na segunda guerra mundial e Heinlein deixa a literatura para unirse de novo \u00e1 Armada.\nCon todo volven a rexeitalo por motivos m\u00e9dicos. Finalmente consegue colaborar no esforzo b\u00e9lico traballando como enxe\u00f1eiro civil na \"Naval Air Experimental Station\", preto de Filadelfia, un laboratorio de materiais da Armada. En canto a contenda termina, deixa o laboratorio, volve a California e busca axentes literarios para introducirse en novos mercados. E consegue o que quere, chegando a publicar no Saturday Evening Post, a revista que mellor paga e a m\u00e1is prestixiosa da \u00e9poca. Isto sup\u00f3n un pulo para o x\u00e9nero da ciencia ficci\u00f3n, que comeza as\u00ed, da man de Heinlein, a sa\u00edr do gueto.\nNeste per\u00edodo Heinlein empeza a escribir os chamados \"libros xuven\u00eds\", libros de aventuras para adolescentes. Tam\u00e9n nestes anos compl\u00edcase a s\u00faa situaci\u00f3n persoal, chegando en 1948 a divorciarse de Leslyn. Enseguida volve a contraer matrimonio, con Virxinia Doris Gerstenfeld, \u00e1 que co\u00f1ecera no seu traballo durante a guerra. Este matrimonio durar\u00e1 ata o final da s\u00faa vida e Virxina converter\u00e1se ademais na principal colaboradora de Heinlein no seu traballo.\nInst\u00e1lase con ela en Colorado Springs e contin\u00faa escribindo. En 1948 crea un gui\u00f3n que foi levado ao cine coa s\u00faa colaboraci\u00f3n o ano seguinte baixo o t\u00edtulo \"Con destino \u00e1 L\u00faa\" (\"Destination Moon\"). Durante os anos 50 conseguiu dous premios Hugo, un en 1956 por \"Estrela dobre\" (\"Double Star\") e outro en 1959 por \" Tropas do Espazo\" (\"Starship Troopers\"), novela que, para sorpresa de Heinlein resulta pol\u00e9mica \u00e1 vez que exitosa. En 1960 finaliza unha das s\u00faas obras m\u00e1is importantes, \"Forasteiro en terra estra\u00f1a\" (\"Stranger In A Strange Land\") extensa novela que recorta a petici\u00f3n do editor e que a pesar diso ga\u00f1a o premio Hugo de 1962.\nEn 1965 os Heinlein volven a California, esta vez a Santa Cruz. En 1967 ga\u00f1a de novo o Hugo por \"A l\u00faa \u00e9 unha cruel amante\" (\"The Moon Is A Harsh Mistress\"). En 1970 unha peritonite case acaba coa s\u00faa vida, pero recup\u00e9rase e en 1973 publica \"Tempo para amar\" (\"Time Enough For Love\"). Durante os anos seguintes Heinlein interrompe a s\u00faa produci\u00f3n de ficci\u00f3n, ata que en 1980 publica \"O n\u00famero da besta\" (\"The Number of The Beast\"). Seguirana outras catro novelas ata que o 8 de maio de 1988 falece apraciblemente mentres dorme. As s\u00faas cinzas foron esparexidas sobre o Oc\u00e9ano Pac\u00edfico, e as de Virxinia segu\u00edrono cando morreu en 2003.\nLiteratura: estilo e caracter\u00edsticas.\nGa\u00f1ou catro premios Hugo por \"Estrela dobre\" (1956), \"Tropas do espazo\" (1960), \"Forasteiro en terra estra\u00f1a\" (1962) e \"A l\u00faa \u00e9 unha cruel amante\" (1967). Foi elixido en 1974 Gran Mestre pola Asociaci\u00f3n de escritores de ficci\u00f3n cient\u00edfica e fantas\u00eda dos Estados Unidos (SFWA), convert\u00e9ndose as\u00ed no primeiro galardoado con esta distinci\u00f3n.\nHabitualmente rigoroso en canto \u00e1 base cient\u00edfica nas s\u00faas historias, ata as s\u00faas historias de fantas\u00eda conte\u00f1en unha estrutura cient\u00edfica l\u00f3xica. Unha das caracter\u00edsticas que definen a s\u00faa escritura foi o introducir na tem\u00e1tica da ficci\u00f3n cient\u00edfica a administraci\u00f3n, a pol\u00edtica, a econom\u00eda, a ling\u00fc\u00edstica, a sociolox\u00eda e a xen\u00e9tica. Foi tam\u00e9n un dos abandeirados do individualismo, o cal quedaba reflectido na riqueza dos personaxes (exemplo claro \u00e9 Lazarus Long), tanto en co\u00f1ecementos, como en habilidades.\nOutro dos temas recorrentes neste autor \u00e9 cuestionar os costumes contempor\u00e1neos, culturais, sociais e sexuais, describindo sociedades con ideais bastante afastados dos da sociedade occidental da s\u00faa \u00e9poca. Estas ideas refl\u00edctense en varios dos seus libros, como en \"Forasteiro en terra estra\u00f1a\" ou \"O n\u00famero da besta\" (1980)."}
{"id": "26264", "revid": "98629", "url": "https://gl.wikipedia.org/wiki?curid=26264", "title": "Terra Nova", "text": "Terra Nova (en ingl\u00e9s: \"Newfoundland\"; en franc\u00e9s: \"Terre-Neuve\"; en irland\u00e9s: \"Talamh an \u00c9isc\"; lat\u00edn: \"Terra Nova\") \u00e9 unha grande illa situada na costa nororiental de Norteam\u00e9rica, e a parte m\u00e1is poboada da provincia Canadense de Terra Nova e Labrador. A illa de Newfoundland (orixinalmente chamada \"Terra Nova\") foi m\u00e1is probablemente nomeada por primeira vez polo italiano John Cabot (Giovanni Caboto) en 1497, o que o converter\u00eda no m\u00e1is antigo nome de orixe europea en Norteam\u00e9rica. A provincia na que a illa est\u00e1 situada cham\u00e1base tam\u00e9n \"Terra Nova\" ata o ano 2001, cando o seu nome foi cambiado por \"Terra Nova e Labrador\".\nTerra Nova est\u00e1 separada da Pen\u00ednsula do Labrador polo Estreito de Belle Isle e polo Estreito Cabot. Bloquea a entrada do r\u00edo Saint Lawrence, creando o golfo de Saint Lawrence, o m\u00e1is grande estuario do mundo.\nTen 111,390\u00a0km\u00b2 de superficie, o que a converte na d\u00e9cimo quinta illa en tama\u00f1o do mundo. A capital da provincia, St. John's, est\u00e1 situada no extremo sueste da illa. O Cabo Spear, \u00f3 sur da capital, \u00e9 o punto m\u00e1is oriental do Canad\u00e1. A illa de Terra Nova ten unha poboaci\u00f3n aproximada de 485,000 habitantes."}
{"id": "26265", "revid": "98629", "url": "https://gl.wikipedia.org/wiki?curid=26265", "title": "Jos\u00e9 de San Mart\u00edn", "text": "Jos\u00e9 Francisco de San Mart\u00edn, nado en Yapey\u00fa (Corrientes) o 25 de febreiro de 1778 e finado en Boulogne-sur-Mer o 17 de agosto de 1850, foi un militar arxentino cuxas campa\u00f1as foron decisivas para as independencias da Arxentina, Chile e o Per\u00fa. Xunto con Sim\u00f3n Bol\u00edvar \u00e9 considerado un dos libertadores de Suram\u00e9rica da colonizaci\u00f3n espa\u00f1ola. Na Arxentina, isto valeulle o t\u00edtulo de \"Pai da Patria\" e ser considerado un heroe nacional.\nTraxectoria.\nSan Mart\u00edn naceu na vila de Yapey\u00fa (actual Provincia de Corrientes), \u00e1 beira do r\u00edo Uruguai na provincia de Misi\u00f3ns do Vicerreinado do R\u00edo da Prata. O seu pai, Juan de San Mart\u00edn y G\u00f3mez, nacera na vila de Cervatos de la Cueza provincia de Palencia), e era tenente gobernador do departamento. A s\u00faa nai, dona Gregoria Matorras, era sobri\u00f1a dun conquistador do Chaco. Foi o menor de cinco irm\u00e1ns: Mar\u00eda Helena, Manuel Tadeo, Juan Ferm\u00edn Rafael e Justo Rufino.\nEn 1781, cando San Mart\u00edn ti\u00f1a 3 anos, a familia trasladouse de Yapey\u00fa a Bos Aires. Logo mud\u00e1ronse a Espa\u00f1a, embarcando rumbo a C\u00e1diz o 6 de decembro de 1783. San Mart\u00edn comezou os seus estudos no Real Seminario de Nobres de Madrid e na Escola de Temporalidades de M\u00e1laga en 1786. Al\u00ed aprendeu lat\u00edn, franc\u00e9s, castel\u00e1n, baile, debuxo, po\u00e9tica, esgrima, ret\u00f3rica, matem\u00e1tica, historia e xeograf\u00eda.\nEn 1789, aos once anos de idade, comeza a s\u00faa carreira militar no rexemento de Murcia, mentres estalaba a Revoluci\u00f3n Francesa. Loitou na campa\u00f1a do norte de \u00c1frica combatendo os mouros en Melilla e Or\u00e1n. En 1797 \u00e9 ascendido a subtenente polas s\u00faas acci\u00f3ns nos Pireneos fronte aos franceses 1793. En agosto dese ano o seu rexemento, que participara nas batallas navais contra a frota inglesa no Mediterr\u00e1neo, rendeuse. Durante o per\u00edodo que segue loita, co grao de capit\u00e1n 2\u00b0 de infanter\u00eda lixeira, en diferentes acci\u00f3ns en Xibraltar e C\u00e1diz.\nEn 1808 as tropas de Napole\u00f3n invaden a Pen\u00ednsula e o rei Fernando VII \u00e9 feito prisioneiro. Estala a rebeli\u00f3n contra o emperador e contra o seu irm\u00e1n Jos\u00e9 Bonaparte, que fora proclamado Rei de Espa\u00f1a. Establ\u00e9cese unha Xunta de Goberno que act\u00faa primeiro en Sevilla e logo en C\u00e1diz. San Mart\u00edn \u00e9 ascendido pola Xunta ao cargo de axudante 1 \u030a do rexemento de Voluntarios de Campo Maior. Distinguido polas s\u00faas acci\u00f3ns contra os franceses, \u00e9 ascendido a capit\u00e1n do rexemento de Borb\u00f3n. O ex\u00e9rcito ataca e vence aos franceses na Batalla de Bail\u00e9n o 19 de xullo de 1808, tendo San Mart\u00edn unha actuaci\u00f3n destacada.\nEsta vitoria permite ao ex\u00e9rcito de Andaluc\u00eda recuperar Madrid e \u00e9 a primeira derrota importante das tropas de Napole\u00f3n. San Mart\u00edn recibe o grao de tenente coronel e \u00e9 condecorado cunha medalla de ouro. Contin\u00faa loitando contra os franceses no ex\u00e9rcito dos aliados: Espa\u00f1a, Portugal e Inglaterra. Combate \u00e1s ordes do xeneral Beresford na batalla de Albuera. Co\u00f1ece a Lord Macduff, nobre escoc\u00e9s, que o introduce nas loxas secretas que conspiraban para conseguir a independencia de Am\u00e9rica do Sur. A\u00ed fai contacto por primeira vez con c\u00edrculos de liberais e revolucionarios, que simpatizaban coa loita pola independencia americana.\nEn 1811 renuncia \u00e1 s\u00faa carreira militar en Espa\u00f1a. Por intermedio de Lord Macduff obtivo un pasaporte para viaxar a Inglaterra, partindo o 14 de setembro dese ano, onde se atopou con compatriotas de Am\u00e9rica espa\u00f1ola: Carlos Mar\u00eda de Alvear, Jos\u00e9 Mat\u00edas Zapiola, Andr\u00e9 Belo e Tom\u00e1s Guido, entre outros. Todos formaban parte da Grande Irmandade Americana que fundara o \"precursor\" Francisco de Miranda quen, xunto con Sim\u00f3n Bol\u00edvar, xa loitaba en Am\u00e9rica pola independencia de Venezuela. Xa dentro da irmandade relacionouse con pol\u00edticos brit\u00e1nicos, quen lle fixeron co\u00f1ecer o Plan de Maitland, unha estratexia para que Am\u00e9rica se liberase de Espa\u00f1a.\nRegreso a Arxentina.\nEn xaneiro de 1812 San Mart\u00edn embarca cara a Bos Aires na fragata inglesa George Canning. Foi recibido polos membros do Primeiro Triunvirato, que lle reco\u00f1eceron o seu grao de Tenente Coronel. O 16 de marzo ped\u00edronlle que crease un rexemento de soldados para custodiar as costas do Paran\u00e1. Xunto con Carlos Mar\u00eda de Alvear e Jos\u00e9 Mat\u00edas Zapiola funda a Loxa Lautaro de Bos Aires. Debido \u00e1 pol\u00edtica centralista que segu\u00eda o Triunvirato, a Loxa, xunto \u00e1 Sociedade Patri\u00f3tica, v\u00eda no goberno un obst\u00e1culo para os seus plans. O 8 de outubro marchan os soldados, acompa\u00f1ados por San Mart\u00edn e os demais membros, a esixir a renuncia dos triunviros. O 12 de novembro de 1812 contrae matrimonio con Remedios de Escalada, de 15 anos.\nAs costas do Paran\u00e1 eran atacadas permanentemente polos espa\u00f1ois e San Mart\u00edn instalouse coas s\u00faas tropas no convento de San Carlos, posta de San Lourenzo. O 3 de febreiro de 1813 e ante o desembarco de 300 espa\u00f1ois, produciuse na zona o Combate de San Lourenzo.\nLogo desta vitoria San Mart\u00edn foi designado para facerse cargo do Ex\u00e9rcito do Norte, onde debeu substitu\u00edr o xeneral Manuel Belgrano. Dende o seu recente cargo de Maior Xeral do Ex\u00e9rcito Auxiliar do Per\u00fa deb\u00eda reorganizar un ex\u00e9rcito desfeito polas derrotas de Vilcapugio e Ayohuma. Acordou con Mart\u00edn Miguel de G\u00fcemes a defensa da fronteira norte e comezou a preparar unha futura estratexia militar. Deixou brevemente o mando do ex\u00e9rcito retir\u00e1ndose a C\u00f3rdoba para repo\u00f1erse dunha \u00falcera estomacal.\nEn 1814 Gervasio Antonio Posadas nomeouno Gobernador de Cuyo. O seu plan xa estaba terminado e aprobado. A partir dese momento San Mart\u00edn comeza os preparativos da organizaci\u00f3n do Ex\u00e9rcito dos Andes.\nCo apoio do novo director supremo, Carlos Mar\u00eda de Alvear, a quen co\u00f1ecera en C\u00e1diz, dedicouse a organizar un ex\u00e9rcito cos refuxiados, \u00e1 vez que o Congreso de Tucum\u00e1n declaraba a independencia das Provincias Unidas do R\u00edo da Prata o 9 de xullo de 1816. No noroeste de Mendoza constitu\u00edu o seu Estado Maior no campamento do Plumerillo.\nO 23 de agosto de 1816 naceu en Mendoza a s\u00faa \u00fanica filla, Merc\u00e9s Tomasa, quen o acompa\u00f1ar\u00eda no exilio.\nExpedici\u00f3n Libertadora.\nO director supremo Juan Mart\u00edn de Pueyrred\u00f3n nomeouno xeneral en xefe do Ex\u00e9rcito dos Andes e o 12 de xaneiro de 1817 iniciouse dende Mendoza o Cruzamento dos Andes en direcci\u00f3n a Chile. As forzas patri\u00f3ticas venceron aos realistas en Chacabuco o 12 de febreiro; entrou en Santiago dous d\u00edas despois e nomeou a Bernardo O'Higgins director supremo. En marzo regresou a Bos Aires para solicitar axuda ao Directorio para continuar o seu campa\u00f1a libertadora. Logra certo apoio econ\u00f3mico e regresa a Chile, onde as tropas sofren a derrota en Cancha Raiada o 19 de marzo de 1818 e obte\u00f1en unha vitoria en Maip\u00fa o 5 de abril.\nSan Mart\u00edn e O'Higgins, contando coa axuda de Lord Thomas Cochrane, organizan unha expedici\u00f3n por v\u00eda mar\u00edtima que partiu o 20 de agosto de 1820 do porto de Valpara\u00edso. O 12 de setembro chegan ao porto de Pisco, Per\u00fa, para finalmente chegar a Lima en xullo de 1821. O d\u00eda 28 San Mart\u00edn declara a independencia e \u00e9 nomeado Protector do Per\u00fa con autoridade civil e militar. Goberna o Per\u00fa dende o 3 de agosto de 1821 ata o 20 de setembro de 1822.\nDurante o seu protectorado recibe un pedido de axuda do xeneral Sucre, lugartenente de Bolivar, para a campa\u00f1a en Ecuador. San Mart\u00edn env\u00eda soldados que participaron nas vitorias de Riobamba e Pichincha, que garantiron a rendici\u00f3n de Quito. Entre os d\u00edas 26 e 27 de xullo de 1822 real\u00edzase a Entrevista de Guayaquil, onde se re\u00fane con Bol\u00edvar. Pouco despois decide retirarse de t\u00f3dolos cargos e volver ao seu pa\u00eds.\nVolto a Mendoza pediu autorizaci\u00f3n para regresar a Bos Aires e reencontrarse coa s\u00faa esposa que estaba gravemente doente. Bernaldino Rivadavia, ministro de goberno do gobernador Mart\u00edn Rodr\u00edguez, negoullo argumentando que non ser\u00eda seguro para San Mart\u00edn volver \u00e1 cidade. O seu apoio aos caudillos do interior e a desobediencia a unha orde que recibira do goberno de reprimir aos federais, valeulle que os unitarios quixesen sometelo a un xu\u00edzo.\nPor\u00e9n, como a sa\u00fade da s\u00faa esposa empeoraba decidiu viaxar a Bos Aires, onde \u00e1 s\u00faa chegada xa ela falecera o 3 de agosto de 1823.\nExilio e morte.\nAo chegar a Bos Aires acus\u00f3uselle de converterse nun conspirador. Desalentado polas loitas exteriores entre unitarios e federais decidiu marchar do pa\u00eds coa s\u00faa filla, quen estivera ao coidado da s\u00faa avoa. O 10 de febreiro de 1824 partiu cara ao porto do Havre, Francia. Ti\u00f1a 45 anos e era Xeneral\u00edsimo do Per\u00fa, Capit\u00e1n xeneral da Rep\u00fablica de Chile e Xeneral das Provincias Unidas do R\u00edo da Prata. Logo dun breve per\u00edodo en Londres, instal\u00e1ronse en Bruxelas e pouco despois en Par\u00eds.\nEn 1825 redactou as \"M\u00e1ximas para mi hija\", onde sintetizaba cales eran os seus ideais educativos.\nEn 1828 intentou regresar a Bos Aires, a\u00ednda que non chegou a desembarcar. Por tres meses permaneceu en Montevideo. O levantamento do seu antigo compa\u00f1eiro Juan Lavalle contra o gobernador Manuel Dorrego, o posterior fusilamento de Dorrego, as rivalidades e a profunda decepci\u00f3n que sent\u00eda polo que acontec\u00eda na pol\u00edtica do pa\u00eds foron os motivos principais para que San Mart\u00edn decidise instalarse definitivamente en Europa.\nDurante os anos en que durou o seu exilio San Mart\u00edn mantivo contacto cos seus amigos en Bos Aires. Ao decatarse, en 1827, da guerra que Arxentina manti\u00f1a co Brasil, ofreceuse para loitar nela, pero nunca foi chamado. Entre os compatriotas que recibiu durante o seu exilio atop\u00e1ronse Sarmiento, Alberdi e Alexandre Augado. En 1843 recibe a visita de Juan Bautista Alberdi. Entre 1845 e 1848 Domingo Faustino Sarmiento, que viaxou a Europa por encargo do goberno de Chile, atopouse con San Mart\u00edn en Grand Bourg en varias oportunidades. Durante estes encontros inform\u00e1base constantemente dos cambios e acontecementos da pol\u00edtica arxentina.\nEn 1831 estableceuse en Francia nunha leira de campo pr\u00f3xima a Par\u00eds. Tres anos m\u00e1is tarde mudouse a unha casa en Grand Bourg, onde residiu ata 1848. Finalmente, en marzo trasladouse a Boulogne-sur-Mer, onde faleceu en 17 de agosto de 1850.\nEn 1861 os seus restos foron trasladados \u00e1 b\u00f3veda da familia Gonz\u00e1lez Balcarce, situada no cemiterio de Brunoy, Francia. Posteriormente houbo varios intentos de repatrialos ao pa\u00eds. Durante a presidencia de Nicol\u00e1s Avellaneda creouse a \"Comisi\u00f3n encargada da repatriaci\u00f3n dos restos do Libertador\", feito que finalmente se produciu o 28 de maio de 1880. Os seus restos descansan na Catedral da cidade de Bos Aires, fronte \u00e1 Praza de Maio, custodiados por soldados do corpo de Granaderos dacabalo.\nO seu testamento.\nO testamento hol\u00f3grafo foi datado en Par\u00eds o 23 de xaneiro de 1844, deixando como \u00fanica herdeira \u00e1 s\u00faa filla Merc\u00e9s de San Mart\u00edn, casada con Mariano Balcarce. Outras cl\u00e1usulas foron:"}
{"id": "26267", "revid": "89787", "url": "https://gl.wikipedia.org/wiki?curid=26267", "title": "Pierre-Auguste Renoir", "text": "Pierre Auguste Renoir, nado en 1841 e finado en 1919, \u00e9 un dos pintores franceses de maior sona. Non \u00e9 doado clasificalo, pertenceu \u00e1 escola impresionista, pero separouse dela rapidamente polo seu interese pola pintura de corpos femininos sobre as paisaxes, o pintor Rafael tivo unha grande influencia nel.\nBiograf\u00eda.\nAuguste Renoir naceu en Limoges en febreiro de 1841. En 1845, Renoir e a s\u00faa familia mud\u00e1ronse a Par\u00eds. Al\u00ed, Pierre-Auguste continuou os seus estudos ata a idade de 13 anos. Xa como adolescente, traballou no obradoiro dos irm\u00e1ns L\u00e9vy onde pintou arranxos florais sobre porcelana ata os 17 anos. En 1858, Renoir realiza pintura sobre abanos. Nesa actividade adquiriu o gusto polas pezas de gran luminosidade e de pinceladas r\u00e1pidas.\nEn 1862, Renoir entrou a estudar Belas Artes no obradoiro de Gleyre onde co\u00f1eceu a Monet, Bazille e Sisley. Os seus primeiros cadros de estilo cl\u00e1sico, rom\u00e1ntico e realista non foron inicialmente ben criticados. Con todo, a primeira obra que exp\u00f3n na galer\u00eda \"l'Esm\u00e9ralda\" en 1864 recibiu unha moi boa acollida, pero logo da exposici\u00f3n, destru\u00eduna. Pintou gran cantidade de paisaxes e de corpos humanos, principalmente femininos (sobre todo o da s\u00faa amante, Lise Tr\u00e9hot). Esta moza tivo unha importancia vital na obra do pintor, dado que ao romperse a relaci\u00f3n, houbo un cambio no estilo do autor. A carreira de Renoir in\u00edciase realmente en 1867 coa exposici\u00f3n da \"Lise \u00e0 l'ombrelle\".\nO per\u00edodo impresionista de Renoir dura entre 1870 e 1883. Pinta gran cantidade de paisaxes pero as s\u00faas obras m\u00e1is caracter\u00edsticas te\u00f1en por tema a vida social urbana. En t\u00f3dolos seus temas a \u00e9nfase pono na mocidade e a vitalidade. A s\u00faa m\u00e1is grande obra durante este per\u00edodo \u00e9 \"D\u00e9jeuner des canotiers\".\nEntre 1883 e 1890, Renoir entra no seu per\u00edodo ingresco. Logo da s\u00faa viaxe a Italia, decide revisar o seu estilo. Os contornos dos seus personaxes v\u00f3lvense m\u00e1is precisos. Debuxa as formas con gran precisi\u00f3n, as cores v\u00f3lvense m\u00e1is fr\u00edas. Ao converterse en pai por primeira vez deixa a pintura por un tempo. Ao regresar ao traballo realiza a m\u00e1is importante obra deste per\u00edodo \"Grandes baigneuses\", cadro que tardou tres anos en completar.\nDe 1890 a 1900, Renoir cambia novamente o seu estilo. Agora \u00e9 unha mestura dos seus estilos impresionista e ingresco. Mant\u00e9n os temas \"Ingres\" pero coa fluidez nas pinceladas do seu per\u00edodo impresionista. A s\u00faa primeira obra deste per\u00edodo \" Jeunes filles au piano\", \u00e9 adquirida polo estado franc\u00e9s para ser exposta no Museo de Luxemburgo. En 1894, Renoir \u00e9 pai por segunda vez. A aia dos seus fillos, Gabrielle Renard, conv\u00e9rtese nun dos seus modelos preferidos.\nEntre 1900 e 1919, Renoir entra no seu per\u00edodo de Cagnes. Nesta \u00e9poca sofre graves crises de reumatismo. Co nacemento do seu terceiro fillo en 1901 a s\u00faa pintura toma un novo matiz. En varias ocasi\u00f3ns pinta en compa\u00f1\u00eda da aia, quen tam\u00e9n se converter\u00e1 en modelo para as s\u00faas obras.\nAo morrer a s\u00faa esposa Aline en 1915, Renoir, xa en cadeira de rodas, continua pintando para afogar a s\u00faa pena.\nEn 1919, morre en Cagnes-sur-Mer logo de visitar por derradeira vez o Louvre onde xa se expo\u00f1\u00edan as s\u00faas pinturas. Foi pai do destacado cineasta franc\u00e9s Jean Renoir."}
{"id": "26268", "revid": "56817", "url": "https://gl.wikipedia.org/wiki?curid=26268", "title": "Tex Avery", "text": "Frederick Bean \"Fred/Tex\" Avery, nado en Taylor (Texas) o 26 de febreiro de 1908 e finado en Burbank (California) o 26 de agosto de 1980, foi animador e director de debuxos animados na \u00e9poca de ouro de Hollywood. Creador dos famosos personaxes Bugs Bunny e o pato Lucas \"(Daffy Duck)\" na Warner Bros (no edificio Termite Terrace) e logo doutros como o lobo e Droopy para a Metro-Goldwyn-Mayer.\nEstilo.\nO estilo \u00fanico de Avery romp\u00eda co realismo establecido por Walt Disney. Foi unha influencia para varios estudos, como a Warner, onde se empezaron a sa\u00edr do molde e realizaron as m\u00e1is delirantes situaci\u00f3ns nun debuxo animado (\u00e1s veces parodiando a Disney).\nO seu personaxe \"Rede Hot Riding Hood\" naceu como unha parodia \u00e1 carapuchi\u00f1a vermella de Disney. \u00c9 unha alporizada e sexy moza. A diferenza da Brancaneves de Disney non foi rotoscopiada, sen\u00f3n que os seus sensuais movementos foron completamente animados a man."}
{"id": "26269", "revid": "5863", "url": "https://gl.wikipedia.org/wiki?curid=26269", "title": "Lawrence Durrell", "text": "Lawrence George Durrell, nado en Jalandhar (na India, daquela colonia brit\u00e1nica) o 27 de febreiro de 1912 e finado en Sommi\u00e8res (Francia) o 7 de novembro de 1990, foi un escritor brit\u00e1nico, irm\u00e1n do tam\u00e9n escritor e zo\u00f3logo Gerald Durrell.\nTraxectoria.\nDeuse a co\u00f1ecer como poeta e novelista na d\u00e9cada dos trinta e obtivo o primeiro grande \u00e9xito de cr\u00edtica con \"The Black Book\", escrito en Par\u00eds en 1938. As\u00ed a todo, foi \"The Alexandria Quartet\", tetralox\u00eda composta por \"Justine\" (1957), \"Balthazar\" (1958), \"Mountolive\" (1958) e \"Clea\" (1960), a obra que o converteu nun cl\u00e1sico do noso tempo, debido en boa medida \u00e1 s\u00faa exploraci\u00f3n das posibilidades da linguaxe narrativa, e que provocou entusiastas comparaci\u00f3ns do autor con Proust e Faulkner. Como boa parte da s\u00faa narrativa, procede da s\u00faa experiencia persoal como diplom\u00e1tico en Grecia, Iugoslavia, Chipre e Exipto e caracter\u00edzase pola experimentaci\u00f3n formal en canto ao tratamento do tempo e o espazo. \"The Revolt of Aphrodite\" est\u00e1 composto por \"Tunc\" (1968) e \"Nunquam\" (1970). \"The Avignon Quintet\" f\u00f3rmano \"Monsieur\" (1974), \"Livia\" (1978), \"Constance\" (1982), \"Sebastian\" (1983) e \"Quinx\" (1985).\n\u00c9 autor tam\u00e9n de poes\u00eda (\"Poemas completos, 1931-1974\") e de varias obras a medio cami\u00f1o entre o ensaio e o libro de viaxes."}
{"id": "26271", "revid": "5312", "url": "https://gl.wikipedia.org/wiki?curid=26271", "title": "Lillian Gish", "text": "Lillian Diana Gish, nada en Springfield (Ohio) o 14 de outubro de 1893 e finada en Nova York o 27 de febreiro de 1993, foi unha actriz estadounidense de cinema e teatro, directora e guionista, unha das grandes estrelas femininas m\u00e1is prominentes e influentes da \u00e9poca muda de Hollywood. A s\u00faa carreira estendeuse durante 75 anos, dende as curtametraxes mudas de 1912 ata 1987. Gish foi chamada \"A Primeira Dama do Cinema Estadounidense\" (\"The First Lady of American Cinema\"), e est\u00e1 reco\u00f1ecida polas s\u00faas t\u00e9cnicas de interpretaci\u00f3n cinematogr\u00e1fica pioneiras.\nTraxectoria.\nFilla de Mary Robinson McConnell e James Leigh Gish, Lillian Diana Gish comezou a traballar como modelo xunto \u00e1 s\u00faa irm\u00e1 m\u00e1is nova, Dorothy, despois de que o pai, que sufr\u00eda de alcoholismo, abandonase \u00e1 familia deix\u00e1ndoa nunha precaria situaci\u00f3n. En 1899, con apenas seis anos, Lillian empezou a actuar no teatro, e estar\u00eda sobre o escenario, sempre xunto \u00e1 s\u00faa irm\u00e1, ata 1912. Foi nesa data cando a moza Lillian co\u00f1eceu a David Wark Griffith grazas \u00e1 relaci\u00f3n das irm\u00e1s coa estrela Mary Pickford. Pickford presentou as irm\u00e1s a Griffith e axudounas a conseguir contratos con Biograph Studios. Lillian Gish ti\u00f1a dezanove anos nesa \u00e9poca, pero dixo aos directores de casting que ti\u00f1a dezaseis.\nGriffith quedou impresionado polo talento das d\u00faas irm\u00e1s, especialmente polo de Lillian, m\u00e1is agraciada fisicamente c\u00e1 s\u00faa irm\u00e1 ademais. \"An Unseen Enemy\" foi a primeira pel\u00edcula de Lillian \u00e1s ordes do director, \u00e1 que seguir\u00edan doce m\u00e1is tan s\u00f3 nese ano. A fama definitiva, as\u00ed a todo, chegou tres anos despois, con \"The Birth of a Nation\".\nAxi\u00f1a Lillian foi catalogada como unha das grandes hero\u00ednas da pantalla, e en 1920 probou como directora en \"Remodeling Her Husband\", na que a s\u00faa irm\u00e1 Dorothy era protagonista. Coment\u00e1base por aquel ent\u00f3n a posibilidade dunha relaci\u00f3n amorosa con Griffith, que en realidade xamais existiu. De feito, as relaci\u00f3ns da actriz sempre se manter\u00edan nun respectuoso silencio, \u00e1 marxe do seu co\u00f1ecido affaire co produtor Charles Duell, con quen estivo prometida, o actor Robert Harron e o editor George Jean Nathan. Lillian nunca casou.\nCando en 1926 asinou un contrato coa MGM, conseguiu ser unha das poucas actrices con poder sobre as c\u00e1maras e o director. \u00c1 chegada do cine sonoro, o seu convencemento de que esta nova t\u00e9cnica xamais triunfar\u00eda afastouna do cine e f\u00edxoa volver ao teatro, a\u00ednda que axi\u00f1a -trala morte de DW Griffith, a quen axudou economicamente nos seus \u00faltimos anos de vida, cando fora relegado do mundo do cine- reaparecer\u00eda no celuloide. En 1946, o seu papel como Laura Belle McCanles en \"Duel in the Sun\" far\u00edalle merecedora dun nomeamento ao Oscar como mellor actriz secundaria.\nNon o conseguiu naquel momento, pero a s\u00faa total dedicaci\u00f3n valeulle un Oscar honor\u00edfico en 1971, tres anos logo da morte da s\u00faa irm\u00e1 Dorothy. Dezaseis anos despois, \u00e1 idade de 93 anos, Lillian protagonizou a s\u00faa \u00faltima pel\u00edcula, \"The Whales of August \" (\"As baleas de agosto\") xunto a Bette Davis.\nMorreu en 1993, poucos meses antes de cumprir cen anos.\nNa cultura popular.\nO \u00e1lbum de debut da banda de rock The Smashing Pumpkins, estreado o 28 de maio de 1991 tit\u00falase \"Gish\" pola actriz. O cantante Billy Corgan explicou nunha entrevista: \"A mi\u00f1a avoa adoitaba dicirme que unha das mellores cousas que lle pasaran nunca foi cando Lillian Gish cruzou a cidade nun tren; a mi\u00f1a avoa viv\u00eda no medio de ningures, as\u00ed que foi un gran momento...\""}
{"id": "26272", "revid": "98629", "url": "https://gl.wikipedia.org/wiki?curid=26272", "title": "Nailon", "text": "O nailon (do ingl\u00e9s: \"nylon\") \u00e9 un pol\u00edmero artificial que pertence ao grupo das poliamidas. \nComposici\u00f3n e fabricaci\u00f3n.\nX\u00e9rase formalmente por policondensaci\u00f3n dun di\u00e1cido cunha diamina. A cantidade de \u00e1tomos de carbono nas cadeas da amina e do \u00e1cido p\u00f3dese indicar detr\u00e1s das iniciais de poliamida. O m\u00e1is co\u00f1ecido, o PA6.6 \u00e9 polo tanto o produto formal do \u00e1cido butandicarbox\u00edlico (\u00e1cido adip\u00ednico) e a hexametilendiamina.\nPor raz\u00f3ns pr\u00e1cticas non se utiliza o \u00e1cido e a amina sen\u00f3n soluci\u00f3ns da amina e do cloruro do di\u00e1cido. No l\u00edmite entre as d\u00faas capas f\u00f3rmase o pol\u00edmero que pode ser expandido para dar o f\u00edo de nailon.\nUn pol\u00edmero parecido \u00e9 o perlon que se forma por apertura e polimerizaci\u00f3n dunha lactama, xeralmente a caprolactama. A diferenza reside en que no nailon as cadeas est\u00e1n formadas por pol\u00edmeros da f\u00f3rmula xeral (..-NH-C(=O)-(CH2)n-C(=O)-NH-(CH2)m-...) mentres que no perlon as cadeas te\u00f1en a secuencia (..-NH-C(=O)-(CH2)n-NH-C(=)O-)-(CH2)n-...).\nHistoria.\nO descubridor do nailon e quen o patentou primeiramente foi Wallace Hume Carothers. \u00c1 morte deste, a empresa DuPont conservou a patente.\nOs Laboratorios Du Pont, en 1938, produciron esta fibra sint\u00e9tica forte e el\u00e1stica, que substituir\u00eda en parte \u00e1 seda e o rai\u00f3n.\nO nailon \u00e9 unha fibra t\u00e9xtil el\u00e1stica e resistente, non a ataca a couza, non require pasarlle o ferro e util\u00edzase na confecci\u00f3n de medias, tecidos e teas de punto, tam\u00e9n porcas e sedelas. O nailon moldeado util\u00edzase como material duro na fabricaci\u00f3n de diversos utensilios, como mangos de cepillos, peites, etc.\nCon este invento, revolucionouse en 1938 o mercado das medias, coa fabricaci\u00f3n das medias de nailon. As primeiras partidas chegaron a Europa en 1945.\nEfectos nos obreiros.\nOs traballadores das f\u00e1bricas de nailon expostos a compostos vol\u00e1tiles poden desenrolar bronquiolite obliterante como consecuencia.\nEtimolox\u00eda.\nEn contra dalgunhas crenzas o seu nome non \u00e9 un xogo de palabras, xa que non fai referencia a d\u00faas cidades (Nova York e Londres), que conxugadas en idioma ingl\u00e9s dan como resultado NyLon, sen\u00f3n que segundo John W. Eckelberry (DuPont), \"nyl\" \u00e9 unha s\u00edlaba elixida ao azar e \"on\" \u00e9 en ingl\u00e9s un sufixo de moitas fibras.\nOutra versi\u00f3n di que o nome deber\u00eda ser \"non-run\", indicando que as medias feitas por este material non se romp\u00edan con facilidade pero por raz\u00f3ns xur\u00eddicas foi cambiado a Nylon.\nOutra lenda atrib\u00fae o nome a abreviaci\u00f3ns de exclamaci\u00f3ns como \"Now You Lousy Old Nipponese\"? (ou \"Now You Look Old Nippon\"?) en contra dos xaponeses, ao tratarse dun substituto da seda que se importou da China ocupada polos xaponeses na segunda guerra mundial."}
{"id": "26273", "revid": "23204", "url": "https://gl.wikipedia.org/wiki?curid=26273", "title": "Olof Palme", "text": "Sven Olof Joachim Palme, nado en Estocolmo o 30 de xaneiro de 1927 e asasinado na mesma cidade o 28 de febreiro de 1986, foi un pol\u00edtico sueco, l\u00edder do Partido Socialdem\u00f3crata de Suecia dende 1969. Foi Primeiro ministro de Suecia entre 1969 e 1976, e reelixido en 1982. Foi asasinado o 28 de febreiro de 1986 mentres a\u00ednda exerc\u00eda o cargo de Primeiro ministro: disparoulle supostamente Stig Engstr\u00f6m cando paseaba en compa\u00f1a da s\u00faa esposa tras sa\u00edr do cine, de ver o filme \"Br\u00f6derna Mozart\".\nBiograf\u00eda.\nOlof Palme, fillo dunha familia acomodada, chegou ao socialismo por convicci\u00f3n persoal logo de pasar uns anos estudando nos Estados Unidos de Am\u00e9rica.\nComo socialdem\u00f3crata, Palme ocupou varios postos ministeriais antes de converterse en Primeiro ministro en 1969. Mantivo puntos de vista controvertidos, criticando aos Estados Unidos na guerra de Vietnam, \u00e1s armas nucleares e a pol\u00edtica do apartheid en Sur\u00e1frica, mentres que defendeu \u00e1 OLP e a Fidel Castro. Pero ante todo, caracteriz\u00e1bao a s\u00faa defensa do pacifismo e o universalismo.\nAsasinato.\nO 28 de febreiro de 1986 recibiu un disparo nas costas mentres sa\u00eda coa s\u00faa muller dun cine de Estocolmo. En 1988 foi detido en relaci\u00f3n ao caso Christer Pettersson, un alcoh\u00f3lico e toxic\u00f3mano sueco que foi absolto por falta de probas. O crime prescribiu o 28 de febreiro de 2011, 25 anos despois do asasinato.\nAlgunhas teor\u00edas sinalaron que os autores do asasinato puideran ser os servizos secretos da Rep\u00fablica Surafricana, xa que por aquel ent\u00f3n Olof foi un decidido loitador contra o apartheid ao que estaba sometida a poboaci\u00f3n negra do pa\u00eds africano. Outros apuntaron que puidera ser a CIA ou os servizos secretos ingleses, debido a que o presidente sueco destacou por loitar contra o neoliberalismo (por ent\u00f3n en expansi\u00f3n) que xa estaban executando Ronald Reagan e Margaret Thatcher.\nEn xu\u00f1o de 2020 o fiscal xeral de Suecia anunciou que o autor do crime fora o publicista con v\u00ednculos coa ultradereita Stig Engstr\u00f6m, tam\u00e9n co\u00f1ecido como \"O home de Skandia\". Engstr\u00f6m fora unha das vinte persoas que dixeran ser testemu\u00f1as do crime e fora considerado como un potencial sospeitoso polo xornalista e Thomas Pettersson. Dado que Engstr\u00f6m se suicidou en 2020, as autoridades anunciaron tam\u00e9n que daban o caso por pechado 34 anos despois."}
{"id": "26274", "revid": "23204", "url": "https://gl.wikipedia.org/wiki?curid=26274", "title": "Califato Abb\u00e1sida", "text": "O Califato Abb\u00e1sida (en \u02bfAbb\u0101siyy\u016bn) \u00e9 o nome da terceira dinast\u00eda de califas \u00e1rabes, que reinou de 750 a 1258 sobre un imperio musulm\u00e1n con capital en Bagdad (e, durante alg\u00fans decenios, na cidade de Samarra), no actual Iraq. Foi fundada en 750 por As Saffah, bisneto do t\u00edo paterno do profeta Mahoma, Muttalib ibn Abd al-Manaf, tam\u00e9n co\u00f1ecido por \"Abbas\", de quen tomaron o seu nome. Dise que este converteuse \u00e1 relixi\u00f3n predicada polo seu sobri\u00f1o nunha data imprecisa, que os detratores da dinast\u00eda sit\u00faan na tarde inmediatamente anterior \u00e1 conquista (\"fat\u1e25\") da Meca por parte dos musulm\u00e1ns (630).\nDesde a instauraci\u00f3n da figura do califa, vicario do Profeta na s\u00faa calidade de xefe pol\u00edtico do \"Ummah\" (\"Estado\") isl\u00e1mico, houbo varias dinast\u00edas. Os 4 primeiros califas foron chamados os \"ortodoxos\" (Rashidun) e gobernaron durante o per\u00edodo de tempo comprendido entre 632 e 661. Entre o 661 e o 750 gobernou a Comunidade Isl\u00e1mica a dinast\u00eda \u00e1rabe dos Omeia, que estableceron a s\u00faa capital en Damasco. Os \"ab\u00e1ssidas\" eran, polo tanto, a terceira dinast\u00eda (tam\u00e9n \u00e1rabe) que gobernou o mundo isl\u00e1mico. En total foron 37 os califas pertencentes a esta dinast\u00eda.\nA dinast\u00eda abb\u00e1sida comeza en 750 logo da vitoria sobre os omeias na batalla do Zab e remata logo do cerco, conquista e saqueo de Bagdad por parte das tropas mongois en 1258. Unha rama da dinast\u00eda sobrevivente ao exterminio mongol estableceuse no Cairo onde continuaron a dinast\u00eda un total de 17 califas a\u00ednda que sen poder real.\nOs cinco s\u00e9culos de califato abb\u00e1sida est\u00e1n considerados como a Idade de Ouro isl\u00e1mica pola fertilidade creativa e liderado en practicamente todas as ramas do saber, da arte e da cultura.\nHistoria.\nO \"movemento\" abb\u00e1sida.\nNunha sociedade que marcaba a s\u00faa propia identidade cultural no feito prioritario de aderirse ao credo isl\u00e1mico, fundado sobre o Cor\u00e1n e o exemplo vivente de Mahoma, o feito relixioso tivo evidentemente unha importancia que \u00e9 impos\u00edbel de negar. Con todo, iso non significa que os cambios producidos na sociedade isl\u00e1mica non estiveran fortemente influenciados por factores pol\u00edticos, econ\u00f3micos e sociais.\nA extrema simplicidade da estrutura da primixenia sociedade musulm\u00e1 fora amplamente substitu\u00edda desde a incipiente capacidade dos musulm\u00e1ns para irromper por primeira vez na Pen\u00ednsula Ar\u00e1biga co primeiro califa Abu Bakr e, xa con Umar ibn al-Khattab, nas \u00e1reas sirio-palestina e exipcia, as\u00ed como en Mesopotamia e Persia. Os mandatos do terceiro e cuarto califas, (Uthman ibn Affan e Ali ibn Abi Talib) caracteriz\u00e1ronse pola aparici\u00f3n das primeiras tensi\u00f3ns graves entre os distintos \"poderes fortes\" isl\u00e1micos para impor a s\u00faa hexemon\u00eda na Comunidade.\nOs Omeias sa\u00edran vencedores da confrontaci\u00f3n mais iso non fixo que os principais problemas que asolaban \u00e1 \"Ummah\" foran convenientemente resoltos. En particular permanec\u00edan sen aplicar na maior parte do califato os aspectos \"universalistas\" da mensaxe isl\u00e1mica, as cales non fac\u00edan distinci\u00f3n entre as distintas etnias e culturas que abrazaran ao islam. Os conversos non \u00e1rabes, os chamados \"mawla\", persas, gregos, mesopot\u00e1micos, b\u00e9rberes e mesmo os xudeus, permanec\u00edan substancialmente exclu\u00eddos dos m\u00e1is significativos e lucrativos cargos pol\u00edticos, e inxustificadamente bloqueados polo status de s\u00fabditos \"protexidos\"; mesmo estaban discriminados dentro das compa\u00f1\u00edas militares que prosegu\u00edan co potente pulo conquistador nas direcci\u00f3ns asi\u00e1tica, africana e europea, terras abertas \u00e1 islamizaci\u00f3n (o \"d\u0101r al-\u1e25arb\" ou \"territorio aberto \u00e1 guerra\").\nEsta situaci\u00f3n de evidente dificultade econ\u00f3mica, social e pol\u00edtica, era unha situaci\u00f3n intoler\u00e1bel, mesmo desde un perfil relixioso, visto o ecumenismo igualitario que xa caracterizaba ao primitivo islam, baseado na predicaci\u00f3n de Mahoma e en non poucas pasaxes expl\u00edcitas no Cor\u00e1n.\nO absolutismo califal omeia, que fac\u00eda crer ao califa ser depositario do \"Vicariato de Deus\" na Terra (\"khal\u012bfat All\u0101h\", \"califa de Deus\" fac\u00edanse chamar os califas omeias) e non s\u00f3 \"Amir al-mu\u02beMinin\" (Comandante dos crentes), atopou un potente antagonista s\u00f3 cando os adversarios conseguiron combinar aspectos relixiosos e pol\u00edtico-econ\u00f3micos, apoi\u00e1ndose no descontento dos \"maw\u0101l\u012b\". Os ab\u00e1ssidas foron inicialmente unha simple rama do movemento favor\u00e1bel ao cuarto califa Ali ibn Abi Talib (co\u00f1ecido simplemente por \"Al\u00ed\"). Internamente, os abb\u00e1sidas mudaron desde o principio dun xeito non distingu\u00edbel dos dos outros compo\u00f1entes que xulgaban \"usurpador\" o califato fundado por Muawiya ibn Abi Sufyan.\n\u00c9 moi prob\u00e1bel que os ab\u00e1ssidas foran conscientes de certa desorganizaci\u00f3n interna, se non mesmo dun antagonismo excesivo entre as diferentes persoas seguidoras de Al\u00ed, e bastante pronto comezaron a operar dun modo aut\u00f3nomo, a\u00ednda que clandestino, sen revelar a s\u00faa orientaci\u00f3n estrat\u00e9xica b\u00e1sica.\nCando os partidarios de Al\u00ed prevaleceron sobre os omeias (debilitados polas continuas revoltas kharixitas, produto do irreduct\u00edbel antagonismo entre os \u00e1rabes septentrionais e meridionais e das loitas intestinas que axitaron violentamente a propia unidade das s\u00faas estruturas familiares), os abb\u00e1sidas mostr\u00e1ronse como os m\u00e1is organizados e, simplemente, postul\u00e1ronse con forza como a nova dinast\u00eda califal, arrog\u00e1ndose para si calquera poder, defin\u00edndose cunha certa arrogancia como a \"dinast\u00eda bendita\". Polo tanto non te\u00f1en en conta a pretendida \"lexitimidade\" da Familia do Profeta (\"Ahl al-Bayt\") que aspiraba \u00e1 asunci\u00f3n do goberno supremo da \"Ummah\" isl\u00e1mica. De aqu\u00ed xorde a ruptura entre os Abb\u00e1sidas e os restantes seguidores de Al\u00ed que, co tempo, xerar\u00eda a base ideol\u00f3xica e teol\u00f3xica para o nacemento dun verdadeiro e propio movemento isl\u00e1mico alternativo que ser\u00eda nomeado xi\u00edsmo.\nOs primeiros califas abb\u00e1sidas.\nO 25 de xaneiro de 750 o ex\u00e9rcito omeia sufriu unha estrepitosa derrota na batalla do Zab, no norte do actual Iraq, a mans do abb\u00e1sida \"Abu al-'Abbas as-Saffah\", quen ser\u00eda proclamado novo califa. As-Saffah estableceu a capital do califato na cidade iraq\u00ed de Kufa, po\u00f1endo fin deste xeito a case un s\u00e9culo de capitalidade de Damasco.\nSucedeuno o seu irm\u00e1n m\u00e1is novo, Al-Mansur, quen fundou en 762 a cidade de Bagdad, \u00e1 que trasladou a capital. Al-Mansur, grande organizador e sabio administrador, sentou as s\u00f3lidas bases que permitiron \u00e1 dinast\u00eda abb\u00e1sida ostentar a suprema maxistratura isl\u00e1mica durante medio milenio.\nO cumio do poder abb\u00e1sida acadouse baixo os mandatos do neto de Al-Mansur, Harun al-Rashid, e o fillo deste al-Ma'mun, nos que o Califato conseguiu l\u00edmites extraordinarios, tanto territoriais como culturais. Harun Al-Rashid \u00e9 o califa protagonista das mil e unha noites.\nA ampliaci\u00f3n dos dominios ab\u00e1ssidas, con todo, levou a un crecemento progresivo das dificultades do califato, causadas en parte polas diferenzas \u00e9tnicas e culturais, pero, m\u00e1is simplemente, por unha certa incapacidade do centro para administrar sabiamente a periferia.\nA decadencia institucional do califato abb\u00e1sida.\nNo s\u00e9culo VIII, al-Andalus e o Magreb xa estaban separados do califato, en parte pola acci\u00f3n inicial dun exiliado sobrevivente da ca\u00edda omeia, Abd al-Rahman ibn Mu'awiya, e en parte pola ind\u00f3mita resistencia b\u00e9rber. No seguinte s\u00e9culo foi o Exipto tul\u00fanida o que fixo valer o seu dereito \u00e1 autoadministraci\u00f3n e, co paso do tempo, as provincias iran\u00edes revindicaron un modelo propio de desenvolvemento (sen renunciar ao trato unificador da relixi\u00f3n isl\u00e1mica). Entre os s\u00e9culos IX e X algo semellante ocorreu en Siria e en Mesopotamia. O poder do califato foise reducindo progresivamente ao control de Iraq, logo \u00e1 sola Bagdad e, finalmente, a algunhas partes da capital.\nEn 836 a capital trasladouse a Samarra debido aos crecentes problemas de orde p\u00fablico que asolaban Bagdad. Durante este per\u00edodo destaca a figura do califa al-Mutawakkil que converteu a Samarra nunha das cidades m\u00e1is monumentais da \u00e9poca, chegando a constru\u00edr ata vinte palacios. \u00c9 a partir deste califa cando o poder da dinast\u00eda comeza a minguar substancialmente, se ben continuar\u00e1 mant\u00e9ndose formalmente ata a s\u00faa ca\u00edda como s\u00edmbolo evidente da unidade isl\u00e1mica. En 892 retornar\u00eda a capitalidade a Bagdad, permanecendo al\u00ed ata o final da dinast\u00eda.\nDespois de ser sometido \u00e1 \"protecci\u00f3n\" dos xi\u00edtas buyidas da rexi\u00f3n do Daylam, entre os s\u00e9culos X e XI, e dos sunitas selx\u00facidas de Turqu\u00eda, o califato abb\u00e1sida vive un breve renacemento de autoridade no s\u00e9culo XII, especialmente baixo An-Nasir, mais acabar\u00e1n sendo oprimidos cara a metade do s\u00e9culo XII a mans dos mongois de Hulagu Khan, que conquistaron e asolaron Bagdad despois do cerco \u00e1 que a someteron entre o 29 de xaneiro e o 13 de febreiro de 1258. O \u00faltimo califa Al-Musta'sim foi condenado a morte.\nOs cinco s\u00e9culos da dinast\u00eda abb\u00e1sida coinciden co per\u00edodo de maior esplendor da civilizaci\u00f3n \u00e1rabe-musulm\u00e1 en Iraq. A \u00e9poca estivo marcada nun primieiro momento polo asentamento no islamismo do elemento iraniano (especialmente no nivel cultural), e despois pola influencia do elemento turco (especialmente no plano militar). O predominio \u00e1rabe foi atenu\u00e1ndose gradual e irremediabelmente ata case extinguirse por completo, a pesar de que a dinast\u00eda (que deu ao islam 37 califas) permanecese en mans \u00e1rabes ata o definitivo golpe de graza dado polos mongois.\nUnha rama abb\u00e1sida, sobrevivente do exterminio mongol, implantouse en Alepo e despois no Cairo, onde \u00e9 acollida entre mil luxos mais sen ning\u00fan poder efectivo no Exipto mameluco. Os otom\u00e1ns tomaron os s\u00edmbolos do poder califal cando se apoderaron do sultanato mameluco, lexitimando as\u00ed as s\u00faas reclamaci\u00f3ns califais, declaradas extintas por Atat\u00fcrk a finais do primeiro cuarto do s\u00e9culo XX, a\u00ednda que o imperio otom\u00e1n xa dera paso \u00e1 Rep\u00fablica de Turqu\u00eda.\nArte, ciencia e cultura.\nO per\u00edodo hist\u00f3rico dos abb\u00e1sidas ata a ca\u00edda de Bagdad en 1258, est\u00e1 considerada a Idade de Ouro Isl\u00e1mica. Coa ascensi\u00f3n dos abb\u00e1sidas ao poder e o traslado da capital de Damasco a Bagdad, in\u00edciase esta idade dourada da civilizaci\u00f3n isl\u00e1mica.\nOs abb\u00e1sidas estaban influenciados polos mandatos cor\u00e1nicos e do hadith, como o que enfatiza a importancia do co\u00f1ecemento: \"a tinta dun escolar \u00e9 moito m\u00e1is sagrada co sangue dun m\u00e1rtir\". Durante este per\u00edodo, o mundo musulm\u00e1n transformouse nun centro intelectual para a ciencia, a filosof\u00eda, a medicina e a educaci\u00f3n, grazas ao liderado abb\u00e1sida na causa do co\u00f1ecemento, froito do cal estableceron en Bagdad a Casa da Sabedor\u00eda, onde estudosos musulm\u00e1ns e non musulm\u00e1ns se aplicaban en compilar e traducir ao \u00e1rabe todo o co\u00f1ecemento da \u00e9poca. Moitos traballos cl\u00e1sicos da antig\u00fcidade, que doutro xeito se ter\u00edan perdidos, foron traducidos ao \u00e1rabe e ao persa e, m\u00e1is adiante, ao turco, hebraico e lat\u00edn. Durante este per\u00edodo o mundo musulm\u00e1n foi un crisol de culturas que recompilaron, sintetizaron e acadaron significativos avances a partir do co\u00f1ecemento das antigas civilizaci\u00f3ns romana, chinesa, india, persa, exipcia, norteafricana, grega e bizantina.\nArte.\nNa \u00e9poca abb\u00e1sida xurdiu a primeira arte isl\u00e1mica aut\u00e9ntica, profundamente distinta \u00e1 dos omeias, que se limitaba a reciclar formas do helenismo oriental.\nNa arquitectura introduc\u00eduse o \"iwan\", unha enorme sala falta dun lado e con arco quebrado, que ser\u00e1 ent\u00f3n chamado persa. Os monumentos abb\u00e1sidas m\u00e1is caracter\u00edsticos foron as mesquitas e os palacios de Samarra, alzados grazas \u00e1 t\u00e9cnica construtiva do ladrillo, cru ou cocido, e coa utilizaci\u00f3n abundante de estuco modelado que revest\u00eda as paredes interiores.\nOs decoradores abb\u00e1sidas usaron abundantemente a pintura para caracterizar as paredes das casas privadas e dos har\u00e9ns. Un reflexo da pintura \u00e1rabe \u00e1chase na Capela Palatina de Palermo e nalg\u00fans palacios do Ir\u00e1n oriental. A arte abb\u00e1sida non aceptou a repugnancia isl\u00e1mica a representar a figura e semella m\u00e1is aberta \u00e1 influencia da arte asi\u00e1tica persa\nEntre as artes decorativas destacan a cer\u00e1mica e a manufactura t\u00e9xtil, ademais de obxectos en vidro e cristal esculpido. Entre os tecidos destacan os famosos vestidos dos califas, os \"tiraz\", e a tapizar\u00eda en la, algod\u00f3n e seda, con motivos abstractos ou animais estilizados.\nLiteratura.\nA obra literaria de ficci\u00f3n m\u00e1is co\u00f1ecida da literatura isl\u00e1mica \u00e9 o Libro das Mil e Unha Noites. O concepto orixinal deriva dun prototipo iraniano preisl\u00e1mico (persa) con reminiscencias de elementos hind\u00fas. Tam\u00e9n incl\u00fae contos dos restantes pobos de Oriente Medio e do Norte de \u00c1frica. O libro toma forma no s\u00e9culo X e acada a s\u00faa forma final no s\u00e9culo XIV; o n\u00famero e o tipo de contos variou dun manuscrito a outro. Desde a primeira traduci\u00f3n de Antoine Galland no s\u00e9culo XVIII, esta obra tivo unha grande influencia en Occidente, onde foi obxecto de moitas imitaci\u00f3ns, especialmente en Francia. Moitos personaxes da obra convert\u00e9ronse en iconas culturais da cultura occidental, como Aladino, Simbad ou Al\u00ed Bab\u00e1.\nUn exemplo famoso de poes\u00eda rom\u00e1ntica \u00e1rabe \u00e9 Laila e Majnun. Desde os primeiros d\u00edas do islam, a lenda de Laila e Majnun f\u00edxose moi popular nas canci\u00f3ns de amor, sonetos e odas dos bedu\u00ednos de Arabia. Estas lendas e contos orais foron desenvolvidos posteriormente en persa, azar\u00ed, turco e outras linguas da rexi\u00f3n, principalmente por poetas iran\u00edes e azar\u00eds. A versi\u00f3n m\u00e1is co\u00f1ecida desta tr\u00e1xica historia de amor \u00e9 o poema \u00e9pico do s\u00e9culo XII escrito en persa por Nizami Ganjavi, o cal pode considerarse como a base sobre a que se realizaron as demais versi\u00f3ns en prosa, poes\u00eda e canci\u00f3ns de amor en case todas as linguas de Oriente Pr\u00f3ximo.\nA poes\u00eda \u00e1rabe acadou o seu cumio na \u00e9poca dos abb\u00e1sidas, especialmente antes da perda da autoridade central. A finais do s\u00e9culo VIII e na primeira metade do IX, escritores como Abu Tammam e Abu Nuwas estaban fortemente conectados coa corte califal de Bagdad, mentres que, xa no s\u00e9culo X, al-Mutanabbi recib\u00eda o seu mecenado das cortes rexionais.\nFilosof\u00eda.\nUnha definici\u00f3n com\u00fan de \"filosof\u00eda isl\u00e1mica\" \u00e9 \"o estilo de filosof\u00eda producido dentro do marco da cultura isl\u00e1mica\". Segundo esta definici\u00f3n, a filosof\u00eda isl\u00e1mica non se refire exclusivamente a temas relixiosos, nin est\u00e1 feita exclusivamente por musulm\u00e1ns. Os traballos sobre Arist\u00f3teles foron un paso chave na transmisi\u00f3n do co\u00f1ecemento dos antigos gregos aos mundos isl\u00e1mico e occidental. Os filos\u00f3fos eran interpelados con frecuencia, provocando apaixonados debates no esp\u00edrito do ijtihad. Fix\u00e9ronse traballos filos\u00f3ficos orixinais e influentes, cuxo pensamento foi incorporado durante a idade media \u00e1 filosof\u00eda cristi\u00e1, especialmete por Tom\u00e9 de Aquino.\nTres pensadores especulativos, al-Kindi, al-Farabi, e Avicena, combinaron o aristotelismo e o neoplatonismo con outras ideas introducidas a traves do islam, dando como resultado unha nova corrente filos\u00f3fica: o avicenismo. Outros fil\u00f3sofos musulm\u00e1ns influentes no califato foron al-Jahiz e Alhazen.\nCiencia.\nO califa Harun al-Rashid (786\u2013809) e os seus sucesores impulsaron unha \u00e9poca de grandes rexistros intelectuais. En gran medida, isto foi o resultado das forzas cism\u00e1ticas que minaron o r\u00e9xime dos omeias, que confiaban na afirmaci\u00f3n da superioridade da cultura \u00e1rabe como parte da s\u00faa pretensi\u00f3n de lexitimidade, e os abb\u00e1sidas deron a benvida ao apoio dos \u00e1rabes non musulm\u00e1ns. \u00c9 sabido que os abb\u00e1sidas confiaron a organizaci\u00f3n da s\u00faa administraci\u00f3n aos sas\u00e1nidas. O califa Al-Ma'mun, fillo de Harun al-Rashid e de nai persa, \u00e9 citado frecuentemente como autor das seguintes palabras:\nUn bo n\u00famero de pensadores e cient\u00edficos que viv\u00edan baixo o goberno isl\u00e1mico xogaron un papel crucial na transmisi\u00f3n da ciencia isl\u00e1mica ao mundo occidental cristi\u00e1n. Contribu\u00edron a que Arist\u00f3teles fose co\u00f1ecido na Europa cristi\u00e1. Ademais, recuperouse gran parte do co\u00f1ecemento matem\u00e1tico, xeom\u00e9trico e astron\u00f3mico de Alexandr\u00eda, como os traballos de Euclides e Claudio Tolomeo. Estes redescubertos m\u00e9todos matem\u00e1ticos foron engrandecidos m\u00e1is tarde por outros estudosos isl\u00e1micos, principalmente polos cient\u00edficos persas Al-Biruni e Abu Nasr Mansur.\nO cient\u00edfico persa Al-Khwarizmi desenvolveu significativamente a \u00e1lxebra. O seu libro \"Kitab al-Jabr wa-l-Muqabala\" (\"Compendio de c\u00e1lculo mediante restituci\u00f3n e reduci\u00f3n\") \u00e9 unha referencia na historia da \u00e1lxebra, que lle debe o seu nome (\"al-Jabr\"). Son moitos os que consideran a Al-Khwarizmi o pai da \u00e1lxebra a\u00ednda que dito t\u00edtulo tam\u00e9n se lle foi outorgado ao matem\u00e1tico grego Diofanto. O termo algoritmo deriva do nome de Al-Khwarizmi, que tam\u00e9n \u00e9 o respons\u00e1bel da introduci\u00f3n dos n\u00fameros e o sistema de numeraci\u00f3n hind\u00fas, os cales son os que se usan hoxe en d\u00eda.\nUn primitivo m\u00e9todo cient\u00edfico foi desenvolvido por Alhazen no seu \"Libro de \u00d3ptica\" (1021). A s\u00faa achega m\u00e1is importante foi o uso de experimentos para distinguir o conxunto de teor\u00edas cient\u00edficas competentes dentro dunha orientaci\u00f3n emp\u00edrica xeral, que comezaba a imporse entre os cient\u00edficos musulm\u00e1ns. A proba emp\u00edrica de Alhazen da teor\u00eda de intromisi\u00f3n da luz (isto \u00e9, que os raios de luz inciden nos ollos no canto de que son emitidos por eles) foi especialmente importante. Bradley Steffens considera que Alhazen foi o \"primeiro cient\u00edfico\" polo seu desenvolvemento do m\u00e9todo cient\u00edfico.\nA medicina no islam medieval foi unha disciplina da ciencia que avanzou considerabelmente durante a \u00e9poca abb\u00e1sida. No s\u00e9culo IX hab\u00eda 800 m\u00e9dicos en Bagdad e fix\u00e9ronse grandes descubrimentos no co\u00f1ecemento da anatom\u00eda e das enfermidades. Nesta \u00e9poca distingu\u00edronse clinicamente o sarampelo e a var\u00edola. O famoso cient\u00edfico persa \"Ibn Sina\", m\u00e1is co\u00f1ecido en occidente por Avicena, produciu tratados e obras que recoll\u00edan a vasta cantidade de co\u00f1ecemento que acumularon os cient\u00edficos da \u00e9poca. As s\u00faas enciclopedias \"O Canon da Medicina\" e \"O Libro da Curaci\u00f3n\" tiveron grande influencia. O seu traballo e o de moitos outros influ\u00edron directamente na investigaci\u00f3n dos cient\u00edficos europeos do Renacemento.\nO principal astr\u00f3nomo da \u00e9poca foi Al-Battani, quen mellorou a medida da precesi\u00f3n do eixo terrestre. As correcci\u00f3ns no modelo xeoc\u00e9ntrico feitas por Al-Battani, Averroes, Nasir al-Din al-Tusi, Mo'ayyeduddin Urdi e Ibn al-Shatir, foron incorporadas por Cop\u00e9rnico ao modelo helioc\u00e9ntrico. O astrolabio, a\u00ednda que orixinalmente desenvolvido polos gregos, foi perfecionado polos astr\u00f3nomos e enxe\u00f1eiros isl\u00e1micos, dos cales pasou \u00e1 Europa medieval.\nOs alquimistas musulm\u00e1ns influenciaron \u00e1 alquimia medieval europea, particularmente os escritos atribu\u00eddos a J\u0101bir ibn Hayy\u0101n, m\u00e1is co\u00f1ecido en occidente por Geber. Certos procesos qu\u00edmicos, como as t\u00e9cnicas de destilaci\u00f3n, foron desenvolvidos no mundo musulm\u00e1n e logo espallados por toda Europa."}
{"id": "26275", "revid": "23204", "url": "https://gl.wikipedia.org/wiki?curid=26275", "title": "Abas\u00ed", "text": ""}
{"id": "26276", "revid": "23204", "url": "https://gl.wikipedia.org/wiki?curid=26276", "title": "Abbas\u00ed", "text": ""}
{"id": "26277", "revid": "23204", "url": "https://gl.wikipedia.org/wiki?curid=26277", "title": "Dinast\u00eda Abaside", "text": ""}
{"id": "26278", "revid": "5863", "url": "https://gl.wikipedia.org/wiki?curid=26278", "title": "Aldous Huxley", "text": "Aldous Leonard Huxley, nado en Godalming o 26 de xullo de 1894 e finado o 22 de novembro de 1963, foi un escritor ingl\u00e9s que emigrou aos Estados Unidos. Membro da reco\u00f1ecida familia de intelectuais Huxley. Co\u00f1ecido polas s\u00faas novelas e o seu grande abano de ensaios, publicou, tam\u00e9n, relatos curtos, poes\u00eda, libros de viaxe e historias para pel\u00edculas e gui\u00f3ns. Mediante as s\u00faas novelas e ensaios, Huxley exerceu como cr\u00edtico dos roles sociais, as normas e os ideais. Interesouse, as\u00ed mesmo, polos temas espirituais, como a parapsicolox\u00eda e a filosof\u00eda m\u00edstica, sobre as que escribiu varios libros. Ao final da s\u00faa vida Huxley era considerado como un l\u00edder do pensamento moderno.\nTraxectoria.\nFoi o terceiro fillo do escritor Leonard Huxley e da s\u00faa primeira esposa, Julia Arnold, amais de neto de Thomas Henry Huxley (1825-1895, naturista de sona e editor de Charles Darwin), irm\u00e1n de Julian Huxley Premio Nobel en 1963 e primeiro director da UNESCO. Era parente do escritor Thomas Arnold, do cr\u00edtico Matthew Arnold e de Humphry Ward, quen foi unha verdadeira nai para Aldous cando este perdeu \u00e1 s\u00faa.\nAldous foi un mozo estudoso. Ao ser o seu pai bi\u00f3logo, empezou a s\u00faa aprendizaxe no seu laboratorio, logo continuou os seus estudos nunha escola chamada Hillside, onde a s\u00faa nai traballou ata que caeu doente.\nA s\u00faa nai, Julia, morreu en 1908, cando Aldous ti\u00f1a tan s\u00f3 14 anos, logo a s\u00faa irm\u00e1 Roberta morreu no mesmo mes. Tres anos despois, Aldous contraeu queratite punctata e iso danou a s\u00faa vista seriamente. O seu irm\u00e1n m\u00e1is vello, Noel, suicidouse en 1914. Cando estalou a Primeira Guerra, os seus problemas de visi\u00f3n evitaron o seu illamento. Huxley, prestou o seu servizo, voluntariamente, cortando le\u00f1a, traballando nunha oficina do Ministerio de Aviaci\u00f3n e ditando clases. Ao recuperarse da s\u00faa enfermidade visual, puido ingresar na Universidade de Oxford.\nComezos literarios.\nEscribe a s\u00faa primeira novela (non publicada) aos 17 anos e empeza a escribir, seriamente, aos 20. Xornalista e cr\u00edtico de arte, viaxa a por todo o mundo e relaci\u00f3nase coa intelectualidade da \u00e9poca. En Par\u00eds frecuenta aos surrealistas e escribe varios ensaios sobre este tema.\nEn 1916, Huxley ingresou na revista \"Oxford Poetry\", fundada por un grupo de poetas novos. Publicou dous volumes de poemas titulados \"The Burning Wheel\" en 1916 e en 1920 \"Leda\". Durante a segunda guerra mundial xa era un co\u00f1ecido sat\u00edrico e pensador social. Aldous viviu moito tempo en Garsington Manor. En \"Crome Yellow\" caricaturizou a vida de Garsington. Casou con Maria Nys, \u00e1 cal co\u00f1eceu en Garsington.\nMoi preocupado polos trastornos que experimenta a civilizaci\u00f3n occidental, escribe, durante os anos 30, interesantes libros que tratan da grave ameaza que representa a maridanza do poder co progreso cient\u00edfico. Escribe, as\u00ed mesmo, contra a guerra e o nacionalismo, \"Eyeless in Gaza\".\nAs s\u00faas previsi\u00f3ns respecto da futura evoluci\u00f3n da tecnolox\u00eda e a sociedade nos medios do s\u00e9culo XX acharon a s\u00faa expresi\u00f3n en \"Un feliz mundo novo\", onde suscitaba un sistema de castes, control e dominaci\u00f3n exercido para manter a orde e a felicidade.\nPasou longas tempadas en Italia durante os anos 30, ata que en 1937 foi a California, do mesmo xeito que ao seu amigo Gerald Heard, foille denegada a cidadan\u00eda debido a que se negou a declarar que o seu pacifismo provi\u00f1ese dalg\u00fan ente relixioso.\nEn 1938 Aldous co\u00f1eceu a Jiddu Krishnamurti, do cal admirou os seus ensinos. Converteuse \u00e1 relixi\u00f3n Vedantista, e introduciu a Christopher Isherwood no seu c\u00edrculo. Tempo despois escribiu o seu libro \"The Perennial Philosophy\" con valores espirituais e ideas m\u00edsticas.\n\u00daltimos anos.\nPor mor da s\u00faa enfermidade, a s\u00faa vista era d\u00e9bil, malia a s\u00faa leve recuperaci\u00f3n. En 1939 grazas a Margaret Corbett e o M\u00e9todo Bates, logrou mellorar a s\u00faa visi\u00f3n en gran medida. \u00c1 mantenta diso, escribiu un libro, \"The Art of seeing\", no que explicaba que, por primeira vez, en 25 anos, pod\u00eda ler sen problemas.\nAnos despois, practicou a meditaci\u00f3n e f\u00edxose adicto ao vexetarianismo. Un dos seus traballos posteriores m\u00e1is brillantes foi \"The Devils of Loudun\" (1952), un complexo estudo dunha posesi\u00f3n demon\u00edaca na Francia do s\u00e9culo XVII.\nOs seus traballos, neste momento, estaban fortemente influ\u00eddos polo misticismo e polas s\u00faas experiencias coa mescalina, a cal probou invitado polo psiquiatra Humphry Osmond en 1953. O descubrimento das substancias psicod\u00e9licas (mescaline, LSD, psilocybine) e o grande interese que as mesmas presentan -utilizadas nun contexto espec\u00edfico- para o descubrimento do esp\u00edrito, lev\u00e1ronlle a escribir \"The doors of perception\" (a cal serviu de inspiraci\u00f3n para a banda The Doors) e en \"Heaven and Hell\".\nA s\u00faa esposa, Mar\u00eda, morreu de cancro de mama en 1955. En 1956, casou con Laura Archera, que tam\u00e9n era escritora e escribiu unha biograf\u00eda de Aldous. En 1960, foille diagnosticado un cancro de gorxa, e nos anos que lle seguiron escribiu \"Island.\". Rexeitou o t\u00edtulo de \"Cabaleiro da coroa brit\u00e1nica\". As s\u00faas ideas axudaron a formar o \"Human Potential Movement\". Foi invitado a dar charlas en prestixiosas universidades.\nNo seu leito de morte, incapaz de pronunciar unha palabra pediulle, por escrito, \u00e1 s\u00faa esposa: 100 \u00b5g de LSD intramuscular. Morreu pacificamente a ma\u00f1\u00e1 seguinte.\nAldous dic\u00eda que un momento tan importante como a morte nunca deb\u00eda ser afrontado baixo o estupor proporcionado polos sedantes, sen\u00f3n baixo a claridade dos psicod\u00e9licos. O anuncio da s\u00faa morte viuse escurecido pola de John F. Kennedy, que ocorreu o mesmo d\u00eda que a do escritor irland\u00e9s C.S. Lewis."}
{"id": "26279", "revid": "92340", "url": "https://gl.wikipedia.org/wiki?curid=26279", "title": "Clifford D. Simak", "text": "Clifford Donald Simak, nado en Millville (Wisconsin) o 3 de agosto de 1904 e finado en Minneapolis o 25 de abril de 1988, foi un xornalista e escritor de ficci\u00f3n cient\u00edfica estadounidense.\nTraxectoria.\nTras estudar na universidade de Wisconsin, trasladouse a Minneapolis (Minnesota), onde exerceu o xornalismo durante bastante tempo antes de converterse en escritor, traballando para diversos xornais do Medio Oeste , Min. En plena \u00e9poca \"pulp\" publicou o seu primeiro relato \"O mundo do sol vermello\" (1935). Non volver\u00eda publicar ata a Idade de Ouro, onde formou parte do chamado c\u00edrculo de Campbell.\nA el d\u00e9bense d\u00faas das obras m\u00e1is significativas do x\u00e9nero: \"Cidade\" (1952), coa cal obtivo o \"International Fantasy Award\"; e \"Estaci\u00f3n de tr\u00e1nsito\" (1963), coa que obtivo un Hugo \u00e1 mellor novela en 1964.\nA partir de mediados dos anos 60, influ\u00eddo pola \"nova onda\", a s\u00faa obra sofre un progresivo declive. Non obstante, en 1976 recibiu o prestixioso galard\u00f3n Gran Mestre da SFWA, premio en reco\u00f1ecemento ao labor de toda unha vida dedicada \u00e1 ficci\u00f3n cient\u00edfica. Faleceu con 84 anos.\nCaracter\u00edsticas da s\u00faa obra.\nSimak escribiu ficci\u00f3n cient\u00edfica sociol\u00f3xica, pero tam\u00e9n suscitou nas s\u00faas obras os problemas do tempo, da t\u00e9cnica e do futuro.\nNalgunhas das s\u00faas obras, Simak resucita drag\u00f3ns, pantasmas, gnomos e fadas en universos onde loitan terrestres e extraterrestres."}
{"id": "26280", "revid": "12452", "url": "https://gl.wikipedia.org/wiki?curid=26280", "title": "Subx\u00e9neros da ciencia-ficci\u00f3n", "text": ""}
{"id": "26282", "revid": "12452", "url": "https://gl.wikipedia.org/wiki?curid=26282", "title": "Premios de ciencia-ficci\u00f3n", "text": ""}
{"id": "26283", "revid": "5863", "url": "https://gl.wikipedia.org/wiki?curid=26283", "title": "Revistas de ciencia ficci\u00f3n", "text": "A ficci\u00f3n cient\u00edfica est\u00e1 ineludiblemente ligada \u00e1s revistas de ciencia ficci\u00f3n. Probablemente, a primeira revista peri\u00f3dica con alg\u00fans contos deste x\u00e9nero (a\u00ednda sen nome oficial) poder\u00edase considerar \"The Argosy\" 1896. Non obstante, \"The Argosy\" non era unha revista exclusivamente dedicada \u00e1s historias fant\u00e1sticas con contido cient\u00edfico. Outra revista temper\u00e1n foi \"All Story\", que comezou a publicarse en 1911; nela apareceron a maior\u00eda dos contos de Edgar R. Burroughs de fantas\u00eda cient\u00edfica.\nHistoria e caracter\u00edsticas.\nAs d\u00faas revistas precursoras m\u00e1is famosas non chegar\u00edan ata a d\u00e9cada de 1920; en 1923 empezou a publicarse \"Weird Tales\", e 1926, ano no que Hugo Gernsback acu\u00f1ou o termo co que definitivamente co\u00f1ecer\u00edase o x\u00e9nero para a outra das d\u00faas \u00abprecursoras oficiais\u00bb: Amazing Stories. Amazing foi a primeira de todas elas en dedicarse de xeito exclusivo \u00e1 ficci\u00f3n de corte cient\u00edfico e tivo unha longa traxectoria. As s\u00faas primeiras historias eran principalmente reimpresi\u00f3ns de obras de Poe, Wells e Verne; pero tam\u00e9n se publicaron relatos in\u00e9ditos de xente como Burroughs e Merrit. Amazing p\u00f3dese considerar como a revista m\u00e1is influente durante moitos anos e un punto de referencia durante todo o curso da s\u00faa existencia. En 1980, trala s\u00faa \u00faltima etapa baixo a edici\u00f3n de Kim Mohan, a revista deixou de publicarse e, a\u00ednda que varios editores intentaron resucitala desde ent\u00f3n, actualmente p\u00f3dese considerar f\u00f3ra de circulaci\u00f3n.\nEn 1930 xurdiu outra das revistas cl\u00e1sicas que todos os historiadores incl\u00faen na s\u00faa relaci\u00f3n de publicaci\u00f3ns da \u00abidade de ouro\u00bb, Astounding Stories, a que m\u00e1is tarde ser\u00eda reeditada por John W. Campbell como \"Astounding Science Fiction\" (1938) e que finalmente derivar\u00eda na actual \"Analog Science Fiction and Fact\" (1960) e na que escribiron os grandes escritores do x\u00e9nero daqueles d\u00edas, entre os que se incl\u00faen a Isaac Asimov, Robert A. Heinlein e Poul Anderson. Astounding/Analog (tam\u00e9n co\u00f1ecida polas s\u00faas siglas ASF) \u00e9 considerada unha revista de corte m\u00e1is cientificista que outras, sendo unha das publicaci\u00f3ns esenciais desde os seus inicios ata o presente. En 1971, trala morte de Campbell, Analog pasou a ser editada por Ben Bova, tam\u00e9n co\u00f1ecido por ser o valedor de Orson Scott Card e aquel que o lanzou \u00e1 fama. Desde 1978 ed\u00edtaa Stanley Schmidt.\nEn 1949 empezou a publicarse outra revista que ten na s\u00faa haber a maior serie de colaboraci\u00f3ns (neste caso ensaios cient\u00edficos) de Isaac Asimov, un total de 399 colaboraci\u00f3ns mensuais ao longo de 33 anos. Tr\u00e1tase de \"The Magazine of Fantasy &amp; Science Fiction\". Esta revista foi primeramente editada por Antony Boucher, e o seu editor actual, Gordon van Gelder, mant\u00e9n unha revista de gran calidade literaria. Nas s\u00faas p\u00e1xinas public\u00e1ronse cl\u00e1sicos como \"Flores para Algernon\" de Daniel Keyes.\nOutra das revistas que non se pode deixar de mencionar \u00e9 \"Galaxy\" (1950). Inicialmente editada por Horace Leonard Gold ten no seu haber as mellores cr\u00edticas literarias grazas \u00e1 aceptaci\u00f3n do p\u00fablico dun x\u00e9nero que empezaba a consagrarse f\u00f3ra dos c\u00edrculos do \"pulp\". Con ver a lista de autores que publicaron no seu primeiro n\u00famero podemos facernos unha idea da s\u00faa calidade e pulo: Clifford D. Simak, Theodore Sturgeon, Fritz Leiber ou Isaac Asimov. Esta revista chegou a publicarse en Europa (en Francia e Alema\u00f1a), tivo certo \u00e9xito durante case trinta anos ata que en 1980 deixou de publicarse. A principio dos anos 1990 o fillo do seu fundador retomou a publicaci\u00f3n de Galaxy, pero finalmente a empresa terminou de forma infrutuosa en 1995.\nO x\u00e9nero est\u00e1 en alza. T\u00f3dolos anos xorden novas revistas. Algunhas intentan aproveitar o tir\u00f3n publicitario dun nome co\u00f1ecido para entrar nun mercado moi competitivo. \u00c9, por exemplo, o caso de \"Asimov's Science Fiction\" que empezou a publicarse en 1977 baixo a direcci\u00f3n do propio Isaac Asimov e con George H. Scithers como editor. Este feito, no entanto, non ten porqu\u00e9 restar calidade a estas empresas e, por exemplo, as historias publicadas en \"Asimov's\" foron galardoadas con frecuencia con premios Hugo e N\u00e9bula.\nEn Espa\u00f1a.\nTam\u00e9n en Espa\u00f1a, chegaron a publicarse algunhas revistas cl\u00e1sicas, como a anteriormente mencionada Narraci\u00f3ns. A\u00ednda que tam\u00e9n houbo iniciativas puramente aut\u00f3ctonas. Delas, a m\u00e1is co\u00f1ecida comezou a s\u00faa vida en 1968. Tr\u00e1tase de Nova Dimensi\u00f3n (ND), fundada por Domingo Santos, e estivo en circulaci\u00f3n ata 1983, obtendo durante eses anos varios premios internacionais. Outra revista, esta moito m\u00e1is moderna, con certa sona \u00e9 Gigamesh, que empezou a publicarse en 1991; no entanto, nunca chegou a ter a repercusi\u00f3n literaria de ND. Algunhas tiveron unha historia parecida ao Guadiana, con sucesivas aparici\u00f3ns e desaparici\u00f3ns, feito que impediu que cheguen a ser co\u00f1ecidas de forma extensa. Volveu \u00e1 li\u00f1a editorial unha desta \u00faltimas: refer\u00edmosnos a Asimov Ciencia Ficci\u00f3n (versi\u00f3n espa\u00f1ola da s\u00faa hom\u00f3nima estadounidense) e que, tras dous intentos fracasados nos \u00faltimos anos, parece que agora ten un pouco m\u00e1is de estabilidade. A \u00faltima en engadirse a estas \u00e9 o magazine online Scifiworld Magazine que dedicado principalmente ao x\u00e9nero fant\u00e1stico no medio audiovisual informa cada dous meses das novidades do x\u00e9nero xunto a interesantes artigos de diversa \u00edndole."}
{"id": "26285", "revid": "98629", "url": "https://gl.wikipedia.org/wiki?curid=26285", "title": "Floriano Peixoto", "text": "Floriano Vieira Peixoto, nado no barrio de Vila de Ipioca (hoxe barrio Floriano Peixoto) en Alagoas o 30 de abril de 1839 e finado en Barra Mansa o 29 de xu\u00f1o de 1895, foi un militar (mariscal) e pol\u00edtico brasileiro. Foi o primeiro vice-presidente e o segundo presidente do Brasil.\nTraxectoria.\nDe familia pobre, foi criado polo t\u00edo, coronel Jos\u00e9 Vieira de Ara\u00fajo Peixoto. Co 16 anos foi para a cidade do R\u00edo de Xaneiro. Al\u00ed ingresou na Escola Militar e recibiu o posto de primeiro-tenente. Formouse en Ciencias F\u00edsicas e Matem\u00e1ticas.\nFloriano ocupou postos inferiores na xerarqu\u00eda militar ata a Guerra de Paraguai, cando acadou o posto de tenente-coronel. Ingresou na pol\u00edtica como presidente da provincia de Mato Groso. En 1889 coa proclamaci\u00f3n da Rep\u00fablica converteuse en vice-presidente de Deodoro da Fonseca.\nRecibiu a alcu\u00f1o de \"Mariscal de Ferro\" pola violenta forma como reprimiu rebeli\u00f3ns durante o seu goberno. Entre elas a \"Revolta da Armada\" na cidade do R\u00edo de Xaneiro, e a \"Revoluci\u00f3n Federalista\" no Rio Grande do Sul. Despois de reprimir violentamente esta revoluci\u00f3n, a cidade de Desterro, en Santa Catarina, foi renomeada Florian\u00f3polis.\nEntregou o poder ao civil Prudente de Morais en 15 de novembro de 1894 e faleceu no ano seguinte."}
{"id": "26286", "revid": "72012", "url": "https://gl.wikipedia.org/wiki?curid=26286", "title": "Prudente de Morais", "text": "Prudente Jos\u00e9 de Morais e Barros, nado en Itu (estado de S\u00e3o Paulo) en 4 de outubro de 1841 e finado en 3 de decembro de 1902, foi un avogado e pol\u00edtico brasileiro, o primeiro presidente civil do Brasil, de 15 de novembro de 1894 ata 15 de novembro de 1898.\nO seu goberno foi marcado polo fin da \"Revoluci\u00f3n Federalista\" no Rio Grande do Sur e pola Guerra de Canudos no \"sertao\" da Ba\u00eda. O seu goberno marcou tam\u00e9n o inicio no Brasil da chamada \"pol\u00edtica do caf\u00e9 con leite\", que durou de 1894 at\u00e9 1930 e caracterizouse polo predominio de presidentes orixinarios do estado de S\u00e3o Paulo (ent\u00f3n grande produtor de caf\u00e9) e de Minas Xerais (ent\u00f3n grande produtor de gando leiteiro). Estas d\u00faas actividades (cultivo do caf\u00e9 e gander\u00eda de leite) e estes dous estados eran os m\u00e1is importantes na econom\u00eda brasileira da \u00e9poca."}
{"id": "26287", "revid": "634", "url": "https://gl.wikipedia.org/wiki?curid=26287", "title": "Criptografia", "text": ""}
{"id": "26288", "revid": "98629", "url": "https://gl.wikipedia.org/wiki?curid=26288", "title": "RSA", "text": "O sistema criptogr\u00e1fico con clave p\u00fablica RSA recibe este nome pola inicial do apelido dos seus inventores: Ronald Rivest, Adi Shamir e Leonard Adleman. Todo usuario de dito sistema fai p\u00fablica unha clave de cifrado e oculta unha clave de descifrado. Unha chave \u00e9 un n\u00famero de gran tama\u00f1o, que unha persoa pode conceptualizar como unha mensaxe dixital, como un ficheiro binario ou como unha cadea de bits ou bytes. Cando se env\u00eda unha mensaxe, o emisor procura a clave p\u00fablica de cifrado do receptor e unha vez que dita mensaxe chega \u00f3 receptor, este ocupase de descifralo usando a s\u00faa clave oculta. As mensaxes enviadas usando o algoritmo RSA repres\u00e9ntanse mediante n\u00fameros e o funcionamento bas\u00e9ase no produto de dous n\u00fameros primos grandes (maiores que 10100) elixidos \u00f3 azar para conformar a clave de descifrado. A seguridade deste algoritmo radica en que non hai maneiras r\u00e1pidas de factorizar un n\u00famero grande nos seus factores primos utilizando ordenadores tradicionais. A computaci\u00f3n cu\u00e1ntica poder\u00eda prover unha soluci\u00f3n a este problema de factorizaci\u00f3n.\nHistoria.\nO algoritmo foi dese\u00f1ado no 1977 polos cient\u00edficos do MIT (Instituto de Tecnolox\u00eda de Massachusetts) Ronald Rivest, Adi Shamir e Len Adleman.\n\"Clifford Cocks\", un experto en matem\u00e1ticas que traballaba para GCHQ (Government Communications HeadQuarters), desenvolveu un algoritmo similar nun documento interno en 1973 pero debido \u00f3s altos custos do procesamento de datos da \u00e9poca, nunca chegou a implementarse realmente. Este ensaio foi co\u00f1ecido en 1997 debido a que se clasificou coma confidencial.\nO MIT patentou o algoritmo en 1983 nos Estados Unidos coa patente \"4.405.829\" que expirou no ano 2000."}
{"id": "26289", "revid": "72012", "url": "https://gl.wikipedia.org/wiki?curid=26289", "title": "Douglas Adams", "text": "Douglas No\u00ebl Adams, tam\u00e9n co\u00f1ecido como \"Bop Ad\" ou \"Bob\" pola s\u00faa firma ilex\u00edbel ou polas s\u00faas iniciais \"DNA\", nado en Cambridge o 11 de marzo de 1952 e finado en Santa Barbara, California, o 11 de maio do 2001, foi escritor e guionista para radio. Traballou na Radio BBC, sendo o seu libro \"Gu\u00eda do autostopista gal\u00e1ctico\", un bestseller no Reino Unido en 1984. Faleceu inesperadamente dun ataque card\u00edaco .\nTraxectoria.\nO seu traballo m\u00e1is co\u00f1ecido \u00e9 a \"Gu\u00eda do autostopista gal\u00e1ctico\" unha comedia para a radio, que ser\u00eda transmitida por primeira vez en 1978 por BBC Radio 4 no Reino Unido que despois ser\u00eda publicada como unha serie de cinco libros nunha versi\u00f3n editada e estendida.\nMorreu dun infarto card\u00edaco nun ximnasio no 2001 e na s\u00faa memoria o 25 de maio \u00e9 co\u00f1ecido como o D\u00eda da Toalla en Londres.\nObras.\nDoutor Who.\nAntes de escribir a serie da \"Gu\u00eda do autostopista gal\u00e1ctico\", Adams traballou na BBC como guionista e escribiu tres libros para a serie \"Doutor Who\":"}
{"id": "26290", "revid": "23204", "url": "https://gl.wikipedia.org/wiki?curid=26290", "title": "Xo\u00e1n Caboto", "text": "Giovanni Caboto ou, \u00e1s veces, Xo\u00e1n Caboto, nado contra o 1450 e finado en 1499, foi un comerciante, navegante e explorador Italiano considerado como un dos primeiros europeos da \u00e9poca moderna en chegar en 1497 \u00e1 parte continental de Norteam\u00e9rica.\nTraxectoria.\nXo\u00e1n Caboto naceu sobre o ano 1450 en X\u00e9nova, Italia, segundo din os documentos que falan da s\u00faa familia. Sobre o ano 1461 Caboto viv\u00eda en Venecia onde pasou a s\u00faa infancia e xuventude. No ano 1482, aproximadamente, casou coa tam\u00e9n veneciana Mattea, coa que tivo tres fillos: Ludovico, Sebasti\u00e1n e Sancio.\nIgual que o seu pai, dedicouse \u00f3 comercio. Comerciaba cos portos do Mediterr\u00e1neo do leste, ata converterse nun experto mari\u00f1eiro. Comerciaba principalmente con valiosas mercador\u00edas asi\u00e1ticas como especies, seda, pedras preciosas e metais que chegaban a Europa por v\u00eda terrestre ou a trav\u00e9s do Mar Vermello.\nEn Espa\u00f1a.\nSobre o ano 1490, Caboto e a s\u00faa familia mud\u00e1ronse a Valencia. \u00c9 probable que fose nesta cidade onde se propuxo seguir os pasos de Cristovo Col\u00f3n e comezou a formar parte das exploraci\u00f3ns ao oc\u00e9ano Atl\u00e1ntico. Os pa\u00edses l\u00edderes destas exploraci\u00f3ns eran por aquel ent\u00f3n Portugal e Espa\u00f1a e os monarcas de \u00e1mbolos dous pa\u00edses desexaban atopar novas rutas para conseguir as riquezas de Asia. Estas rutas ti\u00f1an que evitar penetrar polo Mediterr\u00e1neo, onde as cidades italianas exerc\u00edan un amplo monopolio. Mais entre estas pretensi\u00f3ns hab\u00eda outra tam\u00e9n de menos peso, pero importante naquelas datas, e era a da expansi\u00f3n do cristianismo para deter o avance musulm\u00e1n.\nPor\u00e9n, nin Espa\u00f1a nin Portugal se interesaron por Xo\u00e1n Caboto. Por un lado, os portugueses xa atoparan a ruta cara a Asia a trav\u00e9s do sur de \u00c1frica, pasando polo Cabo de Boa Esperanza, e os espa\u00f1ois tam\u00e9n ti\u00f1an a s\u00faa ruta que Col\u00f3n vi\u00f1era de descubrir en 1492.\nEn Inglaterra.\nO resultado deste c\u00famulo de situaci\u00f3ns foi a mudanza de intenci\u00f3ns de Caboto, quen se dirixiu a Inglaterra na procura de oportunidades, xa que neste reino a\u00ednda non se iniciaran as exploraci\u00f3ns a tanta escala como nos pa\u00edses peninsulares. As\u00ed pois, en 1494 Caboto instalouse en Bristol coa s\u00faa familia e iniciou relaci\u00f3ns con mercadores do porto e mesmo co rei Henrique VII. A s\u00faa idea asemell\u00e1base \u00e1 de Col\u00f3n e pretend\u00eda chegar \u00e1 Asia dirix\u00edndose cara ao oeste atravesando o Atl\u00e1ntico norte, xa que consideraba que esa ruta era m\u00e1is r\u00e1pida que a recentemente descuberta por Col\u00f3n.\nEn Inglaterra, Caboto conseguiu finalmente as axudas que lle foran denegadas en Espa\u00f1a e Portugal e os comerciantes de Bristol acordaron financiarlle a expedici\u00f3n. Non foi de estra\u00f1ar, xa que os comerciantes deste porto eran co\u00f1ecidos polas s\u00faas viaxes anteriores a Caboto, ao redor de 1480, das que se di que nalgunha delas puideron alcanzar as costas de Terra Nova e Labrador nas s\u00faas ansias de busca de comercio. \nViaxes.\nHenrique VII concedeulle a Caboto e \u00f3s seus tres fillos o dereito a buscar illas e pa\u00edses pag\u00e1ns con cinco barcos que levar\u00edan a bandeira inglesa, baixo a que se somet\u00edan. A expedici\u00f3n partiu dende Bristol no ano 1497 e estaba encabezada por Matthew, e a bordo do mesmo chegaron a Newfoundland, Canad\u00e1, crendo que chegaran \u00e1s costas asi\u00e1ticas de Cipango. Caboto regresou a Inglaterra \u00f3 pouco tempo e un ano despois organizou outra viaxe na que se di que chegou ata Groenlandia polo norte e \u00e1 ba\u00eda de Chesapeake polo sur. A partir de 1499 non se tiveron m\u00e1is noticias del.\nEstes descubrimentos pode que non fosen de grande importancia econ\u00f3mica, mais co tempo convert\u00e9ronse na base para as reivindicaci\u00f3ns inglesas sobre Norteam\u00e9rica."}
{"id": "26292", "revid": "43749", "url": "https://gl.wikipedia.org/wiki?curid=26292", "title": "Giovanni Caboto", "text": ""}
{"id": "26294", "revid": "785", "url": "https://gl.wikipedia.org/wiki?curid=26294", "title": "Federaci\u00f3n Galega de Municipios e Provincias", "text": "A Federaci\u00f3n Galega de Municipios e Provincias (Fegamp) \u00e9 un organismo de car\u00e1cter municipalista e de defensa dos intereses dos concellos de Galicia. Est\u00e1 constitu\u00eddo polos 313 concellos, as catro deputaci\u00f3ns provinciais e as nove entidades menores existentes na Comunidade Aut\u00f3noma de Galicia. O seu presidente desde novembro de 2019 \u00e9 o socialista Alberto Varela Paz, alcalde de Vilagarc\u00eda.\nHistoria.\nO nacemento da Fegamp, con 17 membros fundadores, data do 7 de outubro de 1988, se ben a asemblea constitu\u00ednte foi celebrada o 7 de abril de 1989. Nesa asemblea resultou elixido presidente por unanimidade o alcalde de Ponteareas, Jos\u00e9 Castro \u00c1lvarez, que permaneceu no cargo ata 1992, ano no que foi substitu\u00eddo polo alcalde de Ribeira, Jos\u00e9 Luis Torres Colomer, que desempe\u00f1ar\u00eda as funci\u00f3ns de presidente ata 1995.\nNo seguinte cuadrienio e baixo a presidencia do alcalde de Quiroga, Julio \u00c1lvarez N\u00fa\u00f1ez, produciuse a fusi\u00f3n das tres entidades que defend\u00edan con voz propia e dende diferenciados e lex\u00edtimos puntos de vista os postulados da Administraci\u00f3n Local galega. Despois de meses de conversas e negociaci\u00f3ns, a antiga Federaci\u00f3n Galega de Municipios e Provincias (Fegamp), a Federaci\u00f3n de Concellos Galegos (FCG) e a Federaci\u00f3n Galega de Concellos Rurais (FCR) asinaron o 22 de abril de 1996 o denominado Protocolo de Fusi\u00f3n para unificar, baixo as siglas da Fegamp, a defensa dos intereses da Administraci\u00f3n Local galega.\nEste acto de fusi\u00f3n, celebrado no Parlamento de Galicia coa presenza das m\u00e1ximas autoridades auton\u00f3micas, marcou un punto de inflexi\u00f3n cara o reco\u00f1ecemento institucional da Fegamp como \u00fanico interlocutor v\u00e1lido diante doutras administraci\u00f3ns. Este protagonismo da federaci\u00f3n viuse reforzado co incremento dos afiliados, posto que a progresiva adhesi\u00f3n de t\u00f3dalas Entidades Locais galegas (os 314 concellos existentes daquela, catro deputaci\u00f3ns provinciais e nove entidades menores) converteu a Fegamp nun caso paradigm\u00e1tico en toda Espa\u00f1a da unidade de acci\u00f3n do municipalismo.\nA Fegamp adquiriu no ano 1990 a s\u00faa primeira sede social en Santiago de Compostela, pero sete anos m\u00e1is tarde mercou dun novo local na r\u00faa Varsovia (\u00c1rea Central), de m\u00e1is de mil metros \u00fatiles.\nDurante o mandato do alcalde de Ourense, Manuel Cabezas (1999-2003), a Fegamp conseguiu fixar a participaci\u00f3n de t\u00f3dolos concellos na recadaci\u00f3n l\u00edquida dos ingresos propios da Xunta de Galicia, reforzando a autonom\u00eda das facendas locais e posibilitando a consecuci\u00f3n de maiores cotas de eficacia na xesti\u00f3n municipal.\nO d\u00eda 4 de decembro de 2003, o alcalde de Ourense foi substitu\u00eddo como presidente da Fegamp polo alcalde de Lal\u00edn, Xos\u00e9 Crespo Iglesias, durante a celebraci\u00f3n da VI Asemblea Xeral, na que se definiron os obxectivos concretos para o horizonte dos vindeiros catro anos, sendo a m\u00e1xima aspiraci\u00f3n dos concellos galegos para este mandato o peche do denominado Pacto Local.\nNa VII asemblea resultou elixido como novo presidente o alcalde de Ames, Carlos Fern\u00e1ndez Castro que se caracterizou \u00f3 principio do seu mandato pola confrontaci\u00f3n co BNG.\nFunci\u00f3n.\nO funcionamento da Fegamp como entidade defensora dos intereses da Administraci\u00f3n Local galega as\u00e9ntase nos seguintes principios xerais: o fomento e a defensa da autonom\u00eda das Entidades Locais; a promoci\u00f3n, representaci\u00f3n e defensa dos intereses da Administraci\u00f3n Local diante doutras administraci\u00f3ns p\u00fablicas; a promoci\u00f3n e o desenvolvemento da cultura e da lingua galega no \u00e1mbito municipal; a reivindicaci\u00f3n ante os correspondentes poderes p\u00fablicos -cando o estime oportuno- de novas cotas competenciais para as Entidades Locais; o fomento da participaci\u00f3n cidad\u00e1 na vida local; o desenvolvemento e a consolidaci\u00f3n do esp\u00edrito europeo no \u00e1mbito local, baseado na autonom\u00eda e a solidariedade entre os Entes Locais; a defensa xudicial dos intereses da Administraci\u00f3n Local -se fose o caso- e as actuaci\u00f3ns necesarias diante do Tribunal Constitucional na defensa da autonom\u00eda local; e calquera outra acci\u00f3n que afecte ou incida de forma directa ou indirecta nos seus asociados ou na propia federaci\u00f3n."}
{"id": "26295", "revid": "1987", "url": "https://gl.wikipedia.org/wiki?curid=26295", "title": "Crecente F\u00e9rtil", "text": "O Crecente F\u00e9rtil \u00e9 unha rexi\u00f3n hist\u00f3rica no Oriente que abrangue o Antigo Exipto, o Levante, e Mesopotamia. A expresi\u00f3n \"Crecente F\u00e9rtil\" foi creada polo arque\u00f3logo da Universidade de Chicago James Henry Breasted en 1906 para describir o arco xeogr\u00e1fico formado polas \u00e1reas xeogr\u00e1ficas do Pr\u00f3ximo Oriente que van desde Elam e Mesopotamia ao leste, at\u00e9 Exipto e Nubia ao oeste, e chegando ao sur do C\u00e1ucaso e da Anatolia e \u00e1 Siria.\nHoxe en d\u00eda pref\u00edrese non empregar esta denominaci\u00f3n, xa que mestura indebidamente culturas heterox\u00e9neas e non se corresponde coas visi\u00f3ns do mundo que ti\u00f1an os habitantes destas culturas.\nBa\u00f1ado polos r\u00edos Nilo, Xord\u00e1n, \u00c9ufrates e Tigris e cubrindo unha superficie de entre 400.000 e 500.000\u00a0km\u00b2, a rexi\u00f3n est\u00e9ndese desde a costa oriental do mar Mediterr\u00e1neo a trav\u00e9s do norte do Deserto de Siria e polo Jazirah e Mesopotamia ata o Golfo P\u00e9rsico. Estas \u00e1reas corresp\u00f3ndense cos actuais Exipto, Israel, Palestina e L\u00edbano e partes de Xordania, Siria, Iraq, sueste de Turqu\u00eda e suroeste de Ir\u00e1n. A poboaci\u00f3n actual \u00e9 de 40 a 50 mill\u00f3ns de persoas.\nO Crecente F\u00e9rtil ten un arquivo impresionante de actividade humana pret\u00e9rita. Ademais de existir varios sitios arqueol\u00f3xicos con restos \u00f3seos e culturais do home pre-moderno (e.g. na cova de Kebara en Israel), de cazadores-recolectores do Plistoceno tard\u00edo e de cazadores-recolectores semisedentarios do Epipaleol\u00edtico (os Natufianos), esta \u00e1rea \u00e9 m\u00e1is co\u00f1ecida polos seus sitios arqueol\u00f3xicos relacionados coas orixes da agricultura. A zona occidental arredor dos r\u00edos Xord\u00e1n e \u00c9ufrates superior veu nacer os primeiros asentamentos agr\u00edcolas neol\u00edticos co\u00f1ecidos (denominados Neol\u00edtico precer\u00e1mico A), que data de hai uns 11.000 anos (e incl\u00fae sitios arqueol\u00f3xicos coma o de Xeric\u00f3). Esta rexi\u00f3n, ao longo de Mesopotamia (que est\u00e1 ao leste do Crecente F\u00e9rtil, entre os r\u00edos Tigris e \u00c9ufrates), tam\u00e9n veu a irrupci\u00f3n das m\u00e1is antigas sociedades complexas durante a Idade de Bronce. Tam\u00e9n nesta rexi\u00f3n hai evidencia antiga de escritura e da formaci\u00f3n de sociedades estatais. Isto f\u00edxolle ga\u00f1ar a esta rexi\u00f3n o sobrenome de \"O berce da Civilizaci\u00f3n.\"\nDesde a Idade de Bronce, a fertilidade natural da rexi\u00f3n ampliouse grandemente mediante obras de irrigaci\u00f3n, das que segue a depender gran cantidade da s\u00faa produci\u00f3n agr\u00edcola.\nSendo como son tan cruciais no crecemento da civilizaci\u00f3n no Crecente F\u00e9rtil, os r\u00edos non foron o \u00fanico factor da precocidade da zona. O Crecente F\u00e9rtil ti\u00f1a un clima que propiciaba a evoluci\u00f3n de moitas plantas anuais, que producen m\u00e1is sementes comest\u00edbeis c\u00e1s perennes, e a tremenda variedade de elevaci\u00f3n da rexi\u00f3n deu p\u00e9 a antigos experimentos de cultivo de moitas plantas comest\u00edbeis. O m\u00e1is importante, o Crecente F\u00e9rtil posu\u00eda os proxenitores salvaxes das oito especies importantes na agricultura antiga (isto \u00e9: os proxenitores salvaxes de d\u00faas variedades de trigo, cebada, li\u00f1o, garavanzo, ch\u00edcharo, lentella, ervella amarga), e de catro das cinco especies m\u00e1is importantes de animais domesticados - vacas, cabras, ovella, e porcos - e a quinta especie, o cabalo, viv\u00eda nas s\u00faas proximidades."}
{"id": "26296", "revid": "1131", "url": "https://gl.wikipedia.org/wiki?curid=26296", "title": "Abd al-Rahman I", "text": "Abd al-Rahman I (Abderram\u00e1n, Abd ar-Rahman ou \u2018Abd al-Rahm\u00e1n), nado en Damasco en 731 e finado en C\u00f3rdoba en 788, foi un Califa andalus\u00ed.\nFoi o fundador dunha dinast\u00eda musulm\u00e1 que gobernou al-Andalus por case tres s\u00e9culos, e membro da dinast\u00eda omeia, pois era neto de Hisham ibn Abd al-Malik, o d\u00e9cimo califa Omeia.\nTraxectoria.\nEra co\u00f1ecido como o \"emigrante\", tivo que fuxir de Damasco cando os ab\u00e1sidas derrotaron aos omeias e procurou refuxio en Palestina e Siria. A trav\u00e9s de Exipto chegou ao norte de \u00c1frica e despois de catro anos refuxiouse entre a tribo b\u00e9rber dos Nazca (Mauritania) da cal provi\u00f1a a s\u00faa nai. De a\u00ed pasa \u00e1 Pen\u00ednsula Ib\u00e9rica, onde contaba cun certo n\u00famero de partidarios e se sent\u00eda m\u00e1is a salvo da persecuci\u00f3n dos axentes ao servizo dos ab\u00e1sidas, que pretend\u00edan acabar con todos os membros da dinast\u00eda omeia.\nDesembarcou no porto de Almu\u00f1\u00e9car o 14 de agosto do 755, contando co apoio das tribos iemen\u00eds e sirias de al-Andalus. En marzo do 756 entrou en Sevilla e o 15 de maio derrotou ao emir Yusuf al-Fihri, entrou en C\u00f3rdoba e foi proclamado emir.\nDurante o seu reinado dedicouse a establecer un estado centralizado. Tivo que facer fronte a sublevaci\u00f3ns e revoltas inclu\u00edda a dalg\u00fans membros da s\u00faa familia. Protexeu os artistas e poetas, e foi ele mesmo autor de poes\u00edas. Recibiu o alcume de \"O Xusto\".\nTam\u00e9n, baixo o seu reinado, in\u00edciase a construci\u00f3n no ano 785 da Mesquita de C\u00f3rdoba sobre a localizaci\u00f3n da Bas\u00edlica visigoda de San Vicenzo M\u00e1rtir, que foi constru\u00edda no s\u00e9culo VI. No mesmo terreo in\u00edciase a edificaci\u00f3n do oratorio ou \"haram\" no ano 786.\nMorreu ap\u00f3s trinta e dous anos de reinado, deixando o trono ao seu fillo Hicham, en detrimento de Solim\u00e1n e de Abd-All\u00e1h, seus irm\u00e1ns mais vellos."}
{"id": "26297", "revid": "7592", "url": "https://gl.wikipedia.org/wiki?curid=26297", "title": "Abderram\u00e1n I", "text": ""}
{"id": "26298", "revid": "1131", "url": "https://gl.wikipedia.org/wiki?curid=26298", "title": "Hisham I", "text": "Hisham I (ou Hiksam I) pode referirse a:"}
{"id": "26299", "revid": "1131", "url": "https://gl.wikipedia.org/wiki?curid=26299", "title": "Abd al-Rahman II", "text": "Abd al-Rahman II, Abderram\u00e1n II, Abderrahman II ou 'Abd ar-Rahm\u0101n II, nado en 792 e finado en 852, foi un emir de C\u00f3rdoba.\nNeto de Abderram\u00e1n I, o seu mandato adoita ser referido como un per\u00edodo de gran florecemento cultural, cient\u00edfico, administrativo e econ\u00f3mico. Continuou as obras na mesquita de C\u00f3rdoba, iniciadas polo seu av\u00f3.\nO seu reinado foi unha \u00e9poca de relativa paz interna, a\u00ednda as\u00ed tivo que facer fronte a trece revoltas, en especial significativas as de M\u00e9rida e Toledo e a revolta dos moz\u00e1rabes (850-859), o que propiciou que as expedici\u00f3ns de saqueo cara aos reinos cristi\u00e1ns aconteceran cada ver\u00e1n, a presenza normando no 844 saldouse coa vitoria do ex\u00e9rcito do emir nas proximidades de Sevilla."}
{"id": "26300", "revid": "709", "url": "https://gl.wikipedia.org/wiki?curid=26300", "title": "Hiksam I", "text": ""}
{"id": "26301", "revid": "624", "url": "https://gl.wikipedia.org/wiki?curid=26301", "title": "Hattusha", "text": ""}
{"id": "26302", "revid": "17467", "url": "https://gl.wikipedia.org/wiki?curid=26302", "title": "Abderram\u00e1n II", "text": ""}
{"id": "26303", "revid": "1131", "url": "https://gl.wikipedia.org/wiki?curid=26303", "title": "Abd al-Rahman III", "text": "Abd al-Rahman III ou Abderram\u00e1n III, nado en C\u00f3rdoba en 889 e finado en 961, foi o oitavo emir de C\u00f3rdoba e, despois, o primeiro califa de al-\u00c1ndalus (de 912 a 961). \u00c9 considerado o maior e m\u00e1is exitoso dos pr\u00edncipes da dinast\u00eda Omeia na Pen\u00ednsula Ib\u00e9rica.\nTraxectoria.\nAscendeu \u00f3 trono apenas con vinte e dous anos e reinou cerca de medio s\u00e9culo. A s\u00faa vida est\u00e1 de tal forma identificada co goberno do seu estado que acabamos por ter m\u00e1is material biogr\u00e1fico sobre o seu antecesor Abderram\u00e1n I, que sobre si, innegablemente m\u00e1is importante no plano hist\u00f3rico. Era neto de Abdallah ibn Muhammad, outro gran l\u00edder hisp\u00e1nico dos Omeias, a quen sucedeu. Estableceu o paso do emirato o califato de C\u00f3rdoba no ano 929. O emir Abd-al-Rahman III decidiu proclamarse Califa, cargo no que que conflu\u00edan o poder pol\u00edtico e o relixioso. Al-\u00c1ndalus xa era completamente independente de Bagdad.\nChegou ao trono nunha \u00e9poca en que toda a pen\u00ednsula estaba inzada por m\u00e1is dunha xeraci\u00f3n de conflitos tribais entre \u00e1rabes e de escaramuzas entre musulm\u00e1ns e descendentes hisp\u00e1nicos. A maior parte da poboaci\u00f3n, de orixe hisp\u00e1nica, composta por renegados e cristi\u00e1ns, asumidos ou non, era favor\u00e1bel \u00e1 ascensi\u00f3n ao poder dun gobernante poderoso que os protexese contra a aristocracia \u00e1rabe. Esta \u00faltima, composta por nobres musulm\u00e1ns, compu\u00f1a o principal n\u00facleo de oposici\u00f3n a Abderram\u00e1n. Logo a seguir, vi\u00f1an os fat\u00edmidas do Exipto e Norte de \u00c1frica, que reclamaban o Califado, xustificando a pretensi\u00f3n coa s\u00faa descendencia do profeta Mahoma, procurando estender o seu poder a todo o mundo musulm\u00e1n. Abderram\u00e1n conseguiu facer face a todos estes adversarios grazas ao apoio dun ex\u00e9rcito mercenario, tam\u00e9n constitu\u00eddo por cristi\u00e1ns. De feito, foi co\u00f1ecido pola s\u00faa tolerancia para coa comunidade cristi\u00e1 e xudaica.\nF\u00edxolles fronte aos fat\u00edmidas, por un lado ao apoiar os seus inimigos, en \u00c1frica e, por outro lado, reclamando o Califato para el mesmo. Ao declarar o Califato de C\u00f3rdoba, estaba a quebrar, efectivamente, todos os lazos que o un\u00edan aos califas exipcios e sirios. Os seus ascendentes content\u00e1ranse apenas co t\u00edtulo de emir (pr\u00edncipe). Na altura, acept\u00e1base que apenas o gobernante das cidades santas de Meca e Medina pod\u00eda reclamar tal t\u00edtulo. A forza da tradici\u00f3n estaba, con todo, moi esbatida, de modo que Abd-ar-Rahman se fixo proclamar sucesor do Profeta (califa) e pr\u00edncipe dos crentes (amir al-Mu'minin) a 16 de xaneiro de 929, ga\u00f1ando un prestixio sen precedentes para un l\u00edder musulm\u00e1n en Europa, tanto entre os seus s\u00fabditos hisp\u00e1nicos como en \u00c1frica. Foi nesa data que asumiu a s\u00faa al-kunya an-Nasir li-Din Allah (vencedor en nome de Allah).\nA s\u00faa principal misi\u00f3n, foi a unificaci\u00f3n de al-Andalus, tendo para iso sometido os rebeldes andaluces, no sur e centro da pen\u00ednsula. Un ano ap\u00f3s proclamarse califa, emprendeu a s\u00faa maior campa\u00f1a militar, contra Ibn Hafs\u016bn, a quen tomou Sevilla e Alxeciras. Conquistou Bobastro (onde pontificaba ibn Hafs\u016bn), Badaxoz (o dominio dos banu Marwan), onde se centraba a maior parte dos seus opositores, en 928; en 933 conquistou o \u00faltimo reduto deste, en Toledo. Loitou contra os reis cristi\u00e1ns do norte, apoderouse de Osma, de San Esteban de Gormaz. En resposta aos ataques do rei de Le\u00f3n Ordo\u00f1o II, venceu os reis de Le\u00f3n e Navarra, na Batalla de Valdejunquerra, a 26 de xullo de 920 e saqueou Pamplona.\nO Califado de C\u00f3rdoba entrou nunha \u00e9poca de gran prosperidade econ\u00f3mica e prestixio mundial. \u00c9 diso exemplo a cantidade de moedas de ouro e de prata cu\u00f1adas por Abderram\u00e1n. O conxunto de obras p\u00fablicas e medidas administrativas foron tam\u00e9n moi eloxiadas ao longo da historia. Os pobos m\u00e1is distantes da \u00e9poca fix\u00e9ronlle homenaxe por diversas veces. Foi o fundador da escola de medicina de C\u00f3rdoba.\nFoi derrotado en 939 polo rei cristi\u00e1n Ramiro II en Simancas (ou Allandega, segundo as cr\u00f3nicas musulm\u00e1s), dada \u00e1 traiz\u00f3n dos nobres \u00e1rabes do seu propio ex\u00e9rcito. A\u00ednda que esta derrota tivera consecuencias definitivas na carreira militar de Abderram\u00e1n, os cristi\u00e1ns non se aproveitaron moito dela. De feito, ante as divisi\u00f3ns subsecuentes entre estes, non se demorou moito at\u00e9 que os cristi\u00e1ns lle volvesen a prestar homenaxe en C\u00f3rdoba."}
{"id": "26304", "revid": "5467", "url": "https://gl.wikipedia.org/wiki?curid=26304", "title": "Abderram\u00e1n III", "text": ""}
{"id": "26306", "revid": "85894", "url": "https://gl.wikipedia.org/wiki?curid=26306", "title": "Santiso, Lal\u00edn", "text": "San Rom\u00e1n de Santiso \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 256 habitantes (128 mulleres e 128 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 290 habitantes.\nSantiso foi a primeira parroquia do concello de Lal\u00edn en realizar a concentraci\u00f3n parcelaria en 1989 e na que naceron o \u00faltimo alcalde republicano de Lal\u00edn, Xes\u00fas Golmar, e o actor e director Juan Orol.\nPatrimonio.\nO castro de Santiso est\u00e1 no lugar de Eirexe. P\u00f3dense distinguir pequenas elevaci\u00f3ns do terreo que parecen delimitar o trazado do recinto, do sector norte do xacemento. A estimaci\u00f3n das medidas do xacemento ser\u00eda duns 100 m de di\u00e1metro.\nA igrexa de San Rom\u00e1n de Santiso \u00e9 barroca, coroada con bala\u00fastre sen pin\u00e1culos. Conserva un anaco de baldaquino.\nA Casa de Vel\u00f3n \u00e9 unha casa grande, con patio central, capela e pombal."}
{"id": "26307", "revid": "25871", "url": "https://gl.wikipedia.org/wiki?curid=26307", "title": "Sello, Lal\u00edn", "text": "Santiago de Sello \u00e9 unha parroquia que se localiza no concello de Lal\u00edn. Segundo IGE, en 2008 ti\u00f1a 336 habitantes (171 mulleres e 165 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 363 habitantes.\nLimita coas parroquias de Filgueira, Erbo, Berm\u00e9s, Goi\u00e1s, Palmou e Santiso. A altitude m\u00e1xima \u00e9 de 560 metros. Dista 4 quil\u00f3metros da vila de Lal\u00edn, capital do concello. O seu c\u00f3digo postal \u00e9 36517.\nEconom\u00eda.\nUnha gran parte dos habitantes da parroquia ded\u00edcase \u00e1 agricultura e \u00e1 gander\u00eda, sendo as explotaci\u00f3ns de tama\u00f1o medio. Actualmente, a parroquia at\u00f3pase nos tr\u00e1mites de inicio dunha futura concentraci\u00f3n parcelaria.\nEntre a d\u00e9cada de 1960 e a de 1990 estivo instalada na parroquia de Sello unha importante f\u00e1brica de cer\u00e1mica dedicada \u00e1 produci\u00f3n de ladrillo.\nAntigamente esta parroquia era co\u00f1ecida pola fabricaci\u00f3n de tella de maneira artesanal, en fornos improvisados, como complemento \u00e1 actividade agraria. Motivo polo cal aos seus habitantes se lles deu en alcumar como \"barrosos\", denominaci\u00f3n xa en desuso. Aquelas familias dedicadas \u00e1 produci\u00f3n deste tipo de cer\u00e1mica cubr\u00edan as s\u00faas casas con aquelas tellas con pouca sa\u00edda comercial (ent\u00e9ndase isto, como pouco ou moi cocidas, de tonalidade distinta \u00e1 habitual etc), polo que ata hai pouco tempo os tellados de moitas casas posu\u00edan un aspecto pintoresco."}
{"id": "26308", "revid": "5863", "url": "https://gl.wikipedia.org/wiki?curid=26308", "title": "Soutolongo, Lal\u00edn", "text": "Santa Mar\u00eda de Soutolongo \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 290 habitantes (156 mulleres e 134 homes), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 331 habitantes.\nNesta parroquia fundouse a Banda de m\u00fasica de Soutolongo e naceron os pol\u00edticos Francisco Gil Taboada e Manuel Ferreiro Panadeiro.\nHistoria.\nA parroquia aparece citada como nunha doaz\u00f3n feita \u00e1 igrexa de Compostela en 1108 e crese que xa por ent\u00f3n ti\u00f1an aqu\u00ed o seu castelo residencia os se\u00f1ores de Arias do Deza.\nPatrimonio.\nO castro de Vilar est\u00e1 composto por un recinto central, cun amplo antecastro que se desenvolve cara ao sueste. As s\u00faas dimensi\u00f3n son: no eixo NL-SO mide 87 m polo interior e uns 100 m ao exterior; contando as estruturas exteriores \u00e1 coroa chega aos 120 m. No eixo NO-SL mide uns 50 m no interior e 65 m polo exterior. O total do xacemento chega aos 160 m. A coroa est\u00e1 defendida por un terrapl\u00e9n artificial na s\u00faa metade leste, mentres que na zona oeste aproveita o terrapl\u00e9n natural cunha forte pendente cara ao r\u00edo. No sector sueste hai un parapeto de terra defendendo a coroa, cunha altura m\u00e1xima duns 2 m dende o interior.\nO pazo de Des ocupa unha superficie de 1.000 metros cadrados sobre un soar do s\u00e9culo XV. No conxunto arquitect\u00f3nico destaca o edificio central de tres corpos de corte neocl\u00e1sico. Mandouno constru\u00edr Francisco Gil Taboada, Vicerrei do Per\u00fa e Director Xeral da Armada.\nA igrexa parroquial \u00e9 dun sobrio barroco, no seu interior hai dous sepulcros pegados e outros dous con estatuas xacentes correspondentes aos se\u00f1ores de Des. No muro exterior p\u00f3dese ver o seu escudo e os seus retratos murais na sancrist\u00eda.\nOutras casas fidalgas son a de Vi\u00f1oa e a dos Infanz\u00f3ns, na que naceu Benito Varela J\u00e1come."}
{"id": "26309", "revid": "5863", "url": "https://gl.wikipedia.org/wiki?curid=26309", "title": "Val do Carrio, Lal\u00edn", "text": "Santo Andr\u00e9 de Val do Carrio \u00e9 unha parroquia que se localiza no concello de Lal\u00edn. Segundo o IGE ene 2011 ti\u00f1a 61 habitantes (32 homes e 29 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 74 habitantes.\nHistoria.\nO medievalista Ventura Ca\u00f1izares del Rey identifica esta parroquia coa vila de Ovali, doada en 968 ao mosteiro de Antealtares, e o lugar de Abonxo co de \"Abaonio\". Nas s\u00faas inmediaci\u00f3ns top\u00e1ronse mu\u00ed\u00f1os de man, cer\u00e1mica e outros obxectos.\nA Pena de Ouro debe o seu nome ao achado dun tesouro cando se abriu a estrada Lal\u00edn-Vila de Cruces.\nPatrimonio.\nO Pazo de Val do Carrio, chamado A Casagrande, foi fundado no s\u00e9culo XVI como un v\u00ednculo da Casa de Cercio, \u00e9 un dos m\u00e1is brasonados da Galicia interior, presenta sete escudos coas armas dos Castro, Gil, Varela, Gund\u00edn, Salgado, Taboada, Deza, Camba, L\u00f3pez de Lemos. A casa-torre foi restaurada ao final dos anos setenta.\nA igrexa parroquial, constru\u00edda no s\u00e9culo XVIII como capela familiar, \u00e9 sinxela pero de elegante factura."}
{"id": "26310", "revid": "5863", "url": "https://gl.wikipedia.org/wiki?curid=26310", "title": "A Veiga, Lal\u00edn", "text": "San Ram\u00f3n da Veiga \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 95 habitantes (51 homes e 44 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 125 habitantes.\nHistoria.\nA Veiga \u00e9 a \u00fanica parroquia de nova creaci\u00f3n no concello dende a reordenaci\u00f3n diocesana de 1893. Pertenceu a Goi\u00e1s, e o lugar de Carballeda que lle foi adxudicado, foi antes de Moimenta.\nNesta parroquia naceu o ling\u00fcista C\u00e9sar Oro Garc\u00eda.\nPatrimonio.\nO castro da Veiga ou da Ponte lev\u00e1ntase sobre un mont\u00edculo entre dous cursos de auga. Consta dun \u00fanico recinto de forma case circular, a\u00ednda que cun pequeno alongamento cara ao sur. O recinto, no seu eixo N-S, mide 65 m ao interior e 85 ao exterior. No eixo L-O mide 60 m no interior e 80 m ao exterior. Est\u00e1 defendido en todo o seu per\u00edmetro por un terrapl\u00e9n que se contin\u00faa cun forte declive natural cara ao r\u00edo polo oeste, norte e leste da estrutura. O seu punto m\u00e1is vulnerable, ao sueste, est\u00e1 reforzado cun foxo duns cinco metros de ancho. O foxo foi escavado nun punto onde existe un afloramento rochoso de xisto que funcionar\u00eda como parapeto natural. Moi posiblemente a entrada orixinal ao recinto coincidir\u00eda con este punto.\nA igrexa de San Ram\u00f3n da Veiga \u00e9 de factura neocl\u00e1sica, con torre barroca, constru\u00edda sobre a que foi antiga capela -santuario de San Ram\u00f3n- que segue celebrando a s\u00faa romar\u00eda do San Ram\u00f3n.\nO cruceiro das Procesi\u00f3ns ten d\u00faas imaxes e os s\u00edmbolos da paix\u00f3n."}
{"id": "26311", "revid": "5863", "url": "https://gl.wikipedia.org/wiki?curid=26311", "title": "Vilanova, Lal\u00edn", "text": "San Xo\u00e1n de Vilanova \u00e9 unha parroquia que se localiza no concello de Lal\u00edn. Segundo o INE en 2009 ti\u00f1a 223 habitantes, distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 275 habitantes.\nPatrimonio.\nO castro de Vilanova consta dun recinto de forma oval irregular. O eixo NL-SO, mide uns 110 m no interior e 120 m no exterior. O eixo NO-SL mide 90 m no interior e 100 m exterior, no punto m\u00e1is ancho. Todo o per\u00edmetro est\u00e1 protexido por un terrapl\u00e9n aparentemente de terra, a\u00ednda que nalg\u00fans puntos se aprecia a existencia de pedra. Na zona sueste e na sur hai muros de pedra, de cachotar\u00eda de xisto, que non alcanzan toda a extensi\u00f3n do terrapl\u00e9ns e non parecen relacionados claramente coa estrutura orixinal. No interior da coroa destaca un afloramento rochoso bastante prominente que funciona como unha especie de parapeto, pois o forte desnivel no sueste foi aproveitado para reforzar as defensas. Precisamente neste sector, ao sur do recinto, \u00e9 onde est\u00e1 a entrada mediante a interrupci\u00f3n do terrapl\u00e9n."}
{"id": "26312", "revid": "1131", "url": "https://gl.wikipedia.org/wiki?curid=26312", "title": "Vilatuxe, Lal\u00edn", "text": "San Lourenzo de Vilatuxe \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 628 habitantes (330 mulleres e 298 homes), distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 796 habitantes.\nServizos.\nConta cun colexio, o CEIP Vicente Arias de la Maza e un auditorio, no cal te\u00f1en lugar os ensaios da Banda de m\u00fasica de Vilatuxe.\nHistoria.\nVilatuxe estaba na ruta do cami\u00f1o dos arrieiros que se dirix\u00edan a Santiago procedentes do Ribeiro, por iso a s\u00faa econom\u00eda estaba baseada nos mercados, nas pousadas e na fabricaci\u00f3n queixos e manteigas.\nHoubo unha importante feira, a feira dos Carballi\u00f1os, que desapareceu nos anos corenta.\nEn 2010 retomouse esta feira celebr\u00e1ndose anualmente o segundo domingo de maio, recuper\u00e1ronse antigas tradici\u00f3ns e hai mercado de artes\u00e1ns e feira ao xeito tradicional.\nPatrimonio.\nO castro de Vilatuxe est\u00e1 conformado por un \u00fanico recinto de forma ovalada. O seu eixo maior ten unha disposici\u00f3n NL-SO e mide 125 m, no seu per\u00edmetro interior e 160 m no exterior. No seu eixo menor mide 100 m no interior e 130 no exterior. O sistema defensivo est\u00e1 conformado por un parapeto duns 3 m ou 4 m de ancho que bordea todo o per\u00edmetro e que ten unha ca\u00edda bastante pronunciada cara ao interior do recinto duns 3 m. O parapeto parece feito de terra; con todo, nalg\u00fan punto que puido ser inspeccionado pola ausencia de vexetaci\u00f3n, parece presentar pedra tam\u00e9n, e incluso non se pode descartar a existencia dunha estrutura muraria asociada a el, tendo en conta a disposici\u00f3n dalgunhas desas pedras.\nA igrexa, constru\u00edda a finais do s\u00e9culo XIX, ten unha torre barroca. Na arquitectura local destacan un raro exemplar de h\u00f3rreo de esquina e as casas grandes de Outeiro e Pita, que conservan elementos do seu pasado fidalgo."}
{"id": "26313", "revid": "85894", "url": "https://gl.wikipedia.org/wiki?curid=26313", "title": "Xax\u00e1n, Lal\u00edn", "text": "Santa Mar\u00eda da Saleta de Xax\u00e1n \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 182 habitantes (98 mulleres e 84 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 187 habitantes.\nHistoria.\nA antiga parroquia de San Cristovo da Pena desapareceu na reforma parroquial de 1890 coa creaci\u00f3n da parroquia de Santa Mar\u00eda das Dores de Lal\u00edn. Erixiuse como nova cabeza da fregues\u00eda a aldea de Xax\u00e1n, edificouse un novo templo e d\u00e9uselle un novo titular, Santa Mar\u00eda da Saleta. O antigo patr\u00f3n, San Cristovo, segue a ser festexado no novo templo (a igrexa). Na capela tam\u00e9n hai outro patr\u00f3n, San Bieito, cunha gran romar\u00eda.\nNesta parroquia naceu o alcalde de Lal\u00edn Xos\u00e9 Crespo.\nPatrimonio.\nO castro de Xax\u00e1n, tam\u00e9n chamado da Pena ou de Barreira, \u00e9 de pequenas dimensi\u00f3ns. Ten unha planta circular que presenta as seguintes medidas: no eixo N-S mide 18 m no interior e uns 35 m no exterior. Se se incl\u00fae o foxo, \u00e9 de 46 m. No eixo O-L mide 22 m no interior e 42 m polo exterior. A altura m\u00e1xima acadada \u00e9 duns 1,5 m, no lado leste."}
{"id": "26314", "revid": "5863", "url": "https://gl.wikipedia.org/wiki?curid=26314", "title": "A Xesta, Lal\u00edn", "text": "San Fiz da Xesta \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 252 habitantes (127 homes e 125 mulleres), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 271 habitantes.\nPatrimonio.\nAdemais da igrexa parroquial, de sobria feitura, destaca a casa local dos Crespo.\nHai unha pequena fervenza, que forman as augas do r\u00edo Asneiro.\nFestas.\nO patr\u00f3n da parroquia \u00e9 San Fiz, pero o refraneiro popular proclama a fama da romar\u00eda da Virxe do Carme: \u201cFesta por festa o Carme da Xesta\u201d. A Virxe \u00e9 venerada nunha pequena capela, o d\u00eda da festa fac\u00edase subir un gran fol confeccionado por unha familia da parroquia.\nActividade cultural.\nNesta parroquia tivo a s\u00faa sede a Banda de m\u00fasica da Xesta."}
{"id": "26315", "revid": "23204", "url": "https://gl.wikipedia.org/wiki?curid=26315", "title": "Zobra, Lal\u00edn", "text": "Santa Mari\u00f1a de Zobra \u00e9 unha parroquia que se localiza no concello de Lal\u00edn. Segundo o IGE en 2011 ti\u00f1a 152 habitantes (81 mulleres e 71 homes), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 185 habitantes.\nHistoria.\nNesta parroquia o Mosteiro de Aciveiro tivo unha granxa priorado con terras e colonos; neste se\u00f1or\u00edo sucedeulles a Casa de Chedas, que segue presidindo a arquitectura local.\nPatrimonio.\nA igrexa parroquial de Santa Mari\u00f1a de Zobra, con f\u00e1brica orixinal no s\u00e9culo XII, \u00e9 obra dos canteiros locais. Tam\u00e9n ofrece interese a Casa de Cabana, que estivo vinculada ao Pazo de Des, en Soutolongo."}
{"id": "26316", "revid": "54334", "url": "https://gl.wikipedia.org/wiki?curid=26316", "title": "Antas, A Lama", "text": "Santiago de Antas \u00e9 unha parroquia que se localiza na parte central do concello da Lama. Segundo o IGE en 2010 ti\u00f1a 296 habitantes (131 homes e 165 mulleres), 27 menos ca en 1999.\nToponimia.\nO top\u00f3nimo de Antas procede da voz latina \"anta\" 'marco', 'columna' e pode facer referencia a marcos de pedra para dividir leiras e outras propiedades. Noutra v\u00eda, poder\u00eda proceder dos restos megal\u00edticos existentes na parroquia, xa que s\u00e1bese que os dolmens son chamados antas.\nPoboaci\u00f3n.\nA poboaci\u00f3n est\u00e1 bastante repartida. A aldea m\u00e1is poboada \u00e9 Ramallal, con 74 habitantes."}
{"id": "26317", "revid": "5863", "url": "https://gl.wikipedia.org/wiki?curid=26317", "title": "A Barcia do Seixo, A Lama", "text": "Santa Ana da Barcia do Seixo \u00e9 unha parroquia que se localiza no concello da Lama. Segundo o padr\u00f3n municipal de 2013 ti\u00f1a 285 habitantes (153 mulleres e 132 homes), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 308 habitantes."}
{"id": "26318", "revid": "85894", "url": "https://gl.wikipedia.org/wiki?curid=26318", "title": "Covelo, A Lama", "text": "San Sebasti\u00e1n de Covelo \u00e9 unha parroquia que se localiza no concello pontevedr\u00e9s da Lama na comarca de Pontevedra. Segundo o IGE en 2011 ti\u00f1a 271 habitantes (150 mulleres e 121 homes), distribu\u00eddos en 12 entidades de poboaci\u00f3n, o que sup\u00f3n un descenso en relaci\u00f3n ao ano 1999 cando ti\u00f1a 282 habitantes."}
{"id": "26319", "revid": "5863", "url": "https://gl.wikipedia.org/wiki?curid=26319", "title": "Escuadra, A Lama", "text": "San Lourenzo de Escuadra \u00e9 unha parroquia que se localiza no concello da Lama. Segundo o IGE en 2009 ti\u00f1a 178 habitantes (100 mulleres e 78 homes), un menos ca en 1999. Ten once entidades de poboaci\u00f3n."}
{"id": "26320", "revid": "5863", "url": "https://gl.wikipedia.org/wiki?curid=26320", "title": "Gaxate, A Lama", "text": "San Pedro de Gaxate \u00e9 unha parroquia que se localiza no concello da Lama. Segundo o padr\u00f3n municipal en 2013 ti\u00f1a 204 habitantes (105 mulleres e 99 homes), 17 m\u00e1is ca en 2004. Ten doce entidades de poboaci\u00f3n.\nXentilicio.\nO seu xentilicio \u00e9 gaxateiro.\nXeograf\u00eda.\nA parroquia est\u00e1 ba\u00f1ada polo r\u00edo Oitav\u00e9n. Sit\u00faase xunto a Verducido, \u00f3 sur do concello. Limita ao norte con Xende e ao oeste con Forz\u00e1ns (Ponte Caldelas).\nDemograf\u00eda.\nOs habitantes desta parroquia van minguando co paso do tempo, debido \u00e1 emigraci\u00f3n das s\u00faas xentes a Portugal, Brasil e Europa, na s\u00faa maior\u00eda. Proba deste feito son as m\u00faltiples evidencias arquitect\u00f3nicas que podemos admirar, como os pazos ou as casas se\u00f1oriais, algunhas de estilo indiano. Os seus habitantes, con nostalxia, a\u00ednda lembran os anos dourados de Gaxate, onde abundaban as tardes de festa e cine, as xuntanzas, faladoiros e os primeiros paseos en coche.\nHistoria.\nOs restos arqueol\u00f3xicos achados no castro de Gaxate indican que foi unha zona habitada dende tempos remotos.\nDurante o feudalismo, os nobres ocupaban o poder e posu\u00edan ostentosas casas que a\u00ednda hoxe se poden atopar. M\u00e1is tarde, no s\u00e9culo XV, Gaxate pertenceu ao Condado de Soutomaior, e crese que Pedro Madruga e a s\u00faa esposa Dona Urraca tiveron casa en Gaxate.\nGaxate era un lugar innovador, foi a primeira parroquia do municipio e unha das primeiras da provincia que contou con luz el\u00e9ctrica grazas \u00e1 enerx\u00eda xerada por unha f\u00e1brica de electricidade al\u00ed situada."}
{"id": "26321", "revid": "5863", "url": "https://gl.wikipedia.org/wiki?curid=26321", "title": "A Lama, A Lama", "text": "San Salvador da Lama \u00e9 unha parroquia que se localiza no concello da Lama. Segundo o padr\u00f3n municipal de 2013 ti\u00f1a 649 habitantes (341 homes e 308 mulleres), cinco m\u00e1is ca en 2004. Ten 22 entidades de poboaci\u00f3n.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "26322", "revid": "5863", "url": "https://gl.wikipedia.org/wiki?curid=26322", "title": "Seixido, A Lama", "text": "San Bartolomeu de Seixido \u00e9 unha das parroquias do concello da Lama. Segundo o padr\u00f3n municipal de 2011 ti\u00f1a 347 habitantes (182 mulleres e 165 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 374 habitantes."}
{"id": "26323", "revid": "98629", "url": "https://gl.wikipedia.org/wiki?curid=26323", "title": "Verducido, A Lama", "text": "San Marti\u00f1o de Verducido \u00e9 unha parroquia que se localiza no concello pontevedr\u00e9s da Lama. Segundo o padr\u00f3n municipal en 2013 ti\u00f1a 216 habitantes (106 mulleres e 110 homes), un m\u00e1is ca en 2004. Ten once entidades de poboaci\u00f3n.\nLimita ao leste coa fregues\u00eda de Abelenda (Avi\u00f3n), ao sur coa de Barcia de Mera (Covelo), ao oeste coa de Fornelos de Montes e ao norte coa de Antas.\nHistoria.\nSan Marti\u00f1o de Verducido aparece citada con 63 parroquianos nas \"Relaciones de vecindario mandadas por los corregidores, gobernadores, alcaldes y otras justicias, a petici\u00f3n de S.M., para el mejor repartimiento de los moriscos de Granada\" (decembro de 1570 - xullo de 1571). No \"Catastro de Ensenada\" aparece como pertencente ao se\u00f1or\u00edo da Casa de Soutomaior, anexa \u00e1 xurisdici\u00f3n de Soutomaior e suxeita \u00e1 xustiza que o citado duque nomeaba.\nDespois dun longo proceso iniciado en 1739 na Laxe, en 1785 o bispo da diocese de Tui Domingo Fern\u00e1ndez Angulo creou as parroquias de San Bartolomeu de Xesta, Santa Mar\u00eda das Estacas e San Xos\u00e9 da Laxe, separ\u00e1ndoas da matriz de Verducido.\nPatrimonio.\nO actual templo parroquial que data do s\u00e9culo XVIII, substitu\u00edu un outro edificio anterior do que, posibelmente, fican como \u00fanicas pegadas d\u00faas imaxes de granito policromado, representando unha a San Bieito e a outra a unha Virxe co Menino no Colo. Esta segunda imaxe, actualmente na sancrist\u00eda e co\u00f1ecida como Santa da Fonte ou das Augas, \u00e9 probabelmente unha virxe tardo-g\u00f3tica na que xa agroman algunhas influencias da arte flamenga. A imaxe presenta a Virxe coroada, ergueita, ofrec\u00e9ndolle ao meni\u00f1o Xes\u00fas, sentado no seu colo, unha pequena esfera coa man dereita (un s\u00edmbolo da divindade, unha alegor\u00eda do mundo ou, sinxelamente, un froito). Destaca o longu\u00edsimo cabelo da Virxe caendo polos ombreiros e baixando case ata os c\u00f3bados. Este longo cabelo at\u00f3pase, f\u00f3ra de Galiza, no treito final do s\u00e9culo XV e no primeiro terzo do s\u00e9culo XVI, naquelas obras de influencia flamenga, especialmente na pintura e nas tallas dos retablos. Posteriormente esta imaxe da Virxe, co cabelo tan longo, ser\u00e1 habitual nas representaci\u00f3ns de pintores espa\u00f1ois da primeira metade do s\u00e9culo XVII (Zurbar\u00e1n, Murillo e disc\u00edpulos). As s\u00faas formas son arcaizantes, resolv\u00e9ndose en base a figuras xeom\u00e9tricas e a repetici\u00f3n mec\u00e1nica e, \u00e1s veces, pouco afortunada de clich\u00e9s (as ondas dos bordos dos grosos panos e os tubos de \u00f3rgano que dese\u00f1an os pregues da roupa). As figuras, frontais e r\u00edxidas, incapaces de romper o bloque no que foron esculpidas apl\u00e1stanse dentro del, sen crear apenas espazo, xerando esa inorganicidade do meni\u00f1o, que m\u00e1is que sentar semella que quere pular dos brazos da nai.\nNo arco triunfal do templo parroquial aparece a seguinte inscrici\u00f3n: . Hai unha segunda inscrici\u00f3n na varanda da fermosa torre do campanario de dif\u00edcil lectura, mas da que parece poder extraese a data de 1790 como a de finalizaci\u00f3n da torre.\nNo adro da igrexa est\u00e1n soterrados os bispos cat\u00f3licos Francisco Garrido de la Vega (1713-1776) e Francisco Antonio Alb\u00e1n Barreiro (1764-1837), ambos os dous nados na parroquia."}
{"id": "26324", "revid": "5863", "url": "https://gl.wikipedia.org/wiki?curid=26324", "title": "Xende, A Lama", "text": "San Paulo de Xende \u00e9 unha parroquia do concello pontevedr\u00e9s da Lama, no arciprestado de Oitav\u00e9n e diocese de Tui-Vigo. Segundo o padr\u00f3n municipal en 2013 ti\u00f1a 95 habitantes (55 mulleres e 40 homes), 23 menos ca en 2004. Ten sete entidades de poboaci\u00f3n.\nXeograf\u00eda.\nDista 3,5\u00a0km da capital municipal, coa que se comunica por unha estrada comarcal. Xende limita \u00f3 norte coa parroquia de Antas, \u00f3 sur con Gaxate e Verducido, \u00f3 leste con Xesta e \u00f3 oeste coa Lama e Gaxate. Os seus principais accidentes xeogr\u00e1ficos son o r\u00edo Xesta, o regato das Fonti\u00f1as e os montes Alto das Fonti\u00f1as (672 m), Couto do Carro (649 m) e Casavella (725 m)."}
{"id": "26325", "revid": "5863", "url": "https://gl.wikipedia.org/wiki?curid=26325", "title": "Xesta, A Lama", "text": "San Bartolomeu de Xesta \u00e9 unha parroquia que se localiza no concello da Lama. Segundo o padr\u00f3n municipal de 2004 ti\u00f1a 349 habitantes (188 mulleres e 161 homes), distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 300 habitantes."}
{"id": "26327", "revid": "5863", "url": "https://gl.wikipedia.org/wiki?curid=26327", "title": "Ard\u00e1n, Mar\u00edn", "text": "Santa Mar\u00eda de Ard\u00e1n \u00e9 unha parroquia que se localiza no concello de Mar\u00edn. Segundo o IGE en 2014 ti\u00f1a 1591 habitantes (761 homes e 830 mulleres), 114 menos ca en 2004 (871 mulleres e 834 homes) e 176 menos ca en 1999. Ten trece entidades de poboaci\u00f3n."}
{"id": "26328", "revid": "85894", "url": "https://gl.wikipedia.org/wiki?curid=26328", "title": "O Campo, Mar\u00edn", "text": "Santa Mar\u00eda do Campo \u00e9 unha parroquia que se localiza no concello de Mar\u00edn. Segundo o padr\u00f3n municipal de 2004 ti\u00f1a 374 habitantes (199 mulleres e 174 homes), distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 373 habitantes. Segundo o IGE, no 2014 a s\u00faa poboaci\u00f3n descendera ata os 344 habitantes, sendo 173 homes e 171 mulleres.\nPatrimonio.\nA igrexa parroquial \u00e9 un templo de orixe rom\u00e1nica, de finais do s\u00e9culo XII e comezos do XIII. Desa \u00e9poca cons\u00e9rvase un arco triunfal no interior, rudo, estreito e apuntado, a trav\u00e9s do que se accede ao presbiterio rectangular. A nave \u00e9 do s\u00e9culo XVI, mantendo unhas pinturas murais g\u00f3ticas en mal estado de conservaci\u00f3n. Pertenceu \u00e1 Encomenda de San Xo\u00e1n."}
{"id": "26329", "revid": "119993", "url": "https://gl.wikipedia.org/wiki?curid=26329", "title": "Mar\u00edn (San Xi\u00e1n), Mar\u00edn", "text": "San Xi\u00e1n de Mar\u00edn \u00e9 unha parroquia que se localiza no concello de Mar\u00edn. Segundo o padr\u00f3n municipal de 2004 ti\u00f1a 2.819 habitantes (1.431 mulleres e 1.388 homes), distribu\u00eddos en 28 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.937 habitantes. Segundo o IGE, no 2014 a s\u00faa poboaci\u00f3n descendera ata os 2.715 habitantes, sendo 1.350 homes e 1.365 mulleres."}
{"id": "26330", "revid": "5863", "url": "https://gl.wikipedia.org/wiki?curid=26330", "title": "Mar\u00edn (Santa Mar\u00eda do Porto), Mar\u00edn", "text": "Santa Mar\u00eda do Porto de Mar\u00edn \u00e9 unha parroquia que se localiza no concello de Mar\u00edn, no seu n\u00facleo urbano. Segundo o padr\u00f3n municipal de 2004 ti\u00f1a 16.488 habitantes (8.314 homes e 8.174 mulleres), nunha entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 15.873 habitantes. Segundo o IGE, no 2014 a s\u00faa poboaci\u00f3n medrara ata os 16.597 habitantes, sendo 8.407 homes e 8.190 mulleres."}
{"id": "26331", "revid": "5863", "url": "https://gl.wikipedia.org/wiki?curid=26331", "title": "Mogor, Mar\u00edn", "text": "San Xurxo de Mogor \u00e9 unha parroquia que se localiza no concello de Mar\u00edn. Segundo o IGE, no ano 2016 ti\u00f1a 996 habitantes (494 homes e 502 mulleres). Ten 9 entidades de poboaci\u00f3n. Os seus lugares m\u00e1is destacados son a Barriada de Mogor, unha barriada de pescadores cunha arquitectura e morfolox\u00eda espec\u00edficas e a praia de Mogor. Dende o punto de vista hist\u00f3rico tam\u00e9n destacan os seus famosos petr\u00f3glifos, situados moi preto da praia."}
{"id": "26332", "revid": "85894", "url": "https://gl.wikipedia.org/wiki?curid=26332", "title": "San Tom\u00e9 de Pi\u00f1eiro, Mar\u00edn", "text": "San Tom\u00e9 de Pi\u00f1eiro \u00e9 unha parroquia que se localiza no concello pontevedr\u00e9s de Mar\u00edn na comarca do Morrazo. Segundo o IGE no ano 2016 ti\u00f1a 1059 habitantes (524 homes e 535 mulleres). A parroquia ten 12 entidades de poboaci\u00f3n.\nPatrimonio.\nA igrexa parroquial \u00e9 rom\u00e1nica, fundada no s\u00e9culo XIII, ao parecer sobre os restos dun antigo mosteiro. Ten planta rectangular e conta cunha \u00e1bsida pentagonal. Na s\u00faa capela maior ten un retablo barroco de marcada influencia portuguesa.\nA cabeceira poligonal as\u00e9ntase sobre tres rebancos que leva en cada un dos catro v\u00e9rtices unha grosa columna sobre podio que chega at\u00e9 o beirado con capiteis case c\u00fabicos e de basta labra de entrelazos. Esta estrutura columnaria define cinco panos. Nos tres centrais \u00e1brese un ventanal de medio punto adoelado pero de arestas vivas que acolle unha seteira. Unha imposta de dupla moldura percorre os tres primeiros panos \u00e1 altura dos peitor\u00eds das fiestras. Os canzorros son de proa de nave.\nO interior ten un elegante arco triunfal, con d\u00faas arquivoltas apuntadas de rosetas, a interior de aresta viva e a exterior de mediacana combinada con escocia e tetrap\u00e9talas trasdosada por chambrana xadrezada. Outro arco faix\u00f3n apuntado axuda a soster a b\u00f3veda de can\u00f3n. Os catro capiteis que soste\u00f1en estes arcos son variados: un de entrelazos, outro de follas terminadas en espiral e os outros dous te\u00f1en esculpidos cadr\u00fapedos alternados con homes ou anxos.\nTam\u00e9n destaca o gran Pazo de Cadro a familia nobre de Romay, as\u00ed como os mu\u00ed\u00f1os e a casa de Cultura.\nCultura.\nA comezos de outubro cel\u00e9brase a Festa da maz\u00e1 e a sidra de San Tom\u00e9 de Pi\u00f1eiro.\nA Sociedade Deportiva Santom\u00e9 milita na Segunda Rexional.\nPola parroquia pasa a ruta de sendeirismo GR-59, que une o cabo Home coa desembocadura do r\u00edo Loira."}
{"id": "26333", "revid": "85894", "url": "https://gl.wikipedia.org/wiki?curid=26333", "title": "Seixo, Mar\u00edn", "text": "Nosa Se\u00f1ora do Carme de Seixo \u00e9 unha parroquia do concello de Mar\u00edn, na comarca do Morrazo. Segundo o Instituto Nacional de Estad\u00edstica en 2021 ti\u00f1a 1.903 habitantes (946 homes e 957 mulleres).\nXeograf\u00eda.\nTen un relevo cunha vertente costeira con fachada sedimentaria e acantilada. A metade sur est\u00e1 ocupada polo arco areoso da praia de Aguete e apoiada no seu extremo occidental na fachada na punta do Chirleu, onde se atopan as instalaci\u00f3ns portuarias do club n\u00e1utico. O resto da li\u00f1a de costa rep\u00e1rtese entre pequenas calas de dep\u00f3sitos areosos con tramos de acantilados baixos de perfil aserrados pola erosi\u00f3n nos materiais esquistosos.\nA prolongaci\u00f3n continental establecese a trav\u00e9s dunha ladeira regular de pendente suave a moderada, cuxa cabeceira se sit\u00faa no seu punto culminante por baixo dos 200 msnm sen relevos especialmente significativos. Presenta dep\u00f3sitos de area cuaternarios.\nClima.\nCaracterizase por ter un clima c\u00e1lido e h\u00famido. Est\u00edmase que as precipitaci\u00f3ns medias anuais oscilan entre 1200mm e 1400mm . As temperaturas son suaves, cuns valores por riba dos 15 \u00b0C. Cunha oscilaci\u00f3n t\u00e9rmica entre 12,5 \u00b0C e 13,5 \u00b0C.\nUsos do chan.\nDestaca o uso do chan tur\u00edstico-residencial, sobre todo nas zonas mais achegadas a costa. S\u00e9guense mantendo os cultivos tradicionais de autoconsumo, tales como pataca, hortalizas, e en menor medida millo.\nEtimolox\u00eda.\nSeixo (do lat\u00edn \"saxum\", que significa 'rocha, pedra'). Polo que se chama Seixo a aqueles lugares enclavados en zonas pedregosas ou con algunha gran pedra destacada.\nDemograf\u00eda.\nA parroquia de Seixo \u00e9 a terceira m\u00e1is habitada do concello de Mar\u00edn, tras Mar\u00edn e San Xi\u00e1n.\nSegundo o padr\u00f3n municipal de 2004 ti\u00f1a 2.050 habitantes (1.027 homes e 1.023 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.219 habitantes. Segundo o IGE, no 2014 a s\u00faa poboaci\u00f3n descendera ata os 1.967 habitantes, sendo 996 homes e 971 mulleres. Segundo o Instituto Nacional de Estad\u00edstica no 2020 a poboaci\u00f3n era de 1.888 habitantes e en 2021 contaba con 1.903 habitantes.\nParaxes naturais.\nSeixo ten dous areais: a praia de Aguete, que conta cunha pequena cala, Mingotes, mais co\u00f1ecida como praia dos Namorados, onde se pode practicar o nudismo dende fai mais de tres d\u00e9cadas, e a praia de Loira. No ano 2019 ambos areais contaron con Bandeira Azul. A praia de Aguete remata naturalmente na Punta Chirleu onde actualmente se atopa o Club Nautico de Aguete e o peirao deportivo. Fronte a este, no seu lado occidental est\u00e1 o Con do Chirleu un illote rochoso con gran valor paisax\u00edstico, a cal sofre o embate constante das ondas e ao que se achegan os pescadores da zona a faenar.\nXusto a continuaci\u00f3n da Punta do Chirleu est\u00e1 a praia Ni\u00f1o do Corvo, unha pequena cala de dif\u00edcil acceso, a cal s\u00f3 se pode chegar cando a marea est\u00e1 baixa. \nEdificaci\u00f3ns de interese.\nEntre as diferentes construci\u00f3ns arquitect\u00f3nicas que podemos atopar, destacan os Mu\u00ed\u00f1os que se atopan diseminados ao longo do r\u00edo Loira. Diferentes lavadoiros, entre o que destacan o Lavadoiro de Loira e o Lavadoiro de Soaxe.\nO Pazo do Chirleu foi constru\u00eddo polo corsario Juan Antonio Gago de Mendoza preto do actual porto deportivo de Aguete.\nHistoria.\nFoi creada en 1955 segreg\u00e1ndose da de Santo Tom\u00e9 de Pi\u00f1eiro.\nRelixi\u00f3n.\nAdemais do templo cat\u00f3lico, baixo a advocaci\u00f3n a Nosa Se\u00f1ora do Carme de Seixo inaugurada por Fernando Quiroga Palacios o 14 de xullo de 1963, conta coa Capela de San Brais de Aguete, fundada en 1712 localizada no Pazo de Aquete, e unha igrexa evanx\u00e9lica denominada Igrexa Evanx\u00e9lica de Hermanos inaugurada no 1885, ano de construci\u00f3n do seu cemiterio.\nDeporte.\nAs actividades n\u00e1uticas marcan a oferta deportiva, principalmente dende o porto deportivo de Aguete. Destaca a Escola de Vela xestionada polo Club de Mar de Aguete, que durante todo o ano celebra probas e imparte clases de diferentes modalidades, s\u00e1bados e domingos no invierno e todos os d\u00edas cando chega o ver\u00e1n. Na \u00e9poca estival tam\u00e9n traballa a escola Imua, sita na praia m\u00e1is pr\u00f3xima ao peirao, con clases de paddle surf, caiac e sup ioga.\nEn 1969 federouse o Club Deportivo Timonel, equipo de f\u00fatbol que representou \u00e1 parroquia en categor\u00eda s\u00e9nior e infantil ata a s\u00faa disoluci\u00f3n en 1986. Vest\u00eda camiseta amarela, calz\u00f3n negro e medias listadas de ambas cores. Acadou a s\u00faa mellor clasificaci\u00f3n hist\u00f3rica na tempada 1982/83, cun 3\u00ba posto no Grupo V da 3\u00aa Categor\u00eda Rexional, quedando \u00e1s portas do ascenso. Ata 1972 xogaba habitualmente como local no campo de San Pedro (Mar\u00edn) ou en Bueu. Coa axuda econ\u00f3mica dos veci\u00f1os mercaron e habilitaron os terreos do seu propio feudo, o Campo de Loira, a car\u00f3n do colexio p\u00fablico de Seixo e actualmente en desuso.\nO areal de Loira acostuma acoller torneos de voleibol, balonm\u00e1n e f\u00fatbol praia no ver\u00e1n, deixando os campos dispo\u00f1ibles para veci\u00f1os e visitantes o resto do tempo."}
{"id": "26334", "revid": "54336", "url": "https://gl.wikipedia.org/wiki?curid=26334", "title": "Covas, Mea\u00f1o", "text": "Santa Cristina de Covas (\u00e1s veces escrito Cobas) \u00e9 unha parroquia que se localiza ao norte do concello pontevedr\u00e9s de Mea\u00f1o. Segundo o padr\u00f3n municipal en 2016 ti\u00f1a 326 habitantes (160 mulleres e 166 homes), 22 menos ca en 2010 e 39 menos ca en 2005. Ten seis entidades de poboaci\u00f3n, e unha superficie de 2,27\u00a0km\u00b2."}
{"id": "26335", "revid": "1093", "url": "https://gl.wikipedia.org/wiki?curid=26335", "title": "Premio Nobel de Qu\u00edmica", "text": "O\u00a0Premio Nobel\u00a0de\u00a0Qu\u00edmica\u00a0ten sido entregado dende 1901 pola\u00a0Real Academia das Ciencias de Suecia. 160 cient\u00edficos ten sido laureados con este premio at\u00e9 2018.\u00a0"}
{"id": "26338", "revid": "92340", "url": "https://gl.wikipedia.org/wiki?curid=26338", "title": "Abdallah ibn Muhammad", "text": "Abdallah ibn Muhammad, tam\u00e9n co\u00f1ecido como Abd All\u00e1h ou Abd Allah, nado en 844 e finado en 912, foi un emir omeia de Al-\u00c1ndalus de 888 a 912.\nTraxectoria.\nSubornou a un cirurxi\u00e1n para que matase \u00f3 seu irm\u00e1n, Muhammad I, e sucedeulle no trono. O seu goberno viuse alterado polas constantes guerras entre tribos \u00e1rabes, b\u00e9rberes e mulad\u00eds e tivo que facer fronte tam\u00e9n a expedici\u00f3ns viquingas. Realmente o seu poder como emir limitouse \u00e1s terras cordobesas, pois o resto de provincias estaban gobernadas por familias rebeldes que non acataban a s\u00faa autoridade.\nO fillo \u00f3 que nomeou sucesor foi asasinado por un irm\u00e1n deste. Tras axustizar \u00f3 fillo asasino, Abd All\u00e1h nomeou sucesor o seu neto e fillo do defunto sucesor, o futuro califa Abderram\u00e1n III."}
{"id": "26339", "revid": "709", "url": "https://gl.wikipedia.org/wiki?curid=26339", "title": "Abd Allah", "text": ""}
{"id": "26340", "revid": "72012", "url": "https://gl.wikipedia.org/wiki?curid=26340", "title": "Al-Hakam I", "text": "Al-Hakam, nado en c. 770 e finado o 21 de maio de 822, foi un emir Omeia de C\u00f3rdoba desde o 17 de abril de 796 ata a s\u00faa morte.\nSoberano impopular tivo que sufocar varias rebeli\u00f3ns, unha das m\u00e1is c\u00e9lebres foi a de al-Ribad (O arrabalde), preto das beiras do r\u00edo Guadalquivir. Este emir, mandou \u00f3s rebeldes \u00f3 exilio nunha nave polo Mediterr\u00e1neo, estes tomaron Alexandr\u00eda por dez anos. Unha vez que os expulsaron de al\u00ed, instal\u00e1ronse en Creta. Un dos seus l\u00edderes formou unha dinast\u00eda al\u00ed. Morreu tras proclamar sucesor ao seu fillo Abd ar-Rahman."}
{"id": "26342", "revid": "15490", "url": "https://gl.wikipedia.org/wiki?curid=26342", "title": "Premio Nobel de F\u00edsica", "text": "O Nobel de F\u00edsica (un dos Premios Nobel) \u00e9 unha condecoraci\u00f3n creada pola Fundaci\u00f3n Nobel, de gran relevancia dende a s\u00faa creaci\u00f3n, obedecendo a vontade do qu\u00edmico Alfred Nobel, expresa no seu testamento. \u00c9 un premio atribu\u00eddo anualmente, en outubro, polos membros da Real Academia das Ciencias de Suecia, a eminentes investigadores que salienten na produci\u00f3n de co\u00f1ecementos innovadores no eido da f\u00edsica. A medalla e o diploma da fundaci\u00f3n son oficialmente entregadas polo rei de Suecia, o 10 de decembro, d\u00eda do aniversario do creador do premio. Dende 2001, a cantidade que se lle d\u00e1 \u00f3 ga\u00f1ador \u00e9 de 10 mill\u00f3ns de coroas suecas (pouco m\u00e1is de 1 mill\u00f3n de euros)."}
{"id": "26343", "revid": "23204", "url": "https://gl.wikipedia.org/wiki?curid=26343", "title": "Libro de Kells", "text": "O Libro de Kells (\"Leabhar Cheanannais\" en irland\u00e9s; \"Book of Kells\" en ingl\u00e9s), tam\u00e9n co\u00f1ecido como o Grande Evanxeo de San Columba, \u00e9 un manuscrito ilustrado con motivos ornamentais, feito por monxes celtas cara o ano 800 d.C, no estilo co\u00f1ecido por arte insular.\nPeza principal do cristianismo irland\u00e9s e da arte hiberno-sax\u00f3nica, constit\u00fae, malia non estar conclu\u00eddo, un dos m\u00e1is suntuosos manuscritos iluminados que se conservan da Idade Media.\nPola s\u00faa gran beleza e a excelente t\u00e9cnica do seu acabado, este manuscrito \u00e9 considerado por moitos especialistas como un dos m\u00e1is remarc\u00e1beis vestixios da arte relixiosa medieval. Escrito en lat\u00edn, o Libro de Kells cont\u00e9n os catro evanxeos do Novo Testamento, as\u00ed como notas preliminares e explicativas, e numerosas ilustraci\u00f3ns e miniaturas coloreadas. Na actualidade o libro est\u00e1 exposto de maneira permanente na biblioteca do Trinity College de Dubl\u00edn (Irlanda), baixo a referencia MS 58.\nHistoria.\nOrixes.\nO Libro de Kells \u00e9 o m\u00e1is ilustre representante dun grupo de manuscritos co\u00f1ecido por estilo insular producidos entre o final do s\u00e9culo VI e o inicio do IX, nos mosteiros de Irlanda, Escocia e do norte de Inglaterra. Est\u00e1n entre eles o \"Cathach de San Columba\", o \"Ambrosiana Orosius\", un fragmento de evanxeo na biblioteca da catedral de Durham (todos do inicio do s\u00e9culo VII), e o Libro de Durrow (da segunda metade do s\u00e9culo VII). No comezo do s\u00e9culo VIII foron producidos os Evanxeos de Durham, os Evanxeos de Echternach, os Evanxeos de Lindisfarne e os Evanxeos de Lichfield. Todos estes manuscritos presentan semellanzas dende o punto de vista do estilo art\u00edstico, da escrita e das tradici\u00f3ns escritas, as cales te\u00f1en posibilitado reagrupalos na mesma familia. O estilo plenamente conseguido das coloraci\u00f3ns coloca ao Libro de Kells entre as obras m\u00e1is tard\u00edas desta serie, arredor de finais do s\u00e9culo VIII ou comezos do IX, ou sexa, na mesma \u00e9poca do Libro de Armagh. A obra respecta a maior\u00eda das normas iconogr\u00e1ficas e estil\u00edsticas presentes nestes escritos m\u00e1is antigos: por exemplo, a forma das letras decoradas que inician cada un dos catro Evanxeos \u00e9 moi semellante entre todos os manuscritos das Illas Brit\u00e1nicas compostos nesta \u00e9poca. Comparando a p\u00e1xina introdutoria do Evanxeo segundo san Mateu cos Evanxeos de Lindisfarne e coa do Libro de Kells, p\u00f3dese ver que \u00e1mbalos dous pos\u00faen intricados dese\u00f1os decorativos no interior das contornas das letras iniciais do texto.\nO Libro de Kells debe o seu nome \u00e1 abad\u00eda de Kells, situada en Kells, no condado de Meath, Irlanda. A abad\u00eda, onde se conservou o manuscrito durante un longo per\u00edodo da Idade Media, foi fundada a comezos do s\u00e9culo IX, na \u00e9poca das invasi\u00f3ns viquingas. Os monxes eran orixinarios do mosteiro de Iona, unha das illas H\u00e9bridas situada fronte \u00e1 costa oeste de Escocia. Iona posu\u00eda unha das comunidades mon\u00e1sticas m\u00e1is importantes da rexi\u00f3n dende que san Columba, o grande evanxelizador de Escocia, a convertera no seu principal centro de evanxelizaci\u00f3n no s\u00e9culo VI. Cando a multiplicaci\u00f3n das incursi\u00f3ns viquingas acabou tornando a illa de Iona demasiado perigosa, a maior\u00eda dos monxes partiran para Kells, que se converteu as\u00ed no novo centro das comunidades fundadas por Columba.\nA determinaci\u00f3n exacta do lugar e da data da produci\u00f3n do manuscrito foi fonte de numerosos debates. Segundo a tradici\u00f3n, o libro data da \u00e9poca de San Columba (tam\u00e9n co\u00f1ecido como San Columcille), talvez escrito por el mesmo en persoa. Con todo, estudos paleogr\u00e1ficos te\u00f1en demostrado que esta hip\u00f3tese non \u00e9 verdadeira, unha vez que o estilo caligr\u00e1fico usado no Libro de Kells desenvolveuse posteriormente \u00e1 morte de Columba. Hai evidencias que amosan que foi escrito arredor do ano 800. Hai outra tradici\u00f3n, con maior aceptaci\u00f3n polos estudosos irlandeses, que suxire que fora creado por ocasi\u00f3n do aniversario de 200 anos da morte do santo.\nProduc\u00edronse, polo menos, cinco teor\u00edas diferentes sobre a orixe xeogr\u00e1fica do manuscrito. Na primeira, o libro poder\u00eda ter sido escrito en Iona e tra\u00eddo \u00e1s presas para Kells, o que explicar\u00eda a raz\u00f3n de que nunca se tivese conclu\u00eddo.\nNa segunda, a s\u00faa redacci\u00f3n poder\u00eda terse iniciado en Iona antes de ser continuado en Kells, onde ter\u00eda sido interrompida por alg\u00fan motivo ignorado. Outros investigadores aventuran que o manuscrito poder\u00eda ter sido totalmente escrito no \"Scriptorium\" de Kells. Unha cuarta hip\u00f3tese sit\u00faa a creaci\u00f3n orixinal da obra no norte da Inglaterra, posibelmente en Lindisfarne, antes de ser levada at\u00e9 Iona e despois para Kells. Finalmente, poder\u00eda ter sido producido nun mosteiro desco\u00f1ecido na Escocia.\nMalia que a cuesti\u00f3n da exacta localizaci\u00f3n da produci\u00f3n do libro probabelmente nunca sexa respondida de maneira conclu\u00ednte, a segunda teor\u00eda baseada na dobre orixe de Kells e Iona \u00e9 actualmente a m\u00e1is amplamente aceptada. Por outro lado, sen querer determinar cal \u00e9 a hip\u00f3tese correcta, o certo \u00e9 que o Libro de Kells foi producido por monxes pertencentes a unha das comunidades de San Columba, que manti\u00f1an estreitas relaci\u00f3ns co mosteiro de Iona.\nPer\u00edodo medieval.\nSexa cal fose o lugar no que foi creado, os historiadores est\u00e1n totalmente convencidos da presenza do Libro de Kells na abad\u00eda do mesmo nome a partir do s\u00e9culo XII, ou incluso dende comezos do XI. Unha pasaxe dos \"Anais de Ulster\", sobre o ano 1006, rexistra que \"o grande Evanxeo de Columcille \"[i.e Columba]\", principal reliquia do mundo occidental, foi subtra\u00eddo subrepticiamente en plena noite dunha sancrist\u00eda da grande igrexa de pedra de Cenannas \"[i.e Kells]\" debido ao seu precioso estoxo\". O manuscrito foi encontrado meses m\u00e1is tarde \"baixo un monte de terra\", sen a s\u00faa capa decorada con ouro e pedras preciosas. En caso de que concorde con esta moi prob\u00e1bel hip\u00f3tese, ent\u00f3n o manuscrito en cuesti\u00f3n \u00e9 mesmo o Libro de Kells, trat\u00e1ndose ent\u00f3n da primeira data na que se pode atribu\u00edr con bastante certeza a existencia da obra en Kells.\nA retirada violenta da capa explicar\u00eda, ademais, a perda dalgunhas follas do inicio e da fin da obra.\nNo s\u00e9culo XII foron copiados certos documentos referentes \u00e1s terras de propiedade da abad\u00eda de Kells sobre algunhas follas en branco do Libro de Kells, o que proporciona unha nova confirmaci\u00f3n da presenza da obra neste establecemento mon\u00e1stico. Debido \u00e1 escaseza de papel na Idade Media, a copia de documentos no medio de obras tan importantes como o Libro de Kells era unha pr\u00e1ctica habitual.\nLibro de Kildare.\nUn escritor do s\u00e9culo XII, Giraldus Cambrensis (\"Xeraldo de Gales\"), describe nunha famosa pasaxe da s\u00faa \"Topographia Hibernica\" un grande libro evanx\u00e9lico que admirara en Kildare, nas proximidades de Kells, e que se sup\u00f3n que ser\u00eda o Libro de Kells. A descrici\u00f3n, en todo caso, parece concordar:\nUnha vez que Xeraldo informa haber visto este libro en Kildare, poder\u00eda ser que se tratase doutra obra igual en calidade, mais actualmente perdida. M\u00e1is probabelmente, Xeraldo poder\u00eda simplemente ter confundido Kells e Kildare.\nA Abad\u00eda de Kells foi pechada por mor das reformas eclesi\u00e1sticas do s\u00e9culo XII. A igrexa da abad\u00eda foi transformada nunha igrexa parroquial, na cal permaneceu o Libro de Kells.\nPer\u00edodo moderno.\nO Libro de Kells permaneceu en Kells at\u00e9 1654. Nese ano, a cabaler\u00eda de Oliver Cromwell estabeleceu unha gornici\u00f3n na igrexa local, e o gobernador da aldea enviou o manuscrito a Dubl\u00edn para unha maior seguridade. O libro foi presentado aos universitarios do Trinity College en 1661 por Henry Jones, que se converter\u00eda en bispo de Meath durante o reinado de Carlos II. Salvo en poucas ocasi\u00f3ns, como exposici\u00f3ns temporais, o Libro de Kells nunca m\u00e1is deixou o Trinity College. Desde o s\u00e9culo XIX \u00e9 obxecto dunha exposici\u00f3n permanente e aberta ao p\u00fablico na Vella Biblioteca (\"Old Library\") da universidade.\nNo s\u00e9culo XVI, os n\u00fameros de cap\u00edtulo dos Evanxeos, estabelecidos oficialmente no s\u00e9culo XIII polo Arcebispo da Cantuaria, Stephen Langton, foron escritos \u00e1s marxes das p\u00e1xinas en n\u00fameros romanos. En 1621, as follas foron numeradas polo bispo de Meath, James Ussher. En 1849, a ra\u00ed\u00f1a Vitoria e o pr\u00edncipe Alberte foron convidados a asinar o libro: en realidade asinaron sobre unha folla colocada posteriormente \u00e1 creaci\u00f3n da obra, mais pensaban estar a asinar sobre o orixinal. Esta folla foi retirada cando o libro foi reencadernado en 1953.\nO manuscrito sufriu varias reencadernaci\u00f3ns ao longo dos s\u00e9culos. Nunha destas ocasi\u00f3ns, no s\u00e9culo XVIII, as p\u00e1xinas foron recortadas sen o menor coidado, ocasionando a perda dunha pequena parte das ilustraci\u00f3ns. En 1895 foi realizada unha nova encadernaci\u00f3n, mais esta deteriorouse rapidamente. No final da d\u00e9cada de 1920, exist\u00edan moitas follas soltas separadas do manuscrito. Finalmente, en 1953, a obra foi reencadernada en catro volumes por Roger Powell, que se ocupou persoalmente de alisar con todo o coidado algunhas p\u00e1xinas que se arrugaran.\nNo ano 2000, o volume que cont\u00e9n o Evanxeo segundo Marcos foi enviado a Canberra, Australia, para unha exposici\u00f3n adicada aos manuscritos iluminados. Foi a cuarta vez que o Libro de Kells viaxou ao estranxeiro coa fin de ser exposto. Infelizmente, durante a viaxe, o volume sufriu \"danos menores\" na s\u00faa pigmentaci\u00f3n. Suponse que as vibraci\u00f3n producidas polos motores do avi\u00f3n poden ter sido a causa.\nReproduci\u00f3ns.\nEn 1951, unha editora su\u00edza, a Urs Graf-Verlag Bern, produciu un facs\u00edmile do Libro de Kells. A maior\u00eda das p\u00e1xinas foi reproducida en fotograf\u00edas en branco e negro. Hab\u00eda, por\u00e9n, corenta e oito p\u00e1xinas reproducidas en cor, inclu\u00edndo todas aquelas con decoraci\u00f3ns a toda p\u00e1xina.\nEn 1974, Thames e Hudson, con autorizaci\u00f3n do Consello do Trinity College Dublin, produciron unha edici\u00f3ns facs\u00edmile de todas as p\u00e1xinas totalmente ilustradas do manuscrito e unha secci\u00f3n representativa da ornamentaci\u00f3n das p\u00e1xinas de texto. Foron tam\u00e9n inclu\u00eddos detalles ampliados das ilustraci\u00f3ns. Todas impresas en cor. As fotograf\u00edas foran feitas por John Kennedy, Green Studio, Dubl\u00edn.\nEn 1979, as \u00c9ditions Facsimil\u00e9 Lucerne, outra editora su\u00edza, solicitaron autorizaci\u00f3n para producir un facs\u00edmile totalmente en cores. A autorizaci\u00f3n inicialmente foi negada polos respons\u00e1beis do Trinity College, que tem\u00edan que o manuscrito sufrise danos durante a operaci\u00f3n. En 1986, despois de desenvolver un proceso dun coidadoso dispositivo de aspiraci\u00f3n que permit\u00eda posicionar e fotografar as p\u00e1xinas sen ter que tocalas, o editor obtivo finalmente o permiso para producir a edici\u00f3n. Despois de fotografar cada p\u00e1xina, fac\u00edase unha copia para comparar atentamente as cores coas do orixinal e facer os axustes que fosen necesarios. En 1990 publicouse o facs\u00edmile en dous volumes: o facs\u00edmile propiamente dito e un volume de comentarios feitos por especialistas. A igrexa de Kells (da Igrexa da Irlanda), no local do antigo mosteiro, disp\u00f3n dun exemplar. Est\u00e1 tam\u00e9n dispo\u00f1\u00edbel unha versi\u00f3n en CD-ROM contendo todas as p\u00e1xinas escaneadas, as\u00ed como outras informaci\u00f3ns.\nDescrici\u00f3n.\nO Libro de Kells cont\u00e9n os catro Evanxeos constitutivos do cristianismo, precedidos de pr\u00f3logos, resumos e transici\u00f3ns entre certas pasaxes. Est\u00e1 escrito en mai\u00fasculas cun estilo tipogr\u00e1fico tipicamente insular, con tinta negra, vermella, violeta ou marela. O manuscrito consta actualmente de 340 follas en pergami\u00f1o, chamadas \"folios\". A maior\u00eda destes folios era na realidade parte de follas maiores, os \"bifolios\", que se dobraban en dous para formar dous \"folios\". Varios destes \"bifolios\" est\u00e1n agrupados e cosidos, para obterse os \"cadernos\". Pode acontecer que un \"folio\" non forme parte dun \"bifolio\" e sexa unha simple folla solta inserida nun \"caderno\".\nEst\u00edmase que preto de trinta folios foron perdidos, xa que en 1621, James Ussher ao examinar a obra contou 344 p\u00e1xinas. As follas existentes est\u00e1n agrupadas en trinta e oito cadernos, cada un deles cont\u00e9n de catro a doce follas (de dous a seis \"bifolios\"); o m\u00e1is com\u00fan \u00e9 atopar cadernos de dez follas. Alg\u00fans folios son follas \u00fanicas. As p\u00e1xinas m\u00e1is decoradas xeralmente son follas soltas. Os \"folios\" ti\u00f1an li\u00f1as trazadas sobre eles, \u00e1s veces dos dous lados, para facilitar o traballo da escrita dos textos polos monxes: os buratos feitos con agulla e os trazos poden a\u00ednda ser vistos nalg\u00fans lugares. O pergami\u00f1o \u00e9 de boa calidade, malia ser traballado de xeito desigual: algunhas follas te\u00f1en unha espesura semellante ao coiro, en canto que outras son moi finas, case transparentes.\nO manuscrito ten 33 cm de grosor por 25\u00a0cm de lonxitude, sendo este un tama\u00f1o padr\u00f3n, a pesar de que estas dimensi\u00f3ns son posteriores ao s\u00e9culo XVIII, per\u00edodo en que as follas tiveron unha pequena reduci\u00f3n durante un proceso de reencadernaci\u00f3n. A \u00e1rea do texto cobre aproximadamente 25\u00a0cm de ancho por 17\u00a0cm de longo, e cada p\u00e1xina de texto cont\u00e9n entre dezaseis e dezaoito li\u00f1as. Con todo, o libro parece estar inacabado, na medida en que algunhas ilustraci\u00f3ns semellan simples esbozos.\nTexto e escrita.\nO Libro de Kells cont\u00e9n o texto dos catro Evanxeos en lat\u00edn segundo a Vulgata, sen ser unha copia exacta desta \u00faltima: son atopadas numerosas variantes en relaci\u00f3n \u00e1 Vulgata, principalmente cando son empregadas traduci\u00f3ns latinas m\u00e1is antigas ao inv\u00e9s do texto de San Xerome. Estas variantes at\u00f3panse sistematicamente en todos os manuscritos medievais da Gran Breta\u00f1a e presentan diferenzas dunha obra \u00e1 outra. Sen d\u00fabida, os monxes, ao non dispor dun exemplar preexistente, deb\u00edan traballar de memoria.\nO manuscrito est\u00e1 escrito en letras mai\u00fasculas, ag\u00e1s algunhas min\u00fasculas, maioritariamente os \"c\" ou os \"s\". A universitaria estadounidense Fran\u00e7oise Henry identificou canto menos tres copistas que contribu\u00edran coa obra e os chamou \"Man A\", \"Man B\" e \"Man C\". \nErros.\nExisten varias diferenzas entre o texto do Libro de Kells e o Evanxeo can\u00f3nico, por exemplo:\nUso.\nOrixinalmente, o Libro de Kells, ti\u00f1a unha intenci\u00f3n sacramental e non educativa. Uns evanxeos tan grandes e luxosos deb\u00edan ser deixados enriba do altar da igrexa e usado tan s\u00f3 para ler pasaxes dos Evanxeos na misa. A\u00ednda que sexa prob\u00e1bel que o sacerdote oficiante non lese realmente o manuscrito, sen\u00f3n que recitase de memoria. A este respecto, \u00e9 interesante lembrar que o roubo da obra no s\u00e9culo XI, segundo os Anais de Ulster, aconteceu na sancrist\u00eda, lugar onde estaban gardados os obxectos lit\u00farxicos, antes mesmo de ir para a biblioteca da abad\u00eda. A elaboraci\u00f3n do libro semella ter integrado esta dimensi\u00f3n, facendo do manuscrito un obxecto moi belo, e por\u00e9n moi pouco pr\u00e1ctico.\nCultura moderna.\nUn filme de animaci\u00f3n titulado \"Brendan and the Secret of Kells\", cuxo tema central \u00e9 o Libro de Kells, est\u00e1 a ser dirixido por Tomm Moore, baseado no gui\u00f3n do propio Tomm Moore e Fabrice Ziolkowski. \u00c9 unha coproduci\u00f3n entre a Rep\u00fablica de Irlanda, Canad\u00e1 e B\u00e9lxica."}
{"id": "26344", "revid": "89787", "url": "https://gl.wikipedia.org/wiki?curid=26344", "title": "Evanxeos de Lindisfarne", "text": "Os Evanxeos de Lindisfarne son un manuscrito en lat\u00edn, miniado, que cont\u00e9n os evanxeos de Mateu, Marcos, Lucas e Xo\u00e1n.\nO manuscrito creouse en Lindisfarne, no condado de Northumberland en Inglaterra, a finais do s\u00e9culo VII e comezos do s\u00e9culo VIII. \u00c9 considerado un dos mellores exemplos de arte relixiosa en Inglaterra, cun estilo que combina temas anglo-sax\u00f3ns e celtas. \nP\u00e9nsase que os Evanxeos de Lindisfarne son obra dun monxe de nome Eadfrith, que se converteu en bispo de Lindisfarne no ano 698 e que morreu no 721. Os estudos actuais sinalan que se escribiron arredor de 710- 720 na honra de San Cuthbert.\nOs Evanxeos est\u00e1n ilustrados no estilo insular, e estaban orixinariamente encadernados con pel fina cuberta con xoias e metais. A cuberta realizouse no s\u00e9culo VIII. Durante os ataques viquingos, o manuscrito perdeu a cuberta orixinal, que foi substitu\u00edda no 1852. O texto est\u00e1 caligrafado na escritura insular.\nNo s\u00e9culo XVII, sir Robert Cotton mercou os Evanxeos ao seu anterior dono, Robert Bowyer. A biblioteca de Cotton trasladouse ao Museo Brit\u00e1nico no s\u00e9culo XVIII e de a\u00ed pasou \u00e1 Biblioteca Brit\u00e1nica de Londres. Existe unha campa\u00f1a no noroeste de Inglaterra que reclama que os Evanxeos de Lindisfarne volten \u00e1 s\u00faa orixe."}
{"id": "26345", "revid": "15490", "url": "https://gl.wikipedia.org/wiki?curid=26345", "title": "Premio Nobel de Fisiolox\u00eda ou Medicina", "text": "O Premio Nobel de Fisiolox\u00eda ou Medicina \u00e9 un premio atribu\u00eddo anualmente pola Real Academia das Ciencias de Suecia que recompensa as persoas que se destaquen nas \u00e1reas de investigaci\u00f3n da Fisiolox\u00eda ou da Medicina. \u00c9 un dos premios internacionais de investigaci\u00f3n cient\u00edfica institu\u00eddos en 1901 por Alfred Nobel, co\u00f1ecidos como Premios Nobel."}
{"id": "26346", "revid": "5863", "url": "https://gl.wikipedia.org/wiki?curid=26346", "title": "Lores, Mea\u00f1o", "text": "San Miguel de Lores \u00e9 unha parroquia que se localiza no concello pontevedr\u00e9s de Mea\u00f1o. Segundo o padr\u00f3n municipal de 2016 ti\u00f1a 630 habitantes (317 mulleres e 313 homes), un m\u00e1is que en 2010 e 24 m\u00e1is que en 2005. Ten oito entidades de poboaci\u00f3n, e unha superficie de 3,25\u00a0km\u00b2.\nO 21 de marzo cel\u00e9brase a sonada Romar\u00eda de San Beniti\u00f1o de Lores ou \"San Beniti\u00f1o de inverno\". Nesta festa qu\u00e9ntase na igrexa unha l\u00e1mpada de aceite e os fieis mollan nel os seus panos, cos que logo refregan as s\u00faas feridas ou manchas na pel, coa esperanza de que curen con este aceite bendito (Turismo R\u00edas Baixas). O 11 de xullo tam\u00e9n celebran festa, no chamado \"San Beniti\u00f1o de ver\u00e1n\"."}
{"id": "26347", "revid": "5863", "url": "https://gl.wikipedia.org/wiki?curid=26347", "title": "Mea\u00f1o, Mea\u00f1o", "text": "San Xo\u00e1n de Mea\u00f1o \u00e9 unha parroquia que se localiza no centro do concello pontevedr\u00e9s de Mea\u00f1o. Segundo o padr\u00f3n municipal de 2016 ti\u00f1a 491 habitantes (252 mulleres e 239 homes), distribu\u00eddos en 9 entidades de poboaci\u00f3n, o que sup\u00f3n un descenso en relaci\u00f3n \u00f3s anos 2010, cando ti\u00f1a 509 veci\u00f1os, e 2005, cando eran 522. Ten unha superficie de 2,76\u00a0km\u00b2.\nNo lugar das Covas sit\u00faase a capitalidade do concello.\nPatrimonio hist\u00f3rico-art\u00edstico.\nEntre os edificios salientables figuran a igrexa parroquial de San Xo\u00e1n de Mea\u00f1o e o Pazo de Lis. A primeira \u00e9 de construci\u00f3n rom\u00e1nica a\u00ednda que posteriores modificaci\u00f3ns s\u00f3 respectaron a base e alg\u00fans canzorros antropom\u00f3rficos e zoom\u00f3rficos. O Pazo de Lis \u00e9 de estilo barroco e alberga na s\u00faa planta baixa o Museo da Muller Labrega."}
{"id": "26348", "revid": "5863", "url": "https://gl.wikipedia.org/wiki?curid=26348", "title": "Padrenda, Mea\u00f1o", "text": "San Marti\u00f1o de Padrenda \u00e9 unha parroquia que se localiza ao norte do concello de Mea\u00f1o, lindando con Cambados e Ribadumia. Segundo o padr\u00f3n municipal de 2016 ti\u00f1a 448 habitantes (238 mulleres e 210 homes), distribu\u00eddos en 7 entidades de poboaci\u00f3n, o que sup\u00f3n un retroceso respecto \u00f3s anos 2010, cando ti\u00f1a 467 veci\u00f1os, e 2005, cando eran 480. Ten unha superficie de 2,18\u00a0km\u00b2."}
{"id": "26349", "revid": "25871", "url": "https://gl.wikipedia.org/wiki?curid=26349", "title": "Simes, Mea\u00f1o", "text": "Santa Mar\u00eda de Simes \u00e9 unha parroquia que se localiza no leste do concello pontevedr\u00e9s de Mea\u00f1o. Segundo o padr\u00f3n municipal de 2016 ti\u00f1a 542 habitantes (283 mulleres e 259 homes), distribu\u00eddos en 6 entidades de poboaci\u00f3n, o que sup\u00f3n un descenso respecto \u00f3s anos 2010, cando ti\u00f1a 561 veci\u00f1os, e 2005 cando eran 564. Ten unha superficie de 6,05\u00a0km\u00b2.\nPatrimonio hist\u00f3rico-art\u00edstico.\nC\u00f3mpre destacar a igrexa parroquial, rom\u00e1nica do s\u00e9culo XIII, que conserva a portada e o presbiterio e, ao seu car\u00f3n, un interesante cruceiro. No adro da igrexa hai unha fornela coa imaxe da Virxe.\nNesta parroquia at\u00f3pase un dos escas\u00edsimos exemplos de h\u00f3rreos en \"L\" que se conservan en Galicia."}
{"id": "26351", "revid": "85894", "url": "https://gl.wikipedia.org/wiki?curid=26351", "title": "Xil, Mea\u00f1o", "text": "Santa Eulalia de Xil \u00e9 unha parroquia que se localiza no concello pontevedr\u00e9s de Mea\u00f1o. Segundo o padr\u00f3n municipal de 2016 ti\u00f1a 690habitantes (346 mulleres e 344 homes), distribu\u00eddos en 10 entidades de poboaci\u00f3n, o que sup\u00f3n manter a poboaci\u00f3n que ti\u00f1a en 2010, cando eran 689 veci\u00f1os, pero un descenso respecto \u00f3 ano 2005, cando eran 719. Ten unha superficie de 5,93\u00a0km\u00b2.\nDesta parroquia \u00e9 o equipo de f\u00fatbol Club Deportivo Xil, fundado en 1973."}
{"id": "26352", "revid": "98629", "url": "https://gl.wikipedia.org/wiki?curid=26352", "title": "A Armenteira, Meis", "text": "Santa Mar\u00eda da Armenteira \u00e9 unha parroquia que se localiza no concello de Meis. Segundo o INE, en 2016 ti\u00f1a 776 habitantes (354 homes e 422 mulleres), 47 menos ca en 2014 e 48 menos ca en 2004.\nO top\u00f3nimo Armenteira procede do lat\u00edn , do substantivo , 'raba\u00f1o de gando maior' e do sufixo abundancial ."}
{"id": "26353", "revid": "5863", "url": "https://gl.wikipedia.org/wiki?curid=26353", "title": "Meis, Meis", "text": "San Salvador de Meis \u00e9 unha parroquia que se localiza no concello de Meis. Segundo o INE, en 2016 ti\u00f1a 471 habitantes (226 homes e 245 mulleres), o que representa un descenso continuado respecto a anos anteriores: en 2014 ti\u00f1a 514 habitantes e no 2004 ti\u00f1a 528 habitantes.\nGaler\u00eda de imaxes.\n\u00d3 p\u00e9 da igrexa de San Salvador e incrustados na parede que d\u00e1 \u00e1 praza, hai un grupo de tres relevos \u00f3 redor dunha fonte, e un cuarto un pouco separado e \u00e1 esquerda destes. Todos eles proceden dun baldaquino e foron reaproveitados \u00e1 hora de constru\u00ed-lo muro."}
{"id": "26355", "revid": "5863", "url": "https://gl.wikipedia.org/wiki?curid=26355", "title": "Nogueira, Meis", "text": "San Vicente de Nogueira \u00e9 unha parroquia que se localiza no concello de Meis. Segundo o INE en 2016 ti\u00f1a 905 habitantes (423 homes e 482 mulleres), o que respresenta un aumento continuado respecto a anos anteriores: en 2009 ti\u00f1a 890 habitantes e en 1999 743.\nNesta parroquia at\u00f3pase O Mosteiro, capital do concello de Meis."}
{"id": "26356", "revid": "85894", "url": "https://gl.wikipedia.org/wiki?curid=26356", "title": "Paradela, Meis", "text": "Santa Mar\u00eda de Paradela \u00e9 unha parroquia que se localiza no concello de Meis. Segundo o IGE, en 2016 ti\u00f1a 934 habitantes (469 mulleres e 465 homes), o que representa un descenso continuado respecto \u00f3s anos 2010, cando ti\u00f1a 960 habitantes, e 2005, cando eran 1\u00a0006 veci\u00f1os.\nA celebraci\u00f3n da Semana Santa de Paradela foi declarada festa de interese tur\u00edstico galego.\nPatrimonio.\nO pazo da Moroza \u00e9 do s\u00e9culo XVI. Ten planta en L, cunha torre ameada de tres pisos con d\u00faas seteiras nos laterais. Pegada a ela hai unha plataforma elevada a xeito de z\u00f3colo. Na fachada ten g\u00e1rgolas de pedra que sobresaen da parte alta dos esquinais da fachada. No interior cons\u00e9rvanse camas con dosel, a antiga lareira e cheminea, mobles isabelinos, bodega e unha biblioteca. O recinto ten unha capela unida ao muro exterior, un pombal circular e un h\u00f3rreo.\nNo lugar de Outeiro hai un peto de \u00e1nimas incrustado no muro dunha casa, cun nicho rematado en arco de medio punto cunha cruz. A fornela conserva restos de policrom\u00eda."}
{"id": "26357", "revid": "22570", "url": "https://gl.wikipedia.org/wiki?curid=26357", "title": "San Lourenzo de Nogueira, Meis", "text": "San Lourenzo de Nogueira \u00e9 unha parroquia que se localiza no concello de Meis na comarca do Saln\u00e9s. Segundo o INE, en 2016 ti\u00f1a 593 habitantes (276 homes e 317 mulleres), o que representa un descenso respecto \u00f3 ano 2014, cando ti\u00f1a 637 habitantes, para alcanzar practicamente a poboaci\u00f3n que ti\u00f1a en 2004, cando eran 597 habitantes. "}
{"id": "26358", "revid": "22570", "url": "https://gl.wikipedia.org/wiki?curid=26358", "title": "San Marti\u00f1o de Meis, Meis", "text": "San Marti\u00f1o de Meis \u00e9 unha parroquia que se localiza no concello de Meis. Segundo o INE, en 2016 ti\u00f1a 510 habitantes (243 homes e 267 mulleres), o que representa un lento descenso respecto \u00f3s anos anteriores: en 2014 ti\u00f1a 529 habitantes e en 2004 con 551."}
{"id": "26360", "revid": "117010", "url": "https://gl.wikipedia.org/wiki?curid=26360", "title": "Premio Nobel de Econom\u00eda", "text": "O Premio do Banco de Suecia en Ciencias Econ\u00f3micas en memoria de Alfred Nobel (en sueco Sverixes Riksbanks pris i ekonomisk vetenskap till Alfred Nobels minne) foi institu\u00eddo en 1969 polo Banco de Suecia (\u2018\u2018Sverixes Riksbank\u2019\u2018), o m\u00e1is antigo dos bancos centrais, para celebrar o tricent\u00e9simo aniversario da s\u00faa fundaci\u00f3n.\nO premio \u00e9 xestionado pola Real Academia das Ciencias de Suecia, que o outorga anualmente, entreg\u00e1ndose \u00e1 vez que os premios Nobel (excepto o da Paz). Como nos premios Nobel, non pode repartirse entre m\u00e1is de tres persoas en cada ocasi\u00f3n. O premio non \u00e9 sufragado pola Fundaci\u00f3n Nobel, sen\u00f3n polo Banco de Suecia, mais a cantidade \u00e9 a mesma que a atribu\u00edda aos premios Nobel.\nO premio acostuma ser citado como Premio Nobel de Econom\u00eda, mais non \u00e9 exactamente parte dos premios institu\u00eddos en 1895 por Alfred Nobel (distribu\u00eddos desde 1902), o que deu lugar a unha crecente pol\u00e9mica. Os cr\u00edticos, entre os que se atopan membros da familia Nobel, consideran que o historial de concesi\u00f3ns est\u00e1 nesgado para a econom\u00eda neocl\u00e1sica, especialmente a Escola de Chicago, e que o 80% dos premiados son estadounidenses (65%) ou brit\u00e1nicos (15%). Alegouse tam\u00e9n que despois dos primeiros anos non houbo suficientes economistas de m\u00e9rito como para xustificar a concesi\u00f3n. Outro tipo de cr\u00edticas procede das ciencias, desde as que se discute o car\u00e1cter cient\u00edfico dos modelos te\u00f3ricos desta disciplina."}
{"id": "26363", "revid": "25871", "url": "https://gl.wikipedia.org/wiki?curid=26363", "title": "Domaio, Moa\u00f1a", "text": "San Pedro de Domaio \u00e9 unha parroquia que se localiza no concello pontevedr\u00e9s de Moa\u00f1a na comarca do Morrazo. Segundo o IGE, en 2022 ti\u00f1a 2\u00a0047 habitantes (985 homes e 1\u00a0062 mulleres). Ten seis entidades de poboaci\u00f3n.\nXeograf\u00eda.\nA parroquia est\u00e1 situada na r\u00eda de Vigo, ao leste do concello de Moa\u00f1a, lindando co veci\u00f1o municipio de Vilaboa a trav\u00e9s da parroquia de Cobres.\nPatrimonio.\nNo Regueiri\u00f1o achouse un importante asentamento correspondente \u00f3 neol\u00edtico final, e na Fontenla documentouse por primeira vez en Galicia a presenza de elementos da cultura do vaso campaniforme f\u00f3ra de ambientes funerarios. Ach\u00e1ronse tam\u00e9n na zona ferramentas e armas de cobre e bronce, e cons\u00e9rvanse petr\u00f3glifos. Da \u00e9poca castrexa \u00e9 o castro de Montealegre.\nA igrexa parroquial de san Pedro \u00e9 un templo de estilo barroco serodio. Foi constru\u00edda no s\u00e9culo XVIII, logo de que en 1702 a parroquia fose saqueada logo da batalla de Rande. O templo est\u00e1 situado na enseada de Mouro, preto do estreito de Rande. Ten planta rectangular dunha soa nave e presbiterio cadrado con cuberta a catro augas. A gran torre campanario est\u00e1 situada no centro da fachada occidental, e ten dous corpos superpostos: o primeiro, de planta cadrada, con arcos de medio punto abertos nas catro caras, flanqueados por pilastras acaroadas, e rodeado completamente por un monumental balc\u00f3n balaustrado. O segundo corpo, m\u00e1is pequeno, \u00e9 un macizo cil\u00edndrico coroado con cupuli\u00f1a. Complementan a decoraci\u00f3n piramid\u00f3ns rematados en b\u00f3la nos extremos da fachada e no alto das catro esquinas da torre. No interior do templo hai dous retablos barrocos do s\u00e9culo XVIII, un deles datado en 1786.\nOutro templo relixioso \u00e9 a ermida de san Bieito, situada no lugar do Calvar.\nO Campo de Golf R\u00eda de Vigo foi inaugurado en 1993."}
{"id": "26364", "revid": "25871", "url": "https://gl.wikipedia.org/wiki?curid=26364", "title": "Meira, Moa\u00f1a", "text": "Santa Eulalia de Meira \u00e9 unha parroquia que se localiza no concello de Moa\u00f1a. Segundo o IGE en 2022 ti\u00f1a 3\u00a0927 habitantes (1\u00a0986 mulleres e 1\u00a0941 homes). Ten oito entidades de poboaci\u00f3n.\nPatrimonio.\nEntre o seu patrimonio, cabe destacar a presenza de petr\u00f3glifos: as dez estaci\u00f3ns da parroquia son o petr\u00f3glifo da Chan do Caeiro, petr\u00f3glifo da Devesa do Rei, petr\u00f3glifo da Torre de Meira, petr\u00f3glifo da Xesteira, petr\u00f3glifo das Me\u00e1ns, petr\u00f3glifo de Bronlle, petr\u00f3glifo de Meira, petr\u00f3glifo do Pozo Garrido, petr\u00f3glifo do Viveiro e os petr\u00f3glifos da Borna.\nSanta Eulalia de Meira est\u00e1 representada pola igrexa de Santa Eulalia, na zona denominada \"Meira de arriba\"; pero a parroquia ten outras pezas de arquitectura como a capela da Virxe Peregrina, ou a ermida de San Bartolomeu, no centro da antiga illa de mesmo nome.\nFestas.\nNo ano 2011 recuperouse o entroido de Meira, baseado na danza de madamas e gal\u00e1ns e desaparecido nos comezos da guerra civil espa\u00f1ola."}
{"id": "26365", "revid": "25871", "url": "https://gl.wikipedia.org/wiki?curid=26365", "title": "Moa\u00f1a (San Marti\u00f1o), Moa\u00f1a", "text": "San Marti\u00f1o de Moa\u00f1a \u00e9 unha parroquia que se localiza no concello de Moa\u00f1a. Segundo o IGE, en 2022 ti\u00f1a 1\u00a0957 habitantes (981 homes e 976 mulleres).\nHistoria.\nAo car\u00f3n da igrexa, rematada no ano 1197 e parcialmente reformada en 1771, quedan os restos dun antigo castro.\nA finais de abril de 2010 encontrouse un testamento dun veci\u00f1o da parroquia, escrito en lingua galega o 9 de novembro de 1466.\nEn 2018 as festas de San Marti\u00f1o, patr\u00f3n da parroquia, foron declaradas de interese tur\u00edstico de Galicia.\nPatrimonio.\nEntre o seu patrimonio destaca a igrexa de San Marti\u00f1o (1197, reformada en 1771), monumento hist\u00f3rico art\u00edstico; a casa reitorial, do s\u00e9culo XVI; a Casa das Se\u00f1oritas, de 1866; os tres cruceiros na contorna da igrexa dos s\u00e9culos XII e XVI, e as\u00ed como numerosas fontes e lavadoiros tradicionais (A Pedra, A Ameixoada, R\u00edo do Mu\u00ed\u00f1o...)."}
{"id": "26366", "revid": "25871", "url": "https://gl.wikipedia.org/wiki?curid=26366", "title": "Moa\u00f1a (Virxe do Carme), Moa\u00f1a", "text": "Virxe do Carme de Moa\u00f1a \u00e9 unha parroquia que se localiza no concello de Moa\u00f1a. Segundo o IGE en 2022 ti\u00f1a 6\u00a0254 habitantes (2\u00a0998 homes e 3\u00a0256 mulleres)."}
{"id": "26367", "revid": "25871", "url": "https://gl.wikipedia.org/wiki?curid=26367", "title": "Tir\u00e1n, Moa\u00f1a", "text": "San Xo\u00e1n de Tir\u00e1n \u00e9 unha parroquia que se localiza no concello de Moa\u00f1a. Segundo o IGE, en 2022 ti\u00f1a 4\u00a0466 habitantes (2\u00a0149 homes e 2\u00a0317 mulleres), distribu\u00eddos en 5 entidades de poboaci\u00f3n.\nXeograf\u00eda.\nTen varios quil\u00f3metros de praias, que ba\u00f1an as s\u00faas areas na r\u00eda de Vigo, destacando O Con (bandeira azul), Ni\u00f1o do Corvo e O Canabal.\nHistoria.\nOs primeiros intentos en Galicia do cultivo de mexill\u00f3n en bateas fix\u00e9ronse nesta parroquia en 1932, \u00f3 instalar Manuel Otero Moratinos un caix\u00f3n de madeira seguindo o modelo que vira nunha viaxe a Catalu\u00f1a. A experiencia durou s\u00f3 uns meses e foi un fracaso. Houbo que esperar ata 1946 para que se desenvolvese, xa con \u00e9xito, un novo proxecto neste mesmo sentido, no porto de Vilagarc\u00eda de Arousa.\nDeporte.\nO club de remo de Tir\u00e1n acadou en varias ocasi\u00f3ns o campionato de Espa\u00f1a de tra\u00ed\u00f1as."}
{"id": "26369", "revid": "85894", "url": "https://gl.wikipedia.org/wiki?curid=26369", "title": "Frades, Mondariz", "text": "San Marti\u00f1o de Frades, do lat\u00edn \"Fratres\" \"irm\u00e1ns\", seguramente monxes dunha congregaci\u00f3n relixiosa, \u00e9 unha parroquia que se localiza no concello de Mondariz. Segundo o padr\u00f3n municipal de 2013 ti\u00f1a 329 habitantes (155 mulleres e 174 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 409 habitantes."}
{"id": "26370", "revid": "23204", "url": "https://gl.wikipedia.org/wiki?curid=26370", "title": "Gargamala, Mondariz", "text": "Santa Mar\u00eda de Gargamala \u00e9 unha parroquia que se localiza no concello de Mondariz. Segundo o padr\u00f3n municipal de 2013 ti\u00f1a 337 habitantes (180 mulleres e 157 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 530 habitantes.\nPatrimonio.\nEn Gargamala hai diversos petr\u00f3glifos, reco\u00f1ecidos como Ben de Interese Cultural, mais dous deles, os de Escornabois e Campo Redondo, foron danados en outubro de 2018 polo lume forestal. Hai dous poboados fortificados: O Castro Chouso e o Coto da Cidade ou Coto do Cerquido, as\u00ed como un foxo de lobo e mu\u00ed\u00f1os\nA igrexa parroquial, situada no lugar do Barro, \u00e9 barroca, constru\u00edda en 1752. No testeiro da capela maior, de forma ameada, ten un escudo coas armas dos Condes de Salvaterra. No interior ten pinturas murais.\nNa parroquia hai unha escultura en homenaxe a Celso Emilio Ferreiro, que na s\u00faa obra \"Longa noite de pedra\" inclu\u00edu o \"Romance incompleto\", que comeza cos versos \"Fuco P\u00e9rez sin segundo, / veci\u00f1o de Gargamala\". A escultura, instalada en agosto de 2017, foi feita polo alumnado da Escola de Cantar\u00eda da Deputaci\u00f3n de Pontevedra."}
{"id": "26371", "revid": "5863", "url": "https://gl.wikipedia.org/wiki?curid=26371", "title": "Premio Nobel da Paz", "text": "O Premio Nobel da Paz \u00e9 un dos cinco premios Nobel institu\u00eddo polo inventor e industrial sueco Alfred Nobel. Mentres que os de F\u00edsica, Qu\u00edmica, Medicina e Literatura son entregados en Estocolmo, o Premio Nobel da Paz \u00e9 entregado en Oslo, a capital de Noruega.\nA medalla de ouro que se lles entrega \u00e1s persoas premiadas fabr\u00edcase na Casa da Moeda de Noruega."}
{"id": "26372", "revid": "5863", "url": "https://gl.wikipedia.org/wiki?curid=26372", "title": "Lougares, Mondariz", "text": "San Fiz de Lougares \u00e9 unha parroquia que se localiza no concello de Mondariz. Segundo o padr\u00f3n municipal de 2013 ti\u00f1a 354 habitantes (183 mulleres e 171 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 494 habitantes.\nXentilicio.\nO seu xentilicio \u00e9 lougari\u00f1o."}
{"id": "26373", "revid": "22570", "url": "https://gl.wikipedia.org/wiki?curid=26373", "title": "Meirol, Mondariz", "text": "Santo Andr\u00e9 de Meirol \u00e9 unha parroquia que se localiza no concello de Mondariz. Segundo o IGE en 2013 ti\u00f1a 198 habitantes (96 homes e 102 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 246 habitantes.\nXeograf\u00eda.\nOs seus montes principais son Penalta, Picoto, Mouriz e Coto de Castro e est\u00e1 ba\u00f1ada polo r\u00edo Xabri\u00f1a.\nHistoria.\nEn tempos antigos, a parroquia de Meirol era unha anexi\u00f3n \u00e1 actual parroquia de Mouriscados; pero o 15 de decembro de 1924 consolidouse como parroquia independente grazas a unha investigaci\u00f3n levada a cabo no s\u00e9culo XVIII (1752), na que declararon ante o bispado varios veci\u00f1os desta entidade, alegando para a s\u00faa independencia (xa reclamada neste s\u00e9culo) a antiga tradici\u00f3n que provi\u00f1a do mandato do marqu\u00e9s de Sobroso, o cal consideraba Meirol como un \"marquesado\" do que obti\u00f1a abundantes beneficios cobrados en forma de d\u00e9cimo.\nPatrimonio.\nA igrexa de Meirol presenta portada adintelada recercada por molduras acodadas. Sobre a portada, unha fornela e remate de pin\u00e1culos laterais con espadana central de dobre van.\nOs muros laterais levan tres contrafortes. A \u00e1bsida sobresae en altura, cuberta a catro augas. A sancrist\u00eda esta adherida \u00f3 lado sur do templo.\nO cruceiro do adro est\u00e1 situado diante da igrexa, preto do muro que limita o adro. Ten varal octogonal fincada directamente no chan empedrado. O capitel \u00e9 esf\u00e9rico con ecuador ben marcado a xeito de corda trenzada sobre o que se erixe unha cruz octogonal.\nO cruceiro e peto de \u00e1nimas do Couto est\u00e1 situado nunha praza no barrio do Couto \u00e1 esquerda da estrada local de Meirol a Mondariz. Constit\u00faen unha unidade e comparten base. O cruceiro as\u00e9ntase sobre un tronco de pir\u00e1mide mediante unha vara estriada cil\u00edndrica. O capitel \u00e9 cadrado e forma un tronco de pir\u00e1mide invertido labrado. Cruz rectangular con figura dun Cristo.\nO peto de \u00e1nimas est\u00e1 sobre a pesa, por diante do cruceiro. O tellado ten forma de arco con dous pin\u00e1culos modernos \u00f3s lados. Sust\u00e9ntase en d\u00faas columnas con estr\u00edas \u00f3 longo nos laterais do fornelo protexido cun cristal e unha reixa.\nO retablo \u00e9 de azulexos de cer\u00e1mica con representaci\u00f3n do arcanxo san Miguel coa espada na man dereita e a balanza na esquerda sobre un drag\u00f3n que sobrevoa as lapas do inferno.\nDesco\u00f1\u00e9cese ano de construci\u00f3n, a\u00ednda que figura unha ep\u00edgrafe de reconstruci\u00f3n de 1967.\nNo cumio dun muro en Campados at\u00f3panse os restos dun cruceiro. O muro pecha o eido que na antig\u00fcidade pertenceu a un cura. Pos\u00fae capitel e cruz, a\u00ednda que est\u00e1 a car\u00f3n da cruz e non por baixo deste \u00f3 non estar montado sobre vara sen\u00f3n pousados sobre o muro. Hai tam\u00e9n un reloxo de sol de pedra.\nCruz rectangular lisa con figuras a ambos lados. Cristo no anverso, de tres cravos, mirando \u00e1 fronte, cos brazos paralelos \u00f3 chan. Ten as mans abertas, n\u00f3 do pano \u00f3 lado dereito e p\u00e9 dereito por riba do esquerdo. No reverso, a Virxe das Angustias collendo o fillo. O capitel e cuadrangular, cos lados curvos e cabezas de anxo con \u00e1s en cada cara.\nO Peto do Outeiro \u00e9 un peto de \u00e1nimas situado nunha encrucillada no barrio do Outeiro. Tr\u00e1tase dun peto de tipo pechado e pouca altura, antigamente coroado por cruz desaparecida na actualidade. Tellado chan, coa pedra partida. Fornelo arqueado coroado por cruz en relevo. Dous pin\u00e1culos laterais esculpidos tam\u00e9n en relevo. O retablo \u00e9 de madeira, pintado en branco. En relevo figuras de Cristo sobre tres \u00e1nimas entre lapas.\nO Peto de Penalonga \u00e9 outro peto de \u00e1nimas situado no muro dunha casa datada no ano 1892, en Amil, Penalonga. Ocupa unha posici\u00f3n de tr\u00e1nsito. Carece de ornamentaci\u00f3n. Ten unha pedra que sobresae lixeiramente na parte inferior facendo de mesa e reixa protectora. Sen retablo.\nO Peto da Goleta est\u00e1 situado no lugar da Goleta, no barrio de Campados. Fornelo de forma rectangular adornado con pin\u00e1culos en relevo \u00f3s lados. Ten porta de ferro con reixa protectora e caixa das esmolas no interior. Carece de retablo.\nO Peto de santo Ant\u00f3n, situado \u00e1 beira da estrada que discorre dende a igrexa de Meirol cara a Lougares, ocupa unha posici\u00f3n de tr\u00e1nsito. Tr\u00e1tase dun peto pechado, coroado por unha cruz cadrada coas arestas rebaixadas e dous pin\u00e1culos os lados, grandes e sinxelos. Amosa na parte dianteira unha placa de m\u00e1rmore con ep\u00edgrafe do ano de restauraci\u00f3n (1970). Ten reixa protectora e caix\u00f3n de esmolas met\u00e1lico situado sobre a mesa, no interior do fornelo.\nEste \u00e9 arqueado cun reborde en forma de cord\u00f3n que remata cunha cruz na parte superior. No interior do fornelo hai unha figura de santo Ant\u00f3n.\nFinalmente, o Peto de san Xos\u00e9 est\u00e1 situado na beira da estrada que discorre dende a igrexa de Meirol cara a Lougares, en posici\u00f3n de tr\u00e1nsito. Tr\u00e1tase dun peto de tipo pechado, situado enriba dun valado de delimitaci\u00f3n dunha propiedade agr\u00edcola. O tellado \u00e9 chan, coroado por unha cruz rectangular, de secci\u00f3n cadrada coas arestas rebaixadas. O fornelo arqueado, protexido con porta met\u00e1lica e como \u00fanico adorno un reborde ancho de cor branca arredor do fornelo. No interior do fornelo hai unha estatua de san Xos\u00e9.\nFestas.\nEn Meirol cel\u00e9branse tres festas importantes:"}
{"id": "26374", "revid": "54334", "url": "https://gl.wikipedia.org/wiki?curid=26374", "title": "Mondariz, Mondariz", "text": "Santa Baia de Mondariz \u00e9 unha parroquia que se localiza no concello pontevedr\u00e9s de Mondariz. Segundo o padr\u00f3n municipal de 2013 ti\u00f1a 1.426 habitantes (715 mulleres e 711 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.493 habitantes."}
{"id": "26375", "revid": "85894", "url": "https://gl.wikipedia.org/wiki?curid=26375", "title": "Mouriscados, Mondariz", "text": "San Cibr\u00e1n de Mouriscados \u00e9 unha parroquia que se localiza no concello de Mondariz. Segundo o padr\u00f3n municipal de 2013 ti\u00f1a 267 habitantes (141 mulleres e 126 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2005 cando ti\u00f1a 311 habitantes. Por esta parroquia pasa a N-120, que comunica Vigo e Ourense.\nHistoria.\nNos lugares de Couto do Santo e Campo de Mouro atop\u00e1ronse restos de cer\u00e1mica castrexa e \"tegulas\" romanas, sobre os que hai varias lendas.\nA igrexa parroquial, adicada a San Cibr\u00e1n, data do s\u00e9culo XVII. Dela part\u00eda un antigo viacrucis que \u00eda ata o outeiro do Calvario. Anterior a esta igrexa existiu outra situada no \u00abCouto da Igrexi\u00f1a\u00bb."}
{"id": "26376", "revid": "54334", "url": "https://gl.wikipedia.org/wiki?curid=26376", "title": "Queimadelos, Mondariz", "text": "Santa Mar\u00eda de Queimadelos \u00e9 unha parroquia que se localiza no concello de Mondariz. Segundo o padr\u00f3n municipal de 2013 ti\u00f1a 93 habitantes (42 homes e 51 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n respecto aos anos 2000, cando ti\u00f1a 134 habitantes.\nQueimadelos pertenceu \u00e1 xurisdici\u00f3n de Sobroso para pasar posteriormente a integrarse no concello de Mondariz. \u00c9 unha das 9 entidades locais menores que existen en Galiza, constitu\u00edda o 21 de febreiro de 1935 e xestiona os montes de Peralta, Lagoa e Portela."}
{"id": "26377", "revid": "85894", "url": "https://gl.wikipedia.org/wiki?curid=26377", "title": "Riofr\u00edo, Mondariz", "text": "San Miguel de Riofr\u00edo \u00e9 unha parroquia que se localiza no concello de Mondariz. Segundo o IGE en 2013 ti\u00f1a 518 habitantes (270 mulleres e 248 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 632 habitantes."}
{"id": "26378", "revid": "23204", "url": "https://gl.wikipedia.org/wiki?curid=26378", "title": "Sabax\u00e1ns, Mondariz", "text": "San Mamede de Sabax\u00e1ns \u00e9 unha parroquia que se localiza no concello de Mondariz. Segundo o IGE en 2013 ti\u00f1a 344 habitantes (181 mulleres e 163 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 433 habitantes.\nNo lugar da Portela, desta parroquia de Sabax\u00e1ns, lev\u00e1ntase o denominado \"Carballo do Campo\", un carballo excepcional, inclu\u00eddo dentro do Cat\u00e1logo de \u00c1rbores Senlleiras de Galicia desde 2011. A \u00e1rbore ten unha altura de 35,80 m e un di\u00e1metro do fuste de 3,75 m (a 1,30 m de altura) .\nNon resulta posible confirmar que as seguintes cantigas se refiren a este carballo."}
{"id": "26379", "revid": "23204", "url": "https://gl.wikipedia.org/wiki?curid=26379", "title": "Tout\u00f3n, Mondariz", "text": "San Mateo de Tout\u00f3n \u00e9 unha parroquia que se localiza no concello de Mondariz. Segundo o INE en 2013 ti\u00f1a 304 habitantes (166 mulleres e 138 homes) -179 menos que en 1999-, distribu\u00eddos en 5 entidades de poboaci\u00f3n.\nPatrimonio.\nA igrexa de San Mateo de Tout\u00f3n data de 1711 (na inscrici\u00f3n da fachada figura a data 1713), est\u00e1 situada no barrio de Casco, onde tam\u00e9n hai unha capela. De planta rectangular e tellado a d\u00faas augas, a f\u00e1brica \u00e9 de cantar\u00eda de granito con contrafortes nos muros laterais e corpo posterior diferenciado a xeito de ciborio r\u00fastico tipo torre, ameado e con desaugadoiros p\u00e9treos. A facha principal ten no lateral esquerdo a torre campanario de planta cadrada e dous corpos (o superior quizais posterior). Na fronte da fachada at\u00f3panse d\u00faas pilastras laterais. A porta \u00e9 alintelada e flanqueada por d\u00faas pilastras caixadas con chapiteis x\u00f3nicos que aturan un friso con detalles vexetais e por riba un front\u00f3n triangular partido, cunha fornela coa imaxe de San Ram\u00f3n cunha cartela con inscrici\u00f3n. Enriba un ocelo. Na cumieira \u00e1chase a imaxe do patr\u00f3n da parroquia: San Mateo. A sancrist\u00eda \u00e1chase no muro sur.\n\u00c9 de salientar o cruceiro do adro considerado Ben de Interese Cultural galego, cunha plataforma de tres chanzos cuadrangulares (o m\u00e1is baixo soterrado polo asfalto). O pedestal ten as arestas rebaixadas e fiugura a data na que foi ergueito: 1711, practicamente \u00e1 vez que igrexa. Salienta o fuste cil\u00edndrico e o chapitel corintio con volutas nos cantos, fileira dupla de follas e flor central en cadans\u00faa face. A cruz \u00e9 de secci\u00f3n cadrada coas arestas achafranadas. Nunha das caras a imaxe de Xes\u00fas Cristo crucificado coa cartela de INRI, e na outra a Virxe das Angustias co fillo morto no colo.\nFestas.\nTout\u00f3n celebra unha festividade na honra de Santa Marta o 29 de xullo e o 24 de xu\u00f1o na honra de San Xo\u00e1n do Xisto.\nDesta parroquia \u00e9 o grupo Pandeireteiras de Tout\u00f3n."}
{"id": "26380", "revid": "85894", "url": "https://gl.wikipedia.org/wiki?curid=26380", "title": "Vilar, Mondariz", "text": "San Mamede de Vilar \u00e9 unha parroquia que se localiza no concello de Mondariz na comarca do Condado. Segundo o padr\u00f3n municipal de 2013 ti\u00f1a 264 habitantes (151 mulleres e 113 homes), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 437 habitantes.\nXentilicio.\nO seu xentilicio \u00e9 vilarengo ou vilarexo."}
{"id": "26381", "revid": "15490", "url": "https://gl.wikipedia.org/wiki?curid=26381", "title": "Premio Nobel de Literatura", "text": "O Premio Nobel de Literatura \u00e9 un dos 5 premios especificamente sinalados no testamento do escandinavo Alfred Nobel. Segundo as s\u00faas palabras, o premio debe entregarse cada ano \"a quen produza no campo da literatura a obra m\u00e1is salient\u00e1bel, na direcci\u00f3n correcta\". A instituci\u00f3n encargada de seleccionar \u00f3 ga\u00f1ador \u00e9 a Academia Sueca (en sueco, \"Svenska Akademien\").\nOnce dos galardoados co premio no s\u00e9culo XX foron escritores en lingua castel\u00e1 \u2014entre eles un galego\u2014 e un en lingua portuguesa: os espa\u00f1ois Jos\u00e9 Echegaray (1904), Jacinto Benavente (1922), Juan Ram\u00f3n Jim\u00e9nez (1956), Vicente Aleixandre (1977), e o galego Camilo Jos\u00e9 Cela (1989); os chilenos Gabriela Mistral (1945) e Pablo Neruda (1971); o guatemalteco Miguel \u00c1ngel Asturias (1967); o colombiano Gabriel Garc\u00eda M\u00e1rquez (1982), o mexicano Octavio Paz (1990) e o peruano Mario Vargas Llosa (2010); en lingua portuguesa o portugu\u00e9s Jos\u00e9 Saramago (1998)."}
{"id": "26382", "revid": "6466903", "url": "https://gl.wikipedia.org/wiki?curid=26382", "title": "Juscelino Kubitschek", "text": "Juscelino Kubitschek de Oliveira, nado en Diamantina o 12 de setembro de 1902 e morto en Resende o 22 de agosto de 1976, foi presidente do Brasil de 1956 ata 1961. O seu goberno estivo marcado pola inauguraci\u00f3n de Brasilia, a actual capital do Brasil, o 21 de abril de 1960.\nTraxectoria.\nFillo do vendedor Jo\u00e3o C\u00e9sar de Oliveira e da profesora de orixe checa Julia Kubitschek, formouse en medicina en 1927, fixo cursos complementarios en Par\u00eds e Berl\u00edn. Comezou a traballar como m\u00e9dico na polic\u00eda do seu estado, onde co\u00f1eceu o futuro gobernador Benedito Valadares, que o iniciou na pol\u00edtica en 1934 como xefe do seu gabinete. Despois foi deputado federal e alcalde (en portugu\u00e9s: \"prefeito\") de Belo Horizonte. En 1950 co pa\u00eds redemocratizado, foi elixido gobernador de Minas Xerais. Finalmente, en 1956, foi elixido presidente do Brasil, tendo como vicepresidente a Jo\u00e3o Goulart.\nO goberno como presidente.\nAntes de comezar o goberno, ocorreu unha tentativa de rebeli\u00f3n militar en Jacareacanga, cidade do estado do Par\u00e1, que non tivo \u00e9xito. Juscelino controlou a rebeli\u00f3n, prendeu os seus l\u00edderes e despois os amnistiou, nunha tentativa de conciliaci\u00f3n.\nAs tentativas de conciliaci\u00f3n foron unha caracter\u00edstica do seu goberno: evitar que se radicalizasen os descontentos e rebeli\u00f3ns. Non legalizou o Partido Comunista (que estaba na clandestinidade dende 1948) pero tampouco perseguiu os seus l\u00edderes. Para conter os descontentos da Mari\u00f1a e da Forza A\u00e9rea, que reclamaban melloras nos seus equipamentos, adquiriu o primeiro nav\u00edo portaavi\u00f3ns brasileiro, o \"Minas Gerais\". Non se enfrontou \u00e1s oligarqu\u00edas rurais brasileiras, pero como resposta \u00f3s reclamos da reforma agraria no Nordeste brasileiro, creou a Superintendencia do Desenvolvemento do Nordeste (SUDENE). Finalmente, para crear empregos no Brasil, incentivou a instalaci\u00f3n de f\u00e1bricas de autom\u00f3biles, como a SIMCA, a Volkswagen, a DKW, a Ford e outras.\nA pol\u00edtica de implantaci\u00f3n de industrias e crecemento econ\u00f3mico foi sintetizada nunha frase: \"facer 50 anos de desenvolvemento en 5 anos de goberno\", ou \"50 anos en 5\". A construci\u00f3n de Brasilia formou parte do proceso de interiorizar o desenvolvemento: abr\u00edronse estradas, como a Bel\u00e9m-Brasilia, para ligar puntos do Brasil \u00e1 nova capital, creando novas zonas de poboaci\u00f3n, plantaci\u00f3ns e comercio de produtos.\nNo fin do seu goberno, a alta inflaci\u00f3n foi un dos motivos da elecci\u00f3n do seu opositor, J\u00e2nio Quadros.\nDespois da presidencia.\nJuscelino foi elixido senador polo estado de Goi\u00e1s en 1962 e ti\u00f1a o desexo de disputar novamente a presidencia. Pero co golpe militar de 1964 os seus dereitos pol\u00edticos foron tirados polos militares, e Juscelino decidiu se exilar voluntariamente. Tentou articular no exterior a chamada \"fronte ampla\" de oposici\u00f3n \u00f3 golpe militar, pero non tivo \u00e9xito. En 1976 volveu \u00f3 Brasil, pero faleceu nun accidente de autom\u00f3bil na Estrada Presidente Dutra (BR-116) pr\u00f3xima \u00e1 cidade de Resende, no estado do R\u00edo de Xaneiro. Dos gobernantes do Brasil entre 1945 e 1964, apenas Juscelino e Eurico Gaspar Dutra lograron terminar os ent\u00f3n 5 anos de mandato presidencial. Juscelino \u00e9 lembrado como un dos gobernantes m\u00e1is democr\u00e1ticos da historia brasileira."}
{"id": "26384", "revid": "785", "url": "https://gl.wikipedia.org/wiki?curid=26384", "title": "Pedro", "text": "Aristocracia.\nHoubo moitos soberanos ou nobres co nome de Pedro:"}
{"id": "26388", "revid": "1093", "url": "https://gl.wikipedia.org/wiki?curid=26388", "title": "Evaristo", "text": ""}
{"id": "26392", "revid": "736", "url": "https://gl.wikipedia.org/wiki?curid=26392", "title": "Sisto I", "text": ""}
{"id": "26395", "revid": "736", "url": "https://gl.wikipedia.org/wiki?curid=26395", "title": "P\u00edo I", "text": ""}
{"id": "26397", "revid": "624", "url": "https://gl.wikipedia.org/wiki?curid=26397", "title": "Sotero, papa", "text": "Sotero, chamado logo santo Sotero, nado en Fondi e morto posiblemente en Roma en abril de 174, foi bispo cristi\u00e1n desa diocese entre os anos 165 e 174.\nVida e pontificado.\nPouco se sabe da vida e do pontificado de Sotero, que coincidiu cunha das maiores \u00e9pocas de represi\u00f3n contra o cristianismo, nos tempos do emperador Marco Aurelio. O \"Liber pontificalis\" sinala que naceu na vila de Fondi, e que descend\u00eda dunha familia de gregos.\nO feito m\u00e1is destac\u00e1bel do seu goberno \u00e9 a ep\u00edstola que lles dirixe aos corintios, confundida coa Segunda ep\u00edstola de Clemente, e que non se conserva; por\u00e9n, si se gardan anacos da resposta de agradecemento que lle escribiu Dionisio, o bispo desa cidade grega. Acompa\u00f1ando a carta \u00eda unha cantidade de di\u00f1eiro recollido pola diocese de Roma e enviada \u00e1 de Corinto, polo que a este papa se lle co\u00f1ece como o \"da caridade\".\nCrese tam\u00e9n que foi quen ordenou que fose necesario un sacerdote para bendicir o sacramento do matrimonio, para que tivese validez, e quen lle prohibiu \u00e1s mulleres tocar os obxectos sagrados ou esparexer incenso durante os rituais.\nMorte e santidade.\nComo todos os papas anteriores ao edicto de Mil\u00e1n, foi considerado santo. Tam\u00e9n se ten sinalado que foi m\u00e1rtir, se ben isto non est\u00e1 demostrado. A s\u00faa festa \u00e9 o 22 de abril, a canda o papa Caio. Foi soterrado no camposanto de Calisto, ao p\u00e9 da v\u00eda Apia. En tempos de Serxio II os seus restos foron levados \u00e1 bas\u00edlica de san Silvestre e Marti\u00f1o dos Montes e posteriormente \u00e1 bas\u00edlica de san Sisto Vello. Outras fontes apuntan que as s\u00faas reliquias se conservan na catedral de Toledo.\nParroquias en Galicia.\nNon hai ningunha parroquia en Galicia baixo a avogaci\u00f3n de san Sotero."}
{"id": "26398", "revid": "1987", "url": "https://gl.wikipedia.org/wiki?curid=26398", "title": "Eleuterio", "text": "O antrop\u00f3nimo masculino Eleuterio pode referirse a:"}
{"id": "26399", "revid": "56817", "url": "https://gl.wikipedia.org/wiki?curid=26399", "title": "V\u00edtor I, papa", "text": "V\u00edtor I, chamado logo san V\u00edtor, nado talvez en \u00c1frica e morto posiblemente en Roma en 199, foi bispo cristi\u00e1n desa diocese entre os anos 189 e 199.\nVida e pontificado.\nMalia non se co\u00f1eceren demasiados detalles da vida persoal de V\u00edtor I, e en especial do seu tempo anterior ao pontificado, pasou \u00e1 historia por pechar a controversia de Pascua, que opu\u00f1a os criti\u00e1ns occidentais e orientais en relaci\u00f3n ao d\u00eda en que hab\u00eda de celebrarse esta festividade. Mentres os \u00faltimos papas romanos vi\u00f1eran propo\u00f1endo a fixaci\u00f3n en domingo, os orientais cr\u00edan que deb\u00eda coincidir coa pascua xud\u00eda, no d\u00eda exacto da l\u00faa chea. V\u00edtor I convocou todos os bispos italianos ao primeiro s\u00ednodo de que se garda memoria, e ameazou coa excomu\u00f1\u00f3n aos bispos orientais que non respectasen a Pascua de domingo. Esta severidade foi criticada por numerosos bispos, entre eles Ireneo de Li\u00f3n, pero a determinaci\u00f3n de V\u00edtor I tivo os seus froitos.\nDurante o seu papado tam\u00e9n tivo que facer fronte \u00e1 pequena seita de Teodoto, un curtidor cristi\u00e1n, excomungado por V\u00edtor I, que sosti\u00f1a que Xesucristo era unicamente un superdotado.\nCoincidiu V\u00edtor I con boa parte do imperio de C\u00f3modo, que detivo a persecuci\u00f3n contra os cristi\u00e1ns, co que a relixi\u00f3n medrou rapidamente en Roma. Sinalan algunhas fontes que unha amante do emperador, Marcia, que puido incluso ser cristi\u00e1, conseguiu logo da petici\u00f3n de V\u00edtor I, que fosen liberados uns presos cristi\u00e1ns condenados a traballar nas minas de Sarde\u00f1a.\nTam\u00e9n foi V\u00edtor I o respons\u00e1bel de celebrar a misa por primeira vez en lat\u00edn, conforme sinala Xerome de Estrid\u00f3n en \"De viris Illustribus\".\nObra.\nEscribiu alg\u00fans curtos ensaios sobre a Pascua e outras materias, coa particularidade de que foi o primeiro en facelo en lat\u00edn, abandonando o grego que ata ese momento fora a tradici\u00f3n dos papas.\nMorte e santidade.\nComo todos os papas anteriores ao edicto de Mil\u00e1n, foi considerado santo. Tam\u00e9n se ten sinalado que foi m\u00e1rtir, se ben isto non est\u00e1 demostrado. A s\u00faa festa \u00e9 o 28 de xullo.\nParroquias en Galicia.\nExisten d\u00faas parroquias en Galicia baixo a avogaci\u00f3n de San V\u00edtor, as d\u00faas en Valdeorras: Portomourisco e Cernego. Por\u00e9n, non se pode dicir que se deban a este papa, a V\u00edtor de Marsella ou a algunha figura menor do santoral. As festas de San V\u00edtor en Portomourisco son o 27 de agosto."}
{"id": "26401", "revid": "25871", "url": "https://gl.wikipedia.org/wiki?curid=26401", "title": "Ceferino, papa", "text": "Ceferino, chamado logo san Ceferino, nado en Roma e morto na mesma cidade o 20 de decembro de 217, foi bispo cristi\u00e1n de Roma entre o 199 e a data da s\u00faa morte.\nVida e pontificado.\nA\u00ednda que non se te\u00f1en grandes detalles da vida de san Ceferino, co\u00f1\u00e9cense bastante ben dous aspectos cruciais do seu pontificado. En primeiro lugar, que a represi\u00f3n e persecuci\u00f3n romana contra o cristianismo, que acalmara nos tempos de C\u00f3modo e nos primeiros anos de Septimio Severo, co\u00f1eceu unha forte repunta, se ben non se co\u00f1ecen as cifras e incidencia reais desta campa\u00f1a. Esta persecuci\u00f3n minguou con Caracalla e recruou con Macrino.\nA outra gran chave do pontificado \u00e9 a discrepancia p\u00fablica do crego Hip\u00f3lito a respecto da cuesti\u00f3n da ensinanza da figura de Cristo. Esta disputa agravar\u00edase durante o pontificado de Calisto I, que foi di\u00e1cono de Ceferino, o seu principal conselleiro e o seu gu\u00eda teol\u00f3xico. Precisamente, un dos problemas \u00e1 hora de achegarse \u00e1 vida de Ceferino \u00e9 que a principal fonte bibliogr\u00e1fica son os \"Philosophymena\" escritos por Hip\u00f3lito, e onde se nos presenta un papa incapaz, ignorante e iracundo.\nA estas pol\u00e9micas, e aos movementos gn\u00f3sticos e montanistas anteriores, houbo que sumarlle a discrepancia de Sabelio de Libia, que opinaba que a Trindade non estaba formada por un \u00fanico deus e tres persoas distintas. Poder\u00eda ser incluso que, sen respaldala completamente, esta fose a opini\u00f3n defendida polo papa para enfrontarse ao montanismo.\nCrese que foi no tempo de Ceferino cando se introduciron de c\u00e1lices de vidro na cerimonia da consagraci\u00f3n, en substituci\u00f3n dos de madeira. Ceferino \u00e9 o respons\u00e1bel das obras das catacumbas da v\u00eda Apia, onde foron soterrados a maior parte dos papas desta \u00e9poca, empezando por el mesmo.\nMorte e santidade.\nComo todos os papas anteriores ao edicto de Mil\u00e1n, foi considerado santo. Tam\u00e9n se ten sinalado que foi m\u00e1rtir, se ben isto non est\u00e1 demostrado. A s\u00faa festa \u00e9 o 26 de agosto.\nParroquias en Galicia.\nNon hai ningunha parroquia galega baixo a avogaci\u00f3n de san Ceferino."}
{"id": "26403", "revid": "23204", "url": "https://gl.wikipedia.org/wiki?curid=26403", "title": "Calisto I", "text": ""}
{"id": "26404", "revid": "98629", "url": "https://gl.wikipedia.org/wiki?curid=26404", "title": "Urbano I, papa", "text": "Urbano I, chamado logo santo Urbano, nado probablemente en Roma e morto seguramente na mesma cidade o 23 de maio de 230, foi bispo cristi\u00e1n desa cidade entre o 222 e o 230.\nTraxectoria.\nVida e pontificado.\nPouco se sabe da vida de Urbano I, f\u00f3ra de que durante o seu pontificado continuou a herex\u00eda de Hip\u00f3lito, pero o clima de paz nos tempos do emperador Alexandre Severo fixo aumentar as cifras de fieis, o que se percibe no crecemento de extensi\u00f3n das catacumbas. Conforme o \"Liber pontificalis\" Urbano I estableceu que os vasos sagrados fosen de prata e que as esmolas recibidas pola Igrexa se destinasen exclusivamente aos pobres e ao culto.\nMorte e santidade.\nComo todos os papas anteriores ao edicto de Mil\u00e1n, foi considerado santo. Tam\u00e9n se ten sinalado que foi m\u00e1rtir, se ben non est\u00e1 demostrado en absoluto. A s\u00faa festa \u00e9 o 25 de maio. No 862, Nicolao I enviou parte das reliquias a Carlos II de Francia, a Auxerre, onde foi venerado como patr\u00f3n das vi\u00f1as. Durante tempo foi considerado avogoso contra as treboadas, a gota e a embriaguez.\nParroquias en Galicia.\nNon hai ningunha parroquia galega baixo a avogaci\u00f3n de santo Urbano.\nIconograf\u00eda.\nA mi\u00fado, Urbano I \u00e9 representado sentado, coa tiara papal e cunha espada apuntada cara ao chan. Noutros casos leva unha mitra bispal, unha biblia e un acio de uvas na man, como lle corresponde por ser nalgunhas zonas de Europa central patr\u00f3n das vi\u00f1as."}
{"id": "26405", "revid": "72012", "url": "https://gl.wikipedia.org/wiki?curid=26405", "title": "Hixinio, papa", "text": "Hixinio, logo chamado santo Hixinio, nado quizais en Atenas e finado posiblemente en Roma en 142, foi bispo de Roma.\nVida e pontificado.\nPouco se co\u00f1ece do seu pontificado, que por outra parte foi bastante breve. A herex\u00eda gn\u00f3stica, que levaba anos presente como corrente de pensamento cristi\u00e1 co\u00f1ece nestes anos o seu apoxeo cos fil\u00f3sofos Valenti\u00f1o de Exipto, Marci\u00f3n e Cerd\u00f3n, que Hixinio combateu.\nO Liber pontificalis di del que instaurou a figura do padri\u00f1o no bautismo, quen definiu os ordes menores do clero, quen distinguiu as funci\u00f3ns dos preb\u00edteros e dos di\u00e1conos e quen obrigou a que todas as igrexas onde se misase fosen consagradas antes.\nMorte e santidade.\nComo todos os papas anteriores ao edicto de Mil\u00e1n, foi considerado santo. Tam\u00e9n se ten sinalado que foi m\u00e1rtir, se ben isto non est\u00e1 demostrado. A s\u00faa festa \u00e9 o 11 de xaneiro.\nParroquias en Galicia.\nNon hai ningunha parroquia en Galicia baixo a avogaci\u00f3n de santo Hixinio."}
{"id": "26406", "revid": "23204", "url": "https://gl.wikipedia.org/wiki?curid=26406", "title": "Ponciano, papa", "text": "Ponciano, nado en Roma e finado en Sarde\u00f1a o 19 de novembro de 235, foi o 18\u00ba Papa da Igrexa cat\u00f3lica entre 230 e 235.\nTraxectoria.\nFoi o primeiro pont\u00edfice da historia da Igrexa que non permaneceu na cadeira de San Pedro ata o seu falecemento, xa que renunciou o 28 de setembro de 235, data que ademais constit\u00fae a primeira da historia papal totalmente confirmada por documentos hist\u00f3ricos.\nProcedeu a confirmar a condena que Demetrio de Alexandr\u00eda lanzara sobre os textos de Or\u00edxenes sobre a Resurrecci\u00f3n, e ordenou o canto dos Salmos nas igrexas e a recitaci\u00f3n do \"Confiteor\" antes de morrer, as\u00ed como o uso do sa\u00fado \"Dominus vobiscum\" ('O Se\u00f1or estea convosco').\n\u00d3 igual que os seus antecesores, enfrontouse \u00f3 antipapa Hip\u00f3lito, que mantivo o cisma que iniciara \u00f3 negarse a reco\u00f1ecer a Ponciano como papa. Por\u00e9n, a subida \u00f3 trono do imperio de Maximino o Tracio, que reactivou as persecuci\u00f3ns contra os cristi\u00e1ns, supuxo que tanto Ponciano como Hip\u00f3lito fosen deportados \u00e1s minas de sal de Sarde\u00f1a, onde lograron reconciliar as s\u00faas posturas, po\u00f1endo fin \u00f3 primeiro cisma que sufrira a Igrexa \u00f3 abdicar ambos a favor de Antero.\nPouco despois da abdicaci\u00f3n Ponciano e Hip\u00f3lito foron martirizados \u00f3 seren azoutados ata a morte, tralo que os seus corpos foron trasladados a Roma, onde foron inhumados nas catacumbas de San Calisto.\nNo seu tempo sit\u00faase a lenda da virxe e m\u00e1rtir santa Ic\u00eda, patroa da m\u00fasica. Baixo o pontificado de Ponciano, Valeriano (que se identifica como o mesmo Valeriano esposo de santa Ic\u00eda) converteuse \u00f3 cristianismo e foi martirizado."}
{"id": "26409", "revid": "1093", "url": "https://gl.wikipedia.org/wiki?curid=26409", "title": "Cornelio", "text": ""}
{"id": "26410", "revid": "736", "url": "https://gl.wikipedia.org/wiki?curid=26410", "title": "Lucio I", "text": ""}
{"id": "26412", "revid": "736", "url": "https://gl.wikipedia.org/wiki?curid=26412", "title": "Sisto II", "text": ""}
{"id": "26413", "revid": "624", "url": "https://gl.wikipedia.org/wiki?curid=26413", "title": "Dionisio", "text": "Co nome de Dionisio podemos referirnos a diversos personaxes hist\u00f3ricos:"}
{"id": "26415", "revid": "736", "url": "https://gl.wikipedia.org/wiki?curid=26415", "title": "Eutiquiano", "text": ""}
{"id": "26416", "revid": "736", "url": "https://gl.wikipedia.org/wiki?curid=26416", "title": "Caio", "text": ""}
{"id": "26417", "revid": "605", "url": "https://gl.wikipedia.org/wiki?curid=26417", "title": "Sega Genesis", "text": ""}
{"id": "26418", "revid": "605", "url": "https://gl.wikipedia.org/wiki?curid=26418", "title": "Sega Mega Drive", "text": ""}
{"id": "26419", "revid": "5356722", "url": "https://gl.wikipedia.org/wiki?curid=26419", "title": "Sega Saturn", "text": "O Sega Saturn foi unha videoconsola de quinta xeraci\u00f3n fabricada por Sega."}
{"id": "26423", "revid": "56817", "url": "https://gl.wikipedia.org/wiki?curid=26423", "title": "Marcelo, papa", "text": "Marcellus I \u00ba foi o 30\u00ba papa. O seu pontificado non durou m\u00e1is que dous anos (308-309). Suced\u00eda a Marcelino (296-304) despois de catro anos de vacante do asento pontifical, nunha \u00e9poca en que as persecuci\u00f3ns contra os cristi\u00e1ns eran moi importantes."}
{"id": "26426", "revid": "2445", "url": "https://gl.wikipedia.org/wiki?curid=26426", "title": "Silvestre I", "text": ""}
{"id": "26427", "revid": "56817", "url": "https://gl.wikipedia.org/wiki?curid=26427", "title": "Marcos", "text": "O antrop\u00f3nimo masculino Marcos pode referirse a:\nAmais, como top\u00f3nimo pode referirse a:"}
{"id": "26428", "revid": "2445", "url": "https://gl.wikipedia.org/wiki?curid=26428", "title": "Xulio I", "text": ""}
{"id": "26429", "revid": "1093", "url": "https://gl.wikipedia.org/wiki?curid=26429", "title": "Liberio", "text": ""}
{"id": "26430", "revid": "98629", "url": "https://gl.wikipedia.org/wiki?curid=26430", "title": "Hixam (C\u00f3rdoba)", "text": "Hixam I, tam\u00e9n citado como Hisham I ou Hiksam I, foi o segundo emir Omeia de C\u00f3rdoba, gobernando do ano 788 at\u00e9 a s\u00faa morte o 17 de abril de 796.\nPouco despois de ser proclamado emir tivo que se enfrontar co seu irm\u00e1n Suleim\u00e1n quen se consideraba o emir lex\u00edtimo e que ti\u00f1a o apoio doutro irm\u00e1n m\u00e1is novo, Abd Allah, logo dalg\u00fan tempo de rebeli\u00f3n reco\u00f1eceu a Hisham como emir, afortalado no interior Hisham realizou expedici\u00f3ns peri\u00f3dicas de castigo contra os reinos cristi\u00e1ns do norte na procura de bot\u00edn. Durante o seu reinado estableceuse a escola malek\u00ed como a doutrina xur\u00eddica oficial en al-Andalus."}
{"id": "26431", "revid": "1093", "url": "https://gl.wikipedia.org/wiki?curid=26431", "title": "D\u00e1maso I", "text": ""}
{"id": "26432", "revid": "56817", "url": "https://gl.wikipedia.org/wiki?curid=26432", "title": "Siricio, papa", "text": "Siricio (Roma, ca 334 - 26 de novembro de 399) foi o 38\u00b0 papa da Igrexa cat\u00f3lica, que o venera como santo. Desde o 17 de decembro de 384 at\u00e9 a s\u00faa morte, foi o sucesor do D\u00e1maso I e foi sucedido por Anastasio I. Foi autor de dous decretos sobre o celibato clerical.\nNotas biogr\u00e1ficas.\nSiricio era fillo dun tal Tiburcio. Entrou ao servizo da Igrexa a\u00ednda de tenra idade e, segundo a inscrici\u00f3n posta na s\u00faa tumba, durante o pontificado do papa Liberio (352-366) foi primeiro lector e despois di\u00e1cono. Despois da morte do papa D\u00e1maso I, Siricio, cardeal de \"San Pastore\", foi elixido o seu sucesor por unanimidade e, probabelmente, foi consagrado bispo o 17 de decembro. O antipapa Ursino, que fora rival de D\u00e1maso (366), estaba a\u00ednda vivo e continuou coas s\u00faas pretensi\u00f3ns. O emperador Valentiniano III, nunha carta a Piniano (23 de febreiro de 385), deu o seu benepl\u00e1cito \u00e1 elecci\u00f3n de Siricio.\nLexislador.\nO seu primeiro acto oficial revelouse importante. Himerio, bispo de Tarragona, dirixira ao papa D\u00e1maso unha lista de quince cuesti\u00f3ns relativas ao bautismo, a penitencia, a ordenaci\u00f3n sacerdotal, e mesmo o matrimonio. A\u00ednda recentemente elixido, Siricio respondeulle o 23 de febreiro de 385: as s\u00faas indicaci\u00f3ns retoman as disposici\u00f3ns do primeiro Concilio de Nicea (325) e a\u00ednda do Sardica (343). Mais Siricio axuntou pos\u00edbeis sanci\u00f3ns. A carta mostra tam\u00e9n que Siricio era consciente da s\u00faa autoridade na Igrexa. De feito, a s\u00faa ep\u00edstola constit\u00fae a primeira decretal pontificia, \u00e9 dicir, unha carta papal sobre asuntos de disciplina ou de dereito can\u00f3nico.\nEsta carta decretal foi continuada con outras misivas, que incitaban aos bispos de \u00c1frica a que aplicasen os canons dos dous concilios romanos (o que convocara o seu antecesor D\u00e1maso I, e m\u00e1is o reunido por el mesmo). O primeiro canon concern\u00eda \u00e1 consagraci\u00f3n dos bispos e mais a obriga de castidade para os cl\u00e9rigos. O segundo esix\u00eda un inqu\u00e9rito adecuado sobre os candidatos a recibir as ordes eclesiais.\nContra a herex\u00eda.\nSirice actuou con enerx\u00eda contra os herexes, en colaboraci\u00f3n con Ambrosio, bispo de Mil\u00e1n. No concilio de Capua (392), condenou a Bonoso, bispo de Sardica, que negaba a virxindade de Mar\u00eda. No mesmo ano, condenou, nun concilio romano, ao monxe Xoviniano, que non s\u00f3 negaba a virxindade de Mar\u00eda, sen\u00f3n que refugaba a vida de celibato e a castidade. Deixou, por\u00e9n, a xu\u00edzo das igrexas locais a tarefa de sancionar ambos os dous herexes.\nSeguindo a postura de D\u00e1maso, interveu na controversia acerca dos priscilianistas. Despois da morte do emperador Magno M\u00e1ximo (388), sancionou os bispos que libraran a Prisciliano e os seus compa\u00f1eiros ao brazo secular. Foi o caso de Itacio, bispo de Tr\u00e9veris, cidade onde fora executado o herexe. Siricio condenou tam\u00e9n ao bispo F\u00e9lix, que apoiara a Itacio. Finalmente, autorizou o retorno ao seo da Igrexa dos priscilianistas."}
{"id": "26433", "revid": "605", "url": "https://gl.wikipedia.org/wiki?curid=26433", "title": "Futbol", "text": ""}
{"id": "26435", "revid": "46041", "url": "https://gl.wikipedia.org/wiki?curid=26435", "title": "Juan Per\u00f3n", "text": "Juan Domingo Per\u00f3n, nado en Lobos o 8 de outubro de 1895 e finado en Buenos Aires o 1 de xullo de 1974, foi un militar e pol\u00edtico arxentino. Foi presidente do seu pa\u00eds en d\u00faas ocasi\u00f3ns, de 1946 a 1955 e de 1973 a 1974.\nTraxectoria.\nPer\u00f3n casou con Aurelia Tiz\u00f3n, falecida de cancro en 1938, e en segundas nupcias con Eva Per\u00f3n, m\u00e1is co\u00f1ecida como \"Evita\" que tam\u00e9n faleceu de c\u00e1ncer de \u00fatero. Nos anos 60, casou unha terceira vez, agora con Mar\u00eda Estela Mart\u00ednez, m\u00e1is co\u00f1ecida como Isabel Per\u00f3n, a s\u00faa sucesora na presidencia da Arxentina en 1974.\nO seu goberno populista era apoiado pola Igrexa, polo Ex\u00e9rcito e polo Movemento sindical, e base\u00e1base nun forte nacionalismo, centralizado no poder do Estado.\nPer\u00f3n a\u00ednda contaba co carisma da primeira-dama, Evita Per\u00f3n, a trav\u00e9s de campa\u00f1as sociais, o que daba ao Estado un car\u00e1cter paternalista. A pesar diso, o goberno mostr\u00e1base con autoritarismo, castigando de forma severa a quen fixese cr\u00edticas ao goberno."}
{"id": "26437", "revid": "98629", "url": "https://gl.wikipedia.org/wiki?curid=26437", "title": "Isabel Per\u00f3n", "text": "Mar\u00eda Estela Mart\u00ednez de Per\u00f3n, de solteira Mar\u00eda Estela Mart\u00ednez Cartas, tam\u00e9n co\u00f1ecida como Isabel Mart\u00ednez de Per\u00f3n, Isabel Per\u00f3n e Isabelita Per\u00f3n, nada na Rioxa o 4 de febreiro de 1931, \u00e9 unha ex-bailarina e expol\u00edtica arxentina, presidenta da rep\u00fablica entre o 1 de xullo de 1974 e o 24 de marzo de 1976, cando foi derrubada por un golpe de estado. Dende 2000 ten a nacionalidade espa\u00f1ola.\nTraxectoria.\n\u00c9 a filla m\u00e1is nova de Carmelo Mart\u00ednez, un empregado de banca porte\u00f1o e de Mar\u00eda Josefa Cartas, e viviu os seus primeiros anos na Rioja, onde nacera, ata que se trasladou sendo moi nova a\u00ednda a Buenos Aires, onde cursou os estudos primarios e logo estudos de danza. Morreulle o pai cando ti\u00f1a sete anos e na mocidade distanciouse da s\u00faa familia e adoptou o nome art\u00edstico de Isabel cando se incorporou a unha compa\u00f1\u00eda de danza de xira por Latinoam\u00e9rica. A fins de 1955, mentres traballaba como bailarina nun cabaret de Panam\u00e1 (onde era co\u00f1ecida polo nome art\u00edstico \u00abIsabel G\u00f3mez\u00bb), comezou unha relaci\u00f3n sentimental co pol\u00edtico arxentino Juan Domingo Per\u00f3n, daquela expresidente no exilio logo de ser derrocado o seu goberno, e vi\u00favo. Viviron xuntos desde ent\u00f3n, en distintos pa\u00edses: Panam\u00e1, Venezuela, Rep\u00fablica Dominicana e finalmente Espa\u00f1a, onde casaron en 1961.\nEn 1965 viaxou a Arxentina, como delegada persoal de Per\u00f3n, para facer fronte ao fen\u00f3meno do \"neoperonismo\", pero retornou a Espa\u00f1a. Durante o goberno de H\u00e9ctor Jos\u00e9 C\u00e1mpora, o 20 de xu\u00f1o de 1973, Per\u00f3n regresou definitivamente \u00e1 Arxentina. Pouco despois C\u00e1mpora renunciou ao goberno para permitir elecci\u00f3ns libres. O seu sucesor Ra\u00fal Lastiri convocou a elecci\u00f3ns de presidente e vicepresidente da Naci\u00f3n, celebradas o 23 de setembro de 1973. Nelas venceu a parella encabezada por Juan Per\u00f3n, con Isabel Per\u00f3n como candidata \u00e1 vicepresidencia, co 62% dos votos. Per\u00f3n faleceu apenas un ano m\u00e1is tarde, o 1 de xullo de 1974, e Isabel Per\u00f3n asumiu a presidencia ese mesmo d\u00eda.\nNo goberno.\nO seu goberno desenvolveuse no marco internacional da chamada crise do petr\u00f3leo e dunha extrema violencia pol\u00edtica interna, con actuaci\u00f3n de varios grupos armados.\nIgnorou o achegamento que fixera Juan Domingo Per\u00f3n ao l\u00edder da oposici\u00f3n, o 'radical' Ricardo Balb\u00edn, e Isabel Per\u00f3n apoiouse principalmente no seu ministro de Benestar Social, o exsecretario persoal de Per\u00f3n, Jos\u00e9 L\u00f3pez Rega, co\u00f1ecido como \"Daniel\" polos seus achegados e \"o Bruxo\" polos seus adversarios pol\u00edticos. L\u00f3pez Rega exerceu unha importante influencia sobre Mart\u00ednez, fortalecendo a presenza no goberno dos sectores de dereita sobre outros grupos, e organizou desde o goberno unha forza parapolicial co\u00f1ecida como Alianza Anticomunista Arxentina ou \"Triplo A\" que emprendeu acci\u00f3ns de fustrigaci\u00f3n a figuras destacadas da esquerda que acabar\u00edan en secuestros, torturas e asasinatos.\nDesde o goberno a actitude de control foi tam\u00e9n rigorosa: interveu en varias provincias disidentes, controlou as universidades, os sindicatos, as cadeas privadas de televisi\u00f3n, e reforzou a censura contra libros, xornais e revistas. O goberno exhibiu unha marcada inoperancia administrativa en distintas \u00e1reas.\nA econom\u00eda arxentina sufriu danos graves, cunha inflaci\u00f3n galopante, a paralizaci\u00f3n dos investimentos de capital, a suspensi\u00f3n das exportaci\u00f3ns de carne a Europa e o inicio do crecemento incontrolable da d\u00e9beda externa. Unha soluci\u00f3n de corte monetarista tentada polo ministro Alfredo G\u00f3mez Morales, un hist\u00f3rico do peronismo, non tivo \u00e9xito, e provocou unha forte retracci\u00f3n da liquidez, co que se iniciou un complicado proceso de estanflaci\u00f3n. A suspensi\u00f3n das compras de carne arxentina polo Mercado Com\u00fan Europeo empeorou a situaci\u00f3n.\nEn xu\u00f1o de 1975, o novo ministro de Econom\u00eda, Celestino Rodrigo, auspiciado por L\u00f3pez Rega, aplicou unha violenta desvalorizaci\u00f3n da moeda acompa\u00f1ada de aumentos de tarifas. O \"Rodrigazo\", parte do plan de L\u00f3pez Rega para debilitar as presi\u00f3ns sindicais a trav\u00e9s do desprestixio dos seus principais operadores, provocou a primeira folga xeral contra un goberno peronista. En xullo de 1975, ante a folga xeral e a presi\u00f3n da CGT e, en especial da Uni\u00f3n Obrera Metal\u00fargica de Lorenzo Miguel, L\u00f3pez Rega viuse obrigado a renunciar ao seu cargo no goberno e abandonar o pa\u00eds.\nAnte a crecente actividade dos grupos armados de esquerda (tanto os que actuaban dentro do peronismo, ou Montoneros, como outros de corte marxista, coma o Ej\u00e9rcito Revolucionario del Pueblo) e de extrema dereita, Isabel Per\u00f3n decidiu fortalecer a acci\u00f3n de goberno. Renovou a c\u00fapula militar, designou a Jorge Rafael Videla \u00e1 fronte do ex\u00e9rcito, pechou publicaci\u00f3ns opositoras e mesmo recorreu ao uso da forza militar contra a poboaci\u00f3n civil, cando asina en 1975 o decreto que d\u00e1 inicio ao chamado Operativo Independencia, a intervenci\u00f3n militar na provincia de Tucum\u00e1n, o Tucumanazo, que se sinala como o inicio do terrorismo de Estado.\nAo agravarse a crise pol\u00edtica e econ\u00f3mica, en setembro de 1975 Mart\u00ednez pediu licenza do cargo por raz\u00f3ns de sa\u00fade; as s\u00faas funci\u00f3ns foron exercidas polo presidente provisional do Senado \u00cdtalo L\u00fader entre o 13 de setembro e o 16 de outubro de 1975. Nun momento de especial tensi\u00f3n, ameazou nun discurso pronunciado desde o balc\u00f3n da Casa Rosada con converterse na \"muller do l\u00e1tigo\".\nGolpe de estado.\nA constante presi\u00f3n militar p\u00faxose de manifesto nun levantamento encabezado polo ent\u00f3n brigadier Orlando Jes\u00fas Capellini o 18 de decembro de 1975, que desembocou no pase a retiro do titular da Forza A\u00e9rea arxentina, H\u00e9ctor Lu\u00eds Fautario e o seu segundo, Jos\u00e9 Mar\u00eda Klix. O novo xefe da Aviaci\u00f3n foi o brigadier Orlando Ram\u00f3n Agosti. A sublevaci\u00f3n foi controlada a duras penas. Isabel Per\u00f3n negouse reiteradamente a renunciar mais anunciou o adianto das elecci\u00f3ns presidenciais para finais de 1976..\nO clima pol\u00edtico non mellorou coa destituci\u00f3n de L\u00f3pez Rega nin co anticipo das elecci\u00f3ns. En marzo de 1976 o goberno solicitou a dous dirixentes opositores, Ricardo Balb\u00edn e \u00d3scar Allende, que se dirixisen ao electorado solicitando o respecto aos prazos institucionais, xa que un golpe militar era percibido como inevitable. O golpe de estado prod\u00facese o 24 de marzo de 1976, encabezado polos comandantes en xefe do ex\u00e9rcito, mari\u00f1a e aviaci\u00f3n. Os golpistas destitu\u00edron o goberno constitucional e substitu\u00eduno por unha xunta militar asemade que disolv\u00edan o Congreso. Isabel Per\u00f3n foi axuizada por malversaci\u00f3n de fondos p\u00fablicos, acusada de pagar unha d\u00e9beda persoal con fondos pertencentes a unha fundaci\u00f3n, que logo devolveu. Foi confinada durante cinco anos, primeiro na residencia de El Messidor (Neuqu\u00e9n) e logo nun pazo en San Vicente, nos arrabaldes de Bos Aires.\nVida en Espa\u00f1a.\nUnha vez liberada, en xullo de 1981, exiliouse de novo a Madrid, onde abandonou totalmente a actividade pol\u00edtica, a\u00ednda que regresou ocasionalmente \u00e1 Arxentina. O plebiscito sobre a Canle de Beagle foi a s\u00faa \u00faltima aparici\u00f3n como figura hist\u00f3rica do peronismo, polo seu car\u00e1cter de vi\u00fava de Per\u00f3n. En Madrid instalouse nunha mansi\u00f3n da zona de Puerta del Hierro, que tivo que vender como consecuencia de perder un preito sobre a herdanza do seu home coas irm\u00e1s da primeira muller, Eva Per\u00f3n. Na actualidade vive en Villanueva de la Ca\u00f1ada. En Madrid frecuentou sectores pr\u00f3ximos ao franquismo e persoas p\u00fablicas como o adivi\u00f1o Octavio Acebes, e adquiriu a nacionalidade espa\u00f1ola no ano 2000.\nEn 2007 a Xustiza arxentina iniciou un proceso de extradici\u00f3n por supostos delitos de lesa humanidade durante a s\u00faa presidencia, pero a Audiencia Nacional de Espa\u00f1a denegouna."}
{"id": "26438", "revid": "1410", "url": "https://gl.wikipedia.org/wiki?curid=26438", "title": "MPLA", "text": "O Movemento Popular de Liberaci\u00f3n de Angola ou MPLA \u00e9 o partido pol\u00edtico que goberna Angola dende a s\u00faa independencia en 1975.\nFoi fundado en 1956 despois da fusi\u00f3n do \"Partido da Luta Unida dos Africanos de Angola\" (PLUA) co \"Partido Comunista Angolano\" (PCA). Outros partidos fund\u00edronse despois, como o \"Movemento para a Independencia Nacional de Angola\" (MINA) e a \"Frente Democr\u00e1tica de Liberaci\u00f3n de Angola\" (FDLA).\nEn 1975 tres partidos reivindicaban a independencia de Angola, o MPLA, a UNITA (Uni\u00f3n Nacional para a Independencia Total de Angola) e a Frente Nacional para a Liberaci\u00f3n de Angola (FNLA). Destes, o MPLA ti\u00f1a orientaci\u00f3n marxista e estaba apoiado pola URSS. Agrupara, desde finais dos anos 50 e principios dos 60 as principais figuras do nacionalismo angolano, entre estudantes no exterior, sobre todo en Portugal e loitadores contra o colonialismo que fux\u00edan do interior de Angola.\nDirixido por Ant\u00f4nio Agostinho Neto, o MPLA organizou e dirixiu a loita armada contra o colonialismo. Terminada a loita de liberaci\u00f3n, a seguir o 25 de abril en Portugal, o MPLA proclamou a independencia do pa\u00eds, sen que tivese acontecido a pacificaci\u00f3n interna coa FNLA e a UNITA. \u00c9 frecuente ligar o MPLA \u00e1 rexi\u00f3n de Kumbundo, tendo sido, por\u00e9n o movemento angolano que m\u00e1is aproveitou e incentivou o sentido nacional. \u00c1 s\u00faa direcci\u00f3n pertenc\u00edan elementos non orixinarios do grupo dominante e o movemento non ti\u00f1a as connotaci\u00f3ns tribais e racistas atribu\u00eddas aos outros d\u00edas. Por causa disto recibiu o apoio maioritario durante a transici\u00f3n para a independencia do pa\u00eds.\nO MPLA gobernou Angola como partido \u00fanico at\u00e9 a apertura pol\u00edtica en 1991. No ano seguinte venceu nas primeiras elecci\u00f3ns, mais esa vitoria non foi aceptada e o pa\u00eds entrou en guerra civil.\nHoxe, o MPLA \u00e9 un partido ex-marxista e politicamente constit\u00fae algo entre a socialdemocracia e o socialismo. O seu mandato vese agora prolongado polas Naci\u00f3ns Unidas at\u00e9 que se consideren creadas as condici\u00f3ns para a realizaci\u00f3n das pr\u00f3ximas elecci\u00f3ns. Depende da realizaci\u00f3n dos acordos asinados entre o goberno e a Unita en Lusaka visando o fin da guerra que a\u00ednda hoxe ameaza o pa\u00eds."}
{"id": "26439", "revid": "158", "url": "https://gl.wikipedia.org/wiki?curid=26439", "title": "Movemento Popular de Liberaci\u00f3n de Angola", "text": ""}
{"id": "26441", "revid": "65337", "url": "https://gl.wikipedia.org/wiki?curid=26441", "title": "Judas Priest", "text": "Judas Priest \u00e9 un grupo de heavy metal, formado en 1970 en Birmingham por K.K. Downing e Ian Hill. Co paso dos anos convert\u00e9ronse nunha das bandas m\u00e1is populares deste x\u00e9nero, acadando unha grande influencia no Heavy Metal europeo. Non en van son considerados, xunto con Iron Maiden os fundadores do chamado NWOBHM (\"New Wave of British Heavy Metal\").\nEst\u00e1n considerados un dos alicerces fundamentais do desenvolvemento do estilo xuntamente con Black Sabbath, e probablemente a primeira banda 100% Heavy Metal posto que o estilo de Sabbath \u00e9 Heavy Rock. Os seus integrantes reciben a s\u00faa inspiraci\u00f3n musical basicamente dos grandes do Rock Psicod\u00e9lico e o Hard Rock, como Cream, Jimi Hendrix, Deep Purple e Led Zeppelin, a\u00ednda que desde os seus inicios buscaron un son propio que os diferenciase das bandas da \u00e9poca, desenvolvendo as\u00ed o son met\u00e1lico que se desligaba da influencia do blues que ti\u00f1a Black Sabbath, e que ser\u00eda seguido polos grupos da New Wave Of British Heavy Metal. Tam\u00e9n se lles identifica como pioneiros en impo\u00f1er un tipo de indumentaria caracter\u00edstica do Heavy Metal, como o coiro e os accesorios de metal, vencellados directamente \u00e1 s\u00faa est\u00e9tica. Iso f\u00edxose a trav\u00e9s do seu vocalista, Rob Halford que adoptou esta imaxe cada vez que se presentaba en p\u00fablico, inducindo ao resto da banda para que fixesen o mesmo. Venderon m\u00e1is de 35 mill\u00f3ns de \u00e1lbums ao redor do mundo.\nHistoria.\nOrixe do nome.\nEn 1969, Al Atkins e Bruno Stapenhill logo de experimentar entre os anos 1967 e 1968 con outros nomes como \"Halfbreed\", \"The Chapter of Life\", \"Blue Condition\", \"The Jug Blues Band\" e \"Sugar Stack\", deciden formar unha nova banda trala disoluci\u00f3n desta \u00faltima. Stapenhill, revisando os seus discos, t\u00f3pase cun de Bob Dylan chamado \"John Wesley Harding\" (1967), que cont\u00e9n o tema \"The Ballad of Frankie Le and Judas Priest\", polo que lle propuxo o nome Judas Priest a Atkins, ao que tam\u00e9n lle gustou.\nFormaci\u00f3n da banda.\nO grupo formouse o ano de 1969 na cidade inglesa de Birmingham, como outra das bandas pioneiras do Heavy Metal, Black Sabbath. Trala disoluci\u00f3n de \"Sugar Stack\", orientado ao Blues Rock, comeza a procura por parte de Al Atkins dunha banda que lograse engalar. Xunto ao seu outro compa\u00f1eiro, o baixista Stapenhill e o bater\u00eda utilizado para \"Sugar Stack\", John Partridge, forman \"Judas Priest\". Necesitaban un guitarrista, as\u00ed que Atkins chama a John Perry, que ao pouco tempo morreu nun accidente automobil\u00edstico. O posto quedoulle o guitarrista Ernie Chataway, que inxecta a Judas Priest un son m\u00e1is progresivo, motivando \u00e1 banda a comezar a compo\u00f1er os seus propios temas. O futuro guitarrista de Priest, K.K. Downing tam\u00e9n realizou unha audici\u00f3n coa banda, pero non foi escollido por non ter nese momento a experiencia necesaria. Ernie s\u00f3 ti\u00f1a 17 anos, pero era un m\u00fasico vers\u00e1til, que non s\u00f3 tocaba a guitarra, tam\u00e9n a harm\u00f3nica e o teclado. Outra das cousas que motivou a Judas Priest a seleccionar a Ernie \u00e9 que un d\u00eda Stapenhill atop\u00e1base na mesma axencia que levaba a Black Sabbath, cando a\u00ednda se chamaban \"Earth\". Segundo Stapenhill, Ernie estaba sentado cos membros de Earth tocando a harm\u00f3nica, as\u00ed que pensaron que cos seus contactos poder\u00edan axudar \u00e1 banda a conseguir un contrato.\nEsta formaci\u00f3n, (Atkins, Stapenhill, Chataway e Partridge) logran facer a primeira gravaci\u00f3n de Judas Priest nun casete de produci\u00f3n propia que inclu\u00eda dous temas: \"We'll Stay Together\" e \"Good Estafe Woman\". A gravaci\u00f3n foi do interese da discogr\u00e1fica Inmediate Records que lles serviu para asinar un contrato por tres anos a principios de 1970. Devandito selo era propiedade de Andrew Loog Oldham, o mesmo que uns anos antes descartara para asinar a The Beatles cando daban os seus primeiros pasos, pero que asinou m\u00e1is tarde a The Rolling Stones. Pouco despois, gravan os seus primeiros temas con eles en miras de realizar o seu primeiro acetato: \"Holy is the Man\" e \"Mind Conception\". Al Atkins conserva unha copia de dita gravaci\u00f3n, que \u00eda ser o seu primeiro demo oficial chamada \"Holy is the Man\", e que \u00e9 unha rareza da banda, xa que nunca foi lanzado oficialmente debido a que o selo discogr\u00e1fico crebou. Isto desalenta aos membros para ese ent\u00f3n do grupo, que se disolve a mediados de 1970.\nA entrada de Downing e Hill.\nA finais de 1970, Al Atkins escoitou a K.K. Downing, Ian Hill e John Ellis ensaiando nunha vella igrexa nos arredores da cidade que fora reformada para cuartos de ensaios musicais. O son forte destes mozos chamoulle a atenci\u00f3n e prop\u00faxolles reformar Judas Priest. Downing, Hill e Ellis xa levaban 6 meses ensaiando como un tr\u00edo, pero nunca tiveron vocalista, nunca compuxeron temas, nin realizaron presentaci\u00f3ns p\u00fablicas. S\u00f3 \u00edan a devandito lugar a tocar os seus temas favoritos, segundo comenta K.K. Downing, a\u00ednda que si ti\u00f1an un nome, \"Freight\". Aceptaron a proposta de Atkins e decidiron utilizar o nome de \u201cJudas Priest\u201d. K.K. Downing, nunha entrevista que lle realizaron para a B.B.C en 1991 confesou que, antes da s\u00faa primeira audici\u00f3n con Judas Priest, vira pasar pola r\u00faa a furgoneta da banda, co nome de \u201cJudas Priest\u201d pintado en aerosol ao car\u00f3n da mesma, e pensou nese momento que lle gustar\u00eda pertencer a ela. As\u00ed, con novos integrantes inxectando novas ideas e co material composto por Atkins e os seus antigos compa\u00f1eiros, Judas Priest comeza a traballar nun son propio, logrando facer o seu debut nun concerto o 16 de marzo de 1971 no \"Essington St. John's Hall\" como banda soporte de Thin Lizzy. Ellis far\u00eda a s\u00faa \u00faltima presentaci\u00f3n coa banda o 6 de outubro de 1971 no \"Derby Yeoman\", dando paso a Alan Moore, quen debutou o 15 do mesmo mes no \"Newport Comunity Center\". En 1972 Moore \u00e9 substitu\u00eddo por Chris Campbell, tam\u00e9n co\u00f1ecido como \"Congo\" debido \u00e1 s\u00faa cor de pel. Esta formaci\u00f3n durou ata maio de 1973, lapso de tempo durante o cal Judas Priest chegou a compartir cartel con outras prestixiosas bandas como Status Quo, Gary Moore, Supertramp, Magnum, Slade, Budgie, Family ou Spirit, entre outros. Gravaron tam\u00e9n un single de produci\u00f3n propia, chamado \"The Age of the Tyrant\", que conti\u00f1a o tema \"The Tyrant\". A\u00ednda as\u00ed, o contrato discogr\u00e1fico non chegaba e os ingresos da banda non eran suficientes para que os catro m\u00fasicos vivisen dela. Al Atkins, quen era o \u00fanico dos membros que estaba casado e xa ti\u00f1a un fillo, convencido de que non chegar\u00edan a nada, decide deixalos para buscarse un traballo fixo con ingresos m\u00e1is regulares. Chris Campbell tam\u00e9n deixa o grupo ao pouco tempo.\nA chegada de Halford.\nPoucos meses despois, K.K. e Ian chamaron a Atkins para preguntarlle se lle importaba que utilizasen o nome de Judas Priest e as canci\u00f3ns que escribiran xunto con el, xa que atoparan a un novo cantante e estaban dispostos a continuar co grupo. Atkins deu a s\u00faa aprobaci\u00f3n, co que chega a Judas Priest o cantante Rob Halford, irm\u00e1n da noiva de Ian Hill por aquel ent\u00f3n. Un d\u00eda que se atopaba Ian e alg\u00fans membros de Priest na casa dos Halford, escoitaron por casualidade a Rob cantando fronte \u00e1 radio coa s\u00faa distintiva voz aguda. Halford pertenc\u00eda nese ent\u00f3n a unha banda chamada Hiroshima, e ante a proposta de Ian e K.K decide deixalos para unirse a Judas Priest. M\u00e1is tarde unir\u00edaselles John Hinch, un bater\u00eda que estivera con Halford en Hiroshima, e antes coa banda Bakerloo. Con esta formaci\u00f3n estiveron xirando varios meses m\u00e1is, e a finais de 1973 gravaron un demo de produci\u00f3n propia ao que chamaron \"Ladies\", que conti\u00f1a tres temas: \"Ladies\", \"Run of the Mill\" e \"Caviar and Meths\".\nContrato discogr\u00e1fico e primeiro \u00e1lbum: Rocka Rolla.\nA gravaci\u00f3n foi do interese de Gull Records, que a principios de 1974 ofreceulles un contrato se inclu\u00edan a un tecladista ou un trompetista na banda para engordar o son. A idea non foi do agrado dos membros de Judas Priest. \u00c9 ent\u00f3n cando xorde a idea por parte de K.K. Downing de inclu\u00edr outro guitarrista, o que foi aceptado pola discogr\u00e1fica. O guitarrista elixido foi Glenn Tipton, procedente de The Flying Hat Band, que realizaran concertos como abreconcertos de Deep Purple. Tipton inxectoulle ao grupo un son m\u00e1is pesado e trouxo consigo novas ideas na composici\u00f3n dos temas. Ao mesmo tempo ingresou o bater\u00eda John Ellis. A banda contou ent\u00f3n coa aprobaci\u00f3n do selo e logran con esta formaci\u00f3n o seu primeiro contrato discogr\u00e1fico.\nCon Gull Records gravaron a s\u00faa primeira demo, posta \u00e1 venda oficialmente en agosto de 1974, \"Rocka Rolla\", que conti\u00f1a os temas Rocka Rolla (Lado A) e Never Satisfied (Lado B). S\u00f3 un mes despois, o 6 de setembro, produciuse o lanzamento oficial do seu primeiro LP, titulado tam\u00e9n Rocka Rolla, disco que lle daba o seu son caracter\u00edstico \u00e1 banda dende os seus comezos, a\u00ednda que con notable influencia de Led Zeppelin tanto en m\u00fasica como en aspecto, supostamente aconsellados polo produtor do \u00e1lbum. \"Rocka Rolla\" poder\u00eda considerarse como un dos primeiros discos con contido 100% Heavy Metal. No mesmo inclu\u00edronse temas da etapa de Judas Priest con Al Atkins como \u201cWinter\u201d e \u201cNever Satisfied\u201d, versionados agora con Rob Halford e coa inclusi\u00f3n de Glenn Tipton como segunda guitarra.\nColumbia Records, a engalaxe.\nEn 1975 Judas Priest mostraba un metal m\u00e1is agresivo que na s\u00faa primeira proposta. O seu seguinte \u00e1lbum, Sad Wings of Destiny, foi gravado coa inclusi\u00f3n novamente de Alan Moore como bater\u00eda en \"Rockfield Studios\" entre os meses de novembro e decembro de 1975, e posto en venda o 23 de marzo de 1976. O \u00e1lbum contou cunha gran portada elaborada polo ilustrador Patrick Woodruffe, e inclu\u00eda temas como Genocide, Tyrant, The Ripper, Island Of Domination, moitos dos cales son cl\u00e1sicos da banda. Tam\u00e9n inclu\u00edron a canci\u00f3n \"Victims of Changes\", outro himno da banda, o cal era unha fusi\u00f3n de dous temas de Ao Atkins como o son \"Rede Light Lady\" e \"Whiskey Woman\". Neste \u00e1lbum a\u00ednda se define m\u00e1is o caracter\u00edstico son met\u00e1lico dos Priest. A subida nas vendas en comparaci\u00f3n co primeiro disco da banda foron notorias, o que captou o interese de Columbia Records (CBS), inducidos por Roger Glover, baixista de Deep Purple. Os membros de Judas Priest non estaban conformes co xeito en que Gull Records estaba manexando o que se avistaba como o comezo do \u00e9xito da banda, as\u00ed que encontrandose a\u00ednda realizando presentaci\u00f3ns en vivo, antes de finalizar o ano 1976, asinan para Columbia Records. O contrato con Gull Records non vencera, polo que a banda debeu chegar a un acordo monetario co selo e cancelar a cantidade de \u00a3 60,000, para poder comezar a traballar con Columbia Records (CBS).\nRoger Glover, baixista de Deep Purple, produciu o seguinte traballo dos mozos de Birmingham. Sin After Sin, que viu luz o \"8 de Abril de 1977\", con temas tan importantes como \"Starbreaker\", \"Dissident Aggressor\", \"Sinner\" e a versi\u00f3n metal de Diamonds And Rust, tema orixinal de Joan Baez. Alg\u00fans analistas citan ao tema \"Raw Deal\" de leste \"Sin After Sin\" como unha declaraci\u00f3n aberta por parte de Rob Halford en torno \u00e1 s\u00faa homosexualidade, ao facer referencias directas vinculadas ao tema. O bater\u00eda Alan Moore deixara \u00e1 banda e foi substitu\u00eddo por Simon Phillips s\u00f3 para o proceso de gravaci\u00f3n. A\u00ednda que se lle propuxo logo un contrato a tempo completo con Judas Priest, este s\u00f3 aceptou facer as gravaciones para o disco, alegando compromisos previos con Jack Bruce Band, as\u00ed que para finais dese mesmo ano a banda incorporaba a Lles Binks, quen foi suxerido por Roger Glover. Binks colaborara en 1974 con Roger para o seu disco \"Butterfly Ball\".\nO certo \u00e9 que xa para 1977 da man de Columbia, a gravaci\u00f3n do Sin After Sin e cun repertorio cheo de grandes temas, comeza a engalaxe definitiva para Judas Priest e as grandes xiras, viaxan cara a Escandinavia, para o \"Oulu 'Kuusrock' festival\" en Finlandia, antes do seu tour brit\u00e1nico, igualmente realizan o seu primeiro show nos Estados Unidos como soporte para Foreigner e REO Speedwagon. Robert Plant, vocalista de Led Zeppelin, ch\u00e1maos persoalmente para que os acompa\u00f1en no \"San Francisco 'Day On The Green' Festival\", xa no tour brit\u00e1nico comparten escenario con Magnum e AC/DC.\nJudas Priest, imaxe do Heavy Metal.\nEntre outubro e novembro de 1977, a banda comeza a traballar na s\u00faa seguinte produci\u00f3n discogr\u00e1fica, un \u00e1lbum que co tempo converteuse nun dos m\u00e1is influentes dentro do x\u00e9nero. \"Stained Class\", que se grava en \"Chipping Norton Studios\" baixo a produci\u00f3n de Dennis Mackay, sae ao mercado o 10 de febreiro de 1978 e conta co traballo de Rozslav Szyabo, quen dese\u00f1ou o m\u00e1is famoso logotipo de Judas Priest. \"Stained Class\", \"Exciter\", a balada \"Beyond The Realms Of Death\" ou a versi\u00f3n tan pol\u00e9mica de Spooky Tooth \"Better By You, Better Than Me\" (que anos m\u00e1is tarde traer\u00e1 serios problemas legais \u00e1 banda), son alg\u00fans dos m\u00e1is soados \u00e9xitos deste traballo, un \u00e1lbum inspirado nas s\u00faas letras pola ciencia ficci\u00f3n e onde se decantaron por seguir endurecendo o son que lles caracterizaba. Stained Class significou o primeiro gran viaxe exitoso cara o Xap\u00f3n para a banda, o primeiro traballo de Judas Priest en alcanzar o \"Top 200\" e marcou o cambio de imaxe. Non foi s\u00f3 o logo ou o rostro met\u00e1lico seleccionado como a portada para este disco, sen\u00f3n que xa para esas primeiras presentaci\u00f3ns no Xap\u00f3n da banda, os seus membros present\u00e1banse de xeito total vestidos en Coiro e Metal, como se aprecia na foto utilizada como portada para o promo xapon\u00e9s \"Exciter\", o cal conti\u00f1a como cara \"A\" Exciter e de cara \"B\" Better by You, Better than Me. Esta vestimenta converteuse na imaxe da banda, e moi pronto ser\u00eda adoptada por moit\u00edsimas outras bandas como o exemplo de vestirse para os metaleiros.\nRob Halford xogou un papel determinante neste cambio, xa que estaba convencido de que os pantal\u00f3ns de bota ancha e as camisas de seda cos cales vest\u00edanos, non \u00edan coa m\u00fasica cada vez m\u00e1is pesada que fac\u00eda Judas Priest. Segundo unha entrevista que lle realizaron para a emisora de Radio MCB, o 2 de febreiro de 1991, prop\u00faxose crear unha imaxe propia que se sentise identificada coa enerx\u00eda que transmit\u00edan os Judas Priest coa m\u00fasica dura que realizaban. Acode a unha tenda en Londres chamada \"Sr. S\" especializada en sex-shop e comeza a comprar roupa de coiro e accesorios de metal vinculados ao fetichismo sexual e o masoquismo, utilizados na sub-cultura gay dos 70's chamada BDSM. Logo induce a K.K. Downing a comprar no mesmo lugar, e as\u00ed motivou a toda os integrantes de Judas Priest en facerse con devandita imaxe. A indumentaria lonxe de facelos ver como efeminados, encaixaba coa dureza da banda tanto nos seus temas como sobre o escenario. En pouco tempo os propios fan\u00e1ticos comezan a utilizar dita indumentaria, como a imaxe dura dos \"metalheads\".\nO \u00e1lbum seguinte, Killing Machine sae ao mercado ese mesmo ano o 9 de outubro de 1978, aproveitando o crecente \u00e9xito da banda e a s\u00faa facilidade para compo\u00f1er temas. A s\u00faa portada era clara referencia \u00e1 xa adoptada imaxe dura de Judas Priest, o coiro e o metal. Temas como \"Killing Machine\", \"Running Wild\", \"Delivering The Goods\", \"Rock Forever\", \"Hell Bent for Leather\", mostraban a un Judas Priest cada vez m\u00e1is pesado. Tam\u00e9n se realizou o primeiro v\u00eddeo da banda, sendo \"Take on the Word\" o tema seleccionado para iso. Rob Halford fai referencia a isto nunha entrevista realizada en 1982 para a revista \"Heavy Metal Times\". A banda contin\u00faa as presentaci\u00f3ns en vivo por toda Europa, en Inglaterra realizou m\u00faltiples presentaci\u00f3ns tendo como banda soporte a Lea Heart e servindo de soporte a outras como UFO. Para decembro de 1978, a banda pon na r\u00faa un single ao que titularon \"Take on the Word\", o mesmo presentaba como lado \"A\" o tema Take on the Word, e como lado \"B\" unha gravaci\u00f3n en vivo, realizada no Agora Ballroom de Cleveland, Ohio o 9 de maio de 1978 do tema \"Starbreaker\", o cal permit\u00eda escoitar a dureza do son Judas Priest e a enerx\u00eda ofrecida pola banda para as s\u00faas presentaci\u00f3ns en directo. Este single serve como pre\u00e1mbulo a xira de Judas Priest polos escenarios xaponeses, cuxas presentaci\u00f3ns son cuidadosamente gravadas en miras de realizar un \u00e1lbum en vivo.\nJudas Priest tivo que re-titular o \u00e1lbum para o seu lanzamento nos Estados Unidos por motivos comerciais, debido a que os representantes do seu selo discogr\u00e1fico consideraban o t\u00edtulo brit\u00e1nico demasiado violento. En marzo de 1979, \"Killing Machine\" sae \u00e1 venda co nome de \"Hell Bent For Leather\". A banda aproveitou esta oportunidade para agregar unha pista a esta re-edici\u00f3n do \u00e1lbum, unha versi\u00f3n do cl\u00e1sico de Fleetwood Mac \"The Green Manalishi (with the Two-Prongued Crown)\" escrita por Peter Green, e que acabou sendo identificada m\u00e1is con Judas Priest que cos propios Fleetwood ou con Green. Ao regresar da xira polos Estados Unidos, Halford inxecta un toque teatral nunha presentaci\u00f3n efectuada pola banda en Dubl\u00edn, Irlanda, o 1 de xullo de 1979, actuando como soporte para Status Quo. Cando lle correspond\u00eda a quenda a un dos novos temas, \"Hell Bent For Leather\" Rob Halford apareceu no escenario conducindo unha motocicleta Harley Davidson, o que fixo tolear aos fans. Halford pedira prestada a moto a un amigo, e a polic\u00eda local pediulle que non a utilizase, pero Halford nun descoido tomou a moto e sa\u00edu con ela. Hell Bent For Leather, xunto \u00e1 Harley Davidson convert\u00e9ronse nun acto obrigatorio en todas as presentaci\u00f3ns da banda desde ese d\u00eda e ata a data. Halford fai menci\u00f3n a esta historia nunha entrevista para \"Top Rock\" en 1994.\nUnleashed in the East, primeiro disco de Platino.\nO 10 de febreiro de 1979 no \"Koseinenkin Hall\" e o 15 de febreiro de 1979 no \"Nakano Sunplaza Hall\", ambos en Tokyo, Xap\u00f3n, gravouse o primeiro disco en vivo de Judas Priest, o cal significar\u00eda tam\u00e9n o primeiro disco de platino para a banda, ao alcanzar o posto n\u00b0 10 nas listas brit\u00e1nicas e o n\u00b0 70 nas listas americanas. Sacouse diso como unha primeira mostra do que ser\u00eda o disco en vivo un single ao que titularon \"Diamonds and Rust\", que presentou como cara \"A\" o tema Diamonds and Rust, e como cara \"B\", Rock Forever. Logo, no mes de maio sacan a circular un novo single, con tres temas da xira polo Xap\u00f3n, ao que titularon \"Rock Forever\", como cara \"A\" aparecen Rock Forever -de novo- e Hell Bent For Leather, a cara \"B\" cont\u00e9n o tema Beyond the Realms of Death. Posteriormente realizaron unha xira norteamericana onde Judas Priest realizou presentaci\u00f3ns xunto a KISS, o que deixa o terreo listo para que o 17 de setembro de 1979 salga \u00e1 venda oficialmente o \u00e1lbum Unleashed in the East, que serviu de pretexto para que CBS editase as canci\u00f3ns das que non ti\u00f1a dereitos legais ao ser propiedade de \"Gull Records\": \"Victim Of Changes\", \"Tyrant\", \"Genocide\" e \"The Ripper\".\nUnleashed in the East consid\u00e9rase un dos \u00e1lbums en vivo m\u00e1is grandes e identificativo do metal dos anos 70, ademais de ser o primeiro producido por Tom Allom, o novo produtor da banda quen xa deixara a s\u00faa pegada como enxe\u00f1eiro nos primeiros dous \u00e1lbums de Black Sabbath. Allom foi quen capturou a ferocidad en vivo da banda nas citadas datas de xira polo Xap\u00f3n. O \u00e1lbum foi titulado Priest in the East, para a versi\u00f3n xaponesa, a cal inclu\u00eda catro temas adicionais aos 9 presentados na versi\u00f3n europea: \"Rock Forever\", \"Delivering The Goods\", \"Hell Bent For Leather\" e \"Starbreaker\". Existen 17 temas gravados no Xap\u00f3n entre o 10 e o 15 de febreiro de 1979, a\u00ednda que entre os \u00e1lbums oficiais e os singles, s\u00f3 public\u00e1ronse oficialmente un total de 15 temas.\nA pesar do \u00e9xito, comezaron a circular rumores que o produto final desta obra en directo, estaba lonxe de ser un \u00e1lbum completamente en vivo, polo que alg\u00fans cr\u00edticos comezaron a chamar ao disco \"Unleashed in the Studio\". Rob Halford admitiu posteriormente nunha entrevista que mentres a banda tocaba ben nas datas xaponesas, el sufr\u00eda dunha larinxite, polo que se fixo necesario unha re-gravaci\u00f3n das pistas vogais. A car\u00e1tula do \u00e1lbum tam\u00e9n ser\u00eda produto do estudio, xa que o fot\u00f3grafo Fin Costello coloca estratexicamente aos membros da banda para obscurecer a bater\u00eda ao fondo da imaxe, xa que Lles Binks, o bater\u00eda de Judas Priest, deixara o seu posto vacante logo de culminar a xira.\nBritish Steel, a consagraci\u00f3n no mercado.\nO 23 de abril de 1980 d\u00e1se o lanzamento oficial do \u00e1lbum \"British Steel\" producido por Tom Allom. Este significou a chegada a Judas Priest do bater\u00eda Dave Holland, que entrou para encher a vacante deixada por Lles Binks. Holland traballara para Glenn Hughes na banda Trapeze e atop\u00e1base para ese momento traballando coas bandas Tytan e Lionheart, as\u00ed que pediu culminar os seus compromisos con eles antes de entrar nas sesi\u00f3ns de gravaci\u00f3n para British Steel. O seu ingreso a Priest d\u00e1se en agosto de 1979 e tivo de inmediato a s\u00faa proba de lume ao ter que debutar en vivo o 1 de setembro de 1979, nunha xira estadounidense onde Judas Priest acompa\u00f1ar\u00eda \u00e1 banda Kiss. O disco foi gravado en \"Startling Studios\", en Ascot, propiedade de Ringo Starr de The Beatles, entre xaneiro e febreiro de 1980. Allom apenas terminara a produci\u00f3n do disco de Def Leppard \"On Through The Night\" para po\u00f1erse a traballar xunto ao enxe\u00f1eiro de son Lou Austin e Judas Priest para que en s\u00f3 28 d\u00edas tivesen listo o \u00e1lbum. A car\u00e1tula foi dese\u00f1ada por Roslav Szaybo colocando o logo de Judas Priest no medio dunha folla de afeitar tomada por unha man. Glenn Tipton e K.K Downing traballaran durante anos nunha f\u00e1brica da compa\u00f1\u00eda estatal brit\u00e1nica de aceiro, a \"British Steel\" producindo as follas de afeitar. Existe toda unha historia e simbolox\u00eda detr\u00e1s desta car\u00e1tula, \"a folla de afeitar era un s\u00edmbolo que identificaba aos Punks, por iso a imaxe mostra os dedos da man afundidos na hojilla pero sen derramar sangue, como unha insinuaci\u00f3n a que a folla de Judas Priest \u00e9 dura como o aceiro, pero non causa dano a diferenza da que identificaba aos Punks\", Glenn Tipton e Rob Halford fai menci\u00f3n a isto no V\u00eddeo \"Classic Rock, British Steel\".\nBritish Steel marcou a definitiva entrada triunfal ao mercado norteamericano para Judas Priest. O \u00e1lbum situouse no n\u00b0 4 nas listas brit\u00e1nicas e o 34 nos Estados Unidos, vendendo m\u00e1is dun mill\u00f3n de copias no seu momento, o que lle deu \u00e1 banda un disco de Ouro grazas a temas como \"Breaking the Law\", que se apropiou do posto n\u00b0 12 das listas nos Estados Unidos para o mes de maio. En abril \"Living after Midnight\" alcanzara a mesma posici\u00f3n, e o tema \"United\" alcanzou o posto 26 no mes de agosto. O \u00e1lbum presentou temas que se converteron en obrigatorios para as s\u00faas presentaci\u00f3ns en vivo como \"Steeler\" \"Rapid Fire\", \"Grinder\", as\u00ed como \"Metal Gods\", que se converteu no ep\u00edteto do grupo, en especial o de Rob Halford \"Metal God\". Judas Priest foi, o 16 de agosto de 1980, cabeza de cartel para o prestixioso festival \"Monsters of Rock\" no co\u00f1ecido Donington Park xunto a Rainbow, Scorpions e Saxon. British Steel foi, quizais, o primeiro disco de Heavy Metal gravado nun formato que inclu\u00eda canci\u00f3ns con elementos pop. Este feito fixo que a popularidade do disco dispar\u00e1sese, levando \u00e1 banda ao estrellato e axudando na introduci\u00f3n da NWOBHM nos Estados Unidos.\nPoint of Entry: o intento de conquistar os Estados Unidos.\nVisto o \u00e9xito que British Steel hab\u00eda ter en todo o mundo, Judas Priest fixo a s\u00faa primeira aposta para o mercado estadounidense, o \u00e1lbum m\u00e1is hard rockero da s\u00faa carreira, Point Of Entry. A banda foi levada por Tom Allom a unha casa de campo en Espa\u00f1a para que tivesen tranquilidade \u00e1 hora de compo\u00f1er os temas do \u00e1lbum, que sa\u00edu \u00e1 venda o 17 de febreiro de 1981. Roslav continuou co logo que el dese\u00f1ou e estivera utilizando desde Killing Machine en 1978, pero para a versi\u00f3n dos EEUU, John Berg agregou un novo efecto tridimensional ao logo. As car\u00e1tulas tanto na s\u00faa versi\u00f3n brit\u00e1nica como para os Estados Unidos non foi do agrado do p\u00fablico, a\u00ednda que o novo dese\u00f1o do logo ser\u00eda unha contribuci\u00f3n boa e duradera para a banda. O disco en si tampouco recibiu as mellores cr\u00edticas e contou con menor aprobaci\u00f3n dos fans brit\u00e1nicos en comparaci\u00f3n do rotundo \u00e9xito do seu predecesor. Era perceptible que a banda baixara a agresi\u00f3n exhibida no British Steel, motivada, segundo confesa Rob Halford nunha entrevista posterior para Heavy Duty, a \"a presi\u00f3n da compa\u00f1\u00eda discogr\u00e1fica\". Point of Entry ocupou o n\u00famero 14 nas listas brit\u00e1nicas, e o primeiro tema escolleito para promocionar o \u00e1lbum, \u201cDon't Go\u201d, s\u00f3 chegou a alcanzar o posto n\u00b0 51.\nPara os EEUU afortunadamente pens\u00e1ronse as cousas mais cuidadosamente, e o tema seleccionado para introducir o disco no mercado foi \"Heading Out to the Highway\", que comezou a soar con frecuencia na radio. Malia todo isto a banda seguiu obtendo bos resultados en vivo e o seu vira norteamericana l\u00e9vaos a presentaci\u00f3ns onde contaron con Iron Maiden e Whitesnake como bandas soportes, crecendo incluso o espect\u00e1culo visual nas s\u00faas presentaci\u00f3ns en vivo. Para iso contaron coa colaboraci\u00f3n de Pink Floyd quen prestaron parte dos seus equipos. En canto ao repertorio do disco, comezaron a utilizar s\u00f3 os temas m\u00e1is fortes como \"Hot Rockin\" \"Troubleshooter\", \"Desert Plains\" e o propio \"Heading Out to the Highway\" para as presentaci\u00f3ns en vivo, o que axudou a facer esquecer pronto aos fans o cambio de estilo.\nA xira con Iron Maiden como os seus abreconcertos provocou certa rivalidade entre ambas as bandas, chegando incluso os membros de Judas Priest a pensar en exclu\u00edlos da s\u00faa xira, motivados pola actitude pedante de Paul Dei'Anno para con eles, segundo confesa K.K. Downing tempo despois nunha entrevista que lle realizaron para \"Rock Hard Magazine\" en decembro de 2003. K.K, fai menci\u00f3n en dita entrevista que \"\"Iron Maiden solicitoulles a axuda para ingresar ao mercado norteamericano tocando como banda soporte nas presentaci\u00f3ns de Judas Priest e Paul Dei'Anno dic\u00eda previo \u00e1s presentaci\u00f3ns que Iron Maiden superar\u00eda sen problemas a Judas Priest\", ademais, Downing engade que \"a resposta do p\u00fablico ao tocar cada banda era maior cando lle tocaba a vez a Priest, como era de esperarse xa que asist\u00edan para velos a eles, polo que Maiden non os superou\"\". Paul Dei'Anno tempo despois pedir\u00eda desculpas persoalmente a K.K. Downing pola s\u00faa actitude.\nScreaming for Vengeance e Defenders of the Faith, o regreso ao son duro.\nEn setembro de 1981 a banda regresa aos estudos de Ibiza para comezar a darlle forma \u00e1 s\u00faa seguinte produci\u00f3n Discogr\u00e1fica, Screaming for Vengeance, proceso que terminaron para outubro dese ano. Devandito material foi levado aos estudos \"Beejay\" en Orlando, Florida para o proceso de mestura, onde se decide deixar fose varios dos temas concibidos en Espa\u00f1a e facendo necesaria a composici\u00f3n dunha nova canci\u00f3n, que foi composta con pr\u00e9sas, nun par de horas. Estamos falando do tema \"You've Got Another Thing Comin\", o mesmo que 17 anos m\u00e1is tarde converter\u00edase no tema utilizado para os anuncios de Burger King en 1999, claro indicativo do impacto duradero do mesmo no p\u00fablico norteamericano. Screaming for Vengeance sa\u00edu ao mercado o 14 de xullo de 1982, sendo precisamente \"You've Got Another Thing Comin'\" o single que soar\u00eda con insistencia na radio, chegando a espertar o interese da MTV que realizou un videoclip do tema.\n\"You've Got Another Thin Comin'\", mostraba a Judas Priest amos e se\u00f1ores do mercado norteamericano, pero o \u00e1lbum Screaming for Vengeance marcaba tam\u00e9n un retorno da banda ao seu son m\u00e1is pesado a trav\u00e9s de temas como \"Screaming For Vengeance\", \"Riding on the Wind\", \"Devil's Child\", ou unha das aberturas m\u00e1is co\u00f1ecidas do Heavy Metal, \"The Hellion\" seguido por un tema agresivo como o \u00e9 \"Electric Eye\". O \u00e1lbum f\u00edxoos acredores dun dobre disco de platino e o tour f\u00edxose unicamente nos Estados Unidos, tendo como bandas soportes a Def Leppard, Krokus, The Rods e Uriah Heep, estes \u00faltimos en substituci\u00f3n de Iron Maiden quen nun inicio deb\u00edan ser a banda soporte para Judas Priest en dita xira.\n\"Screaming For Vengeance\" abriu definitivamente as portas a Judas Priest ao mercado norteamericano, que destacaban como cabezas de cartel nos m\u00e1is grandes festivales americanos. O 12 de decembro de 1982, gravouse un v\u00eddeo da presentaci\u00f3n no \"Midsouth Coliseum\" de Memphis, Tennessee, testemu\u00f1a do \u00e9xito alcanzado pola banda, re-editado no 2005 en formato DVD como \"Live Vengeance 1982\". Igualmente hai que destacar a actuaci\u00f3n no lendario \"US Festival\" o 29 de maio de 1983 ante uns 300.000 espectadores, presentaci\u00f3n coa que culminaron v\u00edraa \"Screaming for Vengeance Tour\".\nFinalizada v\u00edraa a banda regresa aos estudos para o seu seguinte traballo, Defenders of the Faith, lanzado oficialmente \u00e1 venda o 24 de xaneiro de 1984. Sucesor do son de \"Screaming for Vengeance\", ofrec\u00eda aos fans de Judas Priest temas veloces e innumerables solos, destacando \"Freewheel Burning\", \"The Sentinel\", \"Rock Hard, Ride Free\", \"Jawbreaker\" e \"Love Bites\". A portada do \u00e1lbum mostraba \"The Metallian\u201d creado por Doug Johnson inspirado en \"The Hellion\", a aguia de aceiro que aparec\u00eda na portada do Screaming for Vengeance.\nJudas Priest segu\u00eda crecendo. Defenders of the Faith poder\u00eda considerarse como o disco que veu reafirmar a Judas Priest como a banda encargada de marcar o norte a seguir dentro do heavy nunha \u00e9poca onde xurd\u00edan numerosas bandas que buscaban distanciarse do termo Heavy Metal. En v\u00edraa correspondente regresaron aos escenarios europeos. Para esta vira Judas Priest contou con bandas soportes como Quiet Riot e Ted Nugent en Europa e participou no xigantesco festival televisivo \u201cRock Pop Festival\u201d en Dortmund Westfalenhalle, Alema\u00f1a o 18 de decembro de 1984, compartindo honores \u00e1 beira de Ozzy Osbourne, Krokus, Iron Maiden, Def Leppard e Scorpions entre outros. Para a xira estadounidense contou co soporte de Great White e Saxon, Ese mesmo ano de 1984 sae \u00e1 venda a primeira biograf\u00eda oficial da banda, Heavy Duty, escrita por Steve Gett e publicada por Cherry Lane Books.\nEn 1985 a banda non realizar\u00eda concertos, para concentrarse no que pretendeu ser nun principio o seu primeiro traballo conceptual, \u201cTwin Turbos\u201d. S\u00f3 aceptaron participar nunha causa social como o famoso macro concerto Live Aid, cuxos ingresos eran destinados a loitar contra a fame e a pobreza en \u00c1frica, o 13 de xullo de 1985 no \u201cJFK Stadium\u201d en Philadelphia, Estados Unidos. Nel Judas Priest tocaron \u201cLiving After Midnight\u201d, \u201cThe Green Manalishi (with the two-prongued Crown)\u201d e \u201cYou've Got Another Thing Comin'\u201d.\nTurbo: cambio de imaxe e de son.\nEn 1985, e hab\u00e9ndose posto de moda o Techno Pop, Judas Priest introduce os sintetizadores no seu son, e coa colaboraci\u00f3n de Jeff Martin aos teclados, dispo\u00f1\u00edanse a gravar unha das s\u00faas obras mestras: \"Twin Turbo\", un \u00e1lbum dobre con moitos temas veloces e feroces combinados con temas m\u00e1is comerciais. Para centrarse s\u00f3 niso, fixaron como a s\u00faa residencia as Bahamas. Nun principio realiz\u00e1ronse 18 temas para este proxecto, dos cales s\u00f3 usar en definitiva 9, xa que o proxecto do \u00e1lbum dobre foi cancelado e o 14 de abril de 1986 sa\u00edu \u00e1 venda, cunha portada creada por Doug Johnson, simplemente como Turbo. Na s\u00faa \u00e9poca este disco foi un novo \u00e9xito de vendas conseguindo discos de ouro e de platino e alg\u00fans dos seus temas, como \"Turbo Lover\" e a balada \u00e9pica \"Out In The Cold\" convert\u00e9ronse en cl\u00e1sicos da banda.\nOutro cambio que non foi moi ben recibido por alg\u00fans dos seus fans foi o cambio de vestiario, que pasou ao coiro vermello e a unha imaxe estilo Mad Max. Pese a todo, o \u00e1lbum converter\u00edase nunha demostraci\u00f3n da versatilidad de Judas Priest, como K.K. Downing dixo nunha entrevista para a revista \"Guitar Player\" realizada en xaneiro do 2002: \"outras bandas lendarias como AC/DC ou Status Quo obtiveron gran \u00e9xito mantendo sempre o mesmo son que os levou a alcanzalo, mentres que Judas Priest sempre buscou innovar, asumindo o risco que iso implicaba\". Rob Halford dixo respecto diso o 25 de xullo do 2004 nunha entrevista para \"Metal Exiles\" que \"Turbo termina de demostrar a flexibilidad da banda, de que eramos capaces de facer diverso material, sempre intentamos evitar a repetici\u00f3n\".\nDos 9 temas descartados, alg\u00fans se usaron no seguinte \u00e1lbum e outros se utilizaron moito despois como temas adicionais para a edici\u00f3n remasterizada da discograf\u00eda de Judas Priest realizada no ano 2001. Son varias as an\u00e9cdotas en torno a este \u00e1lbum, como que o tema \"Heart Of A Lion\" que non foi inclu\u00eddo no traballo final, foi obsequiado por Rob Halford \u00e1 banda Racer X. O tema \"Reckless\" foi solicitado por Warner Bros para utilizalo como BSO da pel\u00edcula Top Gun, protagonizada por Tom Cruise, pero os membros do grupo optaron por non inclu\u00edla, ante a presi\u00f3n da produtora para que fose unha canci\u00f3n exclusiva da BSO, de modo que WB optou polo tema \"Take My Breath Away\" da banda Berlin). A popularidade do filme foi tan grande, que Berlin alcanzou qu\u00edntuplo Platino grazas ao tema para Top Gun. Houbo tam\u00e9n un rumor que Xulio Iglesias colaborara nun dos temas para \"Twin Turbo\", coment\u00e1base ata que Xulio Iglesias dic\u00eda que a canci\u00f3n ser\u00eda un \"bolero el\u00e9ctrico\". Nunha entrevista realizada a Ian Hill para \"Madhouse Magazine\" cando a banda atop\u00e1base cumprindo as datas pautadas da s\u00faa vira para Arxentina, pregunt\u00e1ronlle sobre o tema e Ian dixo:\nO mes de novembro do mesmo 1985, na suite do seu hotel logo dunha noite de ensaio en Phoenix (Arizona) para a xira promocional de Turbo, Fuel For Life Tour '86, Rob Halford intentou suicidarse tomando un bote enteiro de tranquilizantes. Segundo confesou o mesmo vocalista, isto ocorreu porque se sent\u00eda moi presionado coa s\u00faa homosexualidade. Rob foi reclu\u00eddo nun centro de rehabilitaci\u00f3n, foron momentos persoais de moita confusi\u00f3n que o levaron a excesos con drogas e sobre todo alcohol. Con todo, para o mes de febreiro de 1986 e contando con todo o apoio da banda, culmina satisfactoriamente o seu proceso de rehabilitaci\u00f3n para ao pouco tempo empezar v\u00edraa Fuel for Life Tour, a mesma de onde sair\u00eda posteriormente o \u00e1lbum en vivo Priest... Live!.\nPriest... Live! e Ram it Down.\nPriest...Live! sae \u00e1 venda o 7 de xullo de 1987. A\u00ednda que nun principio a banda quixo inclu\u00edr temas in\u00e9ditos que quedaran por f\u00f3ra do que foi o proxecto de Twin Turbo, isto non foi aceptado por Columbia Records, sendo seleccionados para o mesmo s\u00f3 temas en vivo gravados das presentaci\u00f3ns da banda en Atlanta (Xeorxia), o 20 de xu\u00f1o de 1986 e en Dallas (Texas), o 27 de xu\u00f1o de 1986. O \u00e1lbum reivindicaba de certo modo a Judas Priest ante os seus fan\u00e1ticos. O directo, pese a seguir co cambio de indumentaria que trouxo Turbo, pretend\u00eda mostrar a uns Judas Priest tan pesados como de costume, ata ao executar os temas do propio \u00e1lbum \"Turbo\".\nEn 1988 e con algunhas sobras de \"Twin Turbo\" Judas Priest lanzou un novo disco: Ram It Down, que volv\u00eda ao son duro e deixaba atr\u00e1s os sintetizadores. En devandito \u00e1lbum recolleuse a versi\u00f3n de Chuck Berry \"Johnny B. Goode\", tema principal da pel\u00edcula que levaba o mesmo t\u00edtulo. \"Ram It Down\" non foi un grande \u00e9xito de vendas malia que o \u00e1lbum tra\u00eda de volta aos cl\u00e1sicos Priest. Del destacan temas como \"Blood Rede Skyes\", \"Ram It Down\", \"Heavy Metal\" ou \"I'm A Rocker\".\nPainkiller e o xu\u00edzo de Judas Priest.\nEn 1990 Dave Holland deixou Priest alegando problemas persoais, e foi substitu\u00eddo polo ex-bater\u00eda de Racer X, Scott Travis. Este foi unha influencia decisiva no desenvolvemento do \u00e1lbum posterior, que abr\u00eda co tema que lle d\u00e1 nome, Painkiller (Tranquilizantes) en recordo ao intento de suicidio de Halford, e que empezaba cun demoledor solo de bater\u00eda de Travis . O \u00e1lbum m\u00e1is r\u00e1pido de Judas Priest, \u00e9 consideraro o estadio m\u00e1ximo do desenvolvemento do Speed Metal, e unha influencia decisiva para o Heavy Metal europeo que naquela \u00e9poca empezou a engalar, e que m\u00e1is tarde se converter\u00eda en Power Metal. Painkiller, o \u00e1lbum m\u00e1is duro, r\u00e1pido e desgarrador de Priest ata a data, contou coa colaboraci\u00f3n de Don Airey e Chris Tsangarides. \"Painkiller\", \"A Touch Of Evil\", \"Between The Hammer And The Anvil\", \"Nightcrawler\", \"Leather Rebel\", \"Hell Patrol\" ou \"All Guns Blazing\" son os temas m\u00e1is co\u00f1ecidos deste \u00e1lbum. En 1990, durante a xira promocional de Painkiller a traxedia sacudiu a Judas Priest. Dous mozos, drogados e con problemas familiares decidiron suicidarse escoitando a versi\u00f3n de \"Better By You, Better Than Me\" que se editou no Stained Class. O caso tivo moita repercusi\u00f3n social e nos medios, e levou a xu\u00edzo \u00e1 banda. Finalmente, e tras demostrar o absurdo de intentar matar os seus fans, e a insensatez de acusarlles de provocar dous suicidios cando o ano anterior (1989), Judas Priest recibira o disco de Ouro ao vender medio mill\u00f3n de copias de Stained Class, foron absoltos de todos os cargos por un xu\u00edz de Reno, Nevada.\nA sa\u00edda de Halford e a chegada de Owens: Jugulator e Demolition.\nAo disco seguiulle outra monumental xira ao longo e ancho do globo, a\u00ednda que alg\u00fans concertos, como o planeado para Espa\u00f1a, foron cancelados a causa do xu\u00edzo das letras subliminais. Destaca a soada actuaci\u00f3n no festival \"Rock In Rio II\", que inicialmente \u00eda ser editada en v\u00eddeo, pero a cadea de televisi\u00f3n brasileira quedou cos dereitos, imposibilitando \u00e1 banda facerse con tal documento audiovisual. Nesta \u00e9poca empezaron as primeiras fricci\u00f3ns na banda. Rob Halford interes\u00e1base por un Heavy Metal alternativo, ao estilo do Groove Metal de Pantera, que foron abreconcertos de Priest no periplo norteamericano. Foi finalmente no Operation Rock And Roll, un festival para celebrar a vitoria na Guerra do Golfo, cando Judas Priest deu carpetazo \u00e1 s\u00faa relaci\u00f3n de amizade. Halford abandonou Priest para seguir o seu propio proxecto, Fight, acompa\u00f1ado por Scott Travis, que tras falar con Tipton e Downing pensou que Judas Priest se disolveran para sempre.\nPero en 1997 Judas Priest regresou con Jugulator, un \u00e1lbum cun son duro e m\u00e1is violento que nos seus anteriores traballos e que supuxo a chegada como vocalista do norteamericano Tim Owens. Este, vocalista dunha banda tributo a Priest chamada British Steel, foi descuberto por Scott Travis, que conseguiu que Tipton, Downing e Hill lle fixesen unha proba. Cando Owens cantou \"The Ripper\" foi aceptado inmediatamente como novo cantante da banda, e ga\u00f1ouse o seu alcumo. O \u00e1lbum non foi un grande \u00e9xito de vendas, pero contaba con t\u00edtulos tan importantes como \"Burn In Hell\" ou \"Cathedral Spyres\" ou \"Blood Stained\". Ao \u00e1lbum seguiulle o directo 98' Live Meltdown, un intento de mostrar ao mundo que Tim Owens daba o talle como vocalista de Judas Priest; este directo foi o primeiro en traer o cambio a unha das canci\u00f3ns b\u00e1sicas dos repertorios habituais da banda: \"Diamonds And Rust\", que pasaba de ser unha balada Heavy Metal a ser unha doce serenata ac\u00fastica.\nE xa en 2001 Judas Priest volveu \u00e1 carga con Demolition, que para moitos fans foi unha decepci\u00f3n, sendo o \u00e1lbum do grupo que menos vendeu en todo o mundo, malia temas como \"Machine Man\", \"Feed On Me\", \"Hell Is Home\" e \"One On One\". Ademais, en 2002 editouse outro \u00e1lbum en directo, o Live in London, que ser\u00eda o \u00faltimo disco editado con Tim Owens como vocalista.\nAngel of Retribution: o regreso do \"Metal God\".\nMoitos eran os rumores por aquel ent\u00f3n que anunciaban que Rob Halford volver\u00eda a Judas Priest, con todo a banda negouse en rotundo a esa posibilidade.\nA finais do 2002, cando todos xuntos se un\u00edron para discutir o material que compor\u00eda o seu \"Box Set\", que ver\u00eda a luz a mediados de 2004 co nome de Metalogy, decidiron reunirse polo que, tras m\u00e1is de doce anos de separaci\u00f3n, o cantante orixinal do grupo, Rob Halford, anunciou en xullo de 2003 a s\u00faa volta \u00e1 banda para facer unha xira mundial en 2004 e gravar novos discos. Tim Owens deixou a banda amistosamente e pasou a ser o cantante do grupo estadounidense Iced Earth e do seu propio grupo, Beyond Fear.\nA principios de 2005 Angel Of Retribution viu a luz. Moi esperado polos fans, que levaban m\u00e1is dunha d\u00e9cada sen escoitar aos Priest con Halford, situouse rapidamente no n\u00famero 1 dos charts internacionais, cousa que ning\u00fan \u00e1lbum da banda conseguira xamais. Esta vez contaron coa colaboraci\u00f3n de Roy Z para a s\u00faa produci\u00f3n.\nO \u00e1lbum composto, de canci\u00f3ns duras que tra\u00edan de volta aos Judas Priest de sempre ten hits como \"Judas Rising\", \"Deal With The Devil\", \"Hellrider\", \"Revolution\", \"Worth Fighting For\" ou a balada \"Angel\".\nA finais do mesmo 2005, Judas Priest publicaba un novo DVD en directo titulado \"Rising In The East\", gravado no Tokyo Budokan, para conmemorar a gravaci\u00f3n do seu directo m\u00e1is famoso Unleashed In The East.\nActualidade.\nSegundo din os mesmos Priest na s\u00faa p\u00e1xina web , actualmente a banda at\u00f3pase en proceso de composici\u00f3n e gravaci\u00f3n do seu novo traballo, un \u00e1lbum conceptual (o primeiro da carreira de Priest) baseado na vida e predicciones de Nostradamus, e cuxo lanzamento se prev\u00e9 entre abril e finais de maio de 2008. A xira xa ten numerosas datas en toda Europa a partir de xu\u00f1o. \"Priest Feast world tour 2008-2009\" \u00e9 o nome da xira, e poderase gozar da s\u00faa m\u00fasica como cabeza de cartel en festivales como o KobetaSonik en Bilbao, o Graspop, o Bang your head, Swedden rock fest, entre outros. Os concertos ofreceran a oportunidade de volver ver os cl\u00e1sicos temas de Priest as\u00ed como temas do disco Nostradamus. Despois da xira posiblemente poderemos gozar doutra vira sendo o \u00fanico protagonista o disco Nostradamus como tema dos concertos. Seguramente Judas Priest terminen as xiras en 2010. Tam\u00e9n hai rumores dunha posible xira de Halford en solitario despois das xiras de Priest.\nDiscograf\u00eda.\nRecompilatorios.\n\"* = recompilatorio de s\u00f3 canci\u00f3ns dos \u00e1lbums Rocka Rolla e Sad Wings of Destiny.\""}
{"id": "26445", "revid": "23204", "url": "https://gl.wikipedia.org/wiki?curid=26445", "title": "Brian Aldiss", "text": "Brian Wilson Aldiss, nado en East Dereham, Norfolk o 18 de agosto de 1925 e finado o 19 de agosto de 2017, foi un escritor brit\u00e1nico. Trala s\u00faa participaci\u00f3n na segunda guerra mundial volveu \u00e1 vida civil en 1948. Aldiss \u00e9 un dos principais representantes da chamada Nova Onda da ficci\u00f3n cient\u00edfica brit\u00e1nica.\nLogo de adicarse \u00e1 venda de libros comezou a escribir, publicando a s\u00faa primeira novela en 1955, \"The Brightfont diaries\". Foi tam\u00e9n o editor literario do \"Oxford Mail.\" Foi o primeiro presidente da British Science Fiction Association."}
{"id": "26447", "revid": "1093", "url": "https://gl.wikipedia.org/wiki?curid=26447", "title": "Inocencio I", "text": ""}
{"id": "26448", "revid": "1131", "url": "https://gl.wikipedia.org/wiki?curid=26448", "title": "Z\u00f3simo", "text": "O antrop\u00f3nimo masculino Z\u00f3simo pode referirse a:"}
{"id": "26449", "revid": "72012", "url": "https://gl.wikipedia.org/wiki?curid=26449", "title": "Poul Anderson", "text": "Poul William Anderson, nado en Bristol, Pensilvania o 25 de novembro de 1926 e finado o 31 de xullo de 2001 dun cancro de pr\u00f3stata, foi un escritor de ficci\u00f3n cient\u00edfica estadounidense. Sogro de Greg Bear. Nalgunhas das s\u00faas historias utilizou o seud\u00f3nimo de \"A.A. Craig\", \"Michael Karageorge\" e \"Winston P. Sanders\".\nTraxectoria.\nDe pais escandinavos emigrados a Estados Unidos, cursou estudos universitarios en f\u00edsica na Universidade de Minnesota, gradu\u00e1ndose en 1948. Para ent\u00f3n xa publicara varios relatos na revista \"Astounding\" (empezara a escribir relatos de ficci\u00f3n cient\u00edfica en 1937 cando cae convalecente dunha enfermidade), o primeiro, \"A matter of relativity\", no n\u00famero de setembro de 1944. En 1947 publicou a s\u00faa primeira obra de envergadura: \"Tomorrow's children\" no \"Astounding\" de marzo, cando s\u00f3 contaba con 20 anos. Este relato ser\u00eda un dos tres que formar\u00edan a novela postapocal\u00edptica \"Twilight World\".\nOs beneficios obtidos de todos estes traballos lev\u00e1rono a tomar a decisi\u00f3n de dedicar \"un ano sab\u00e1tico\" consagrado a escribir. O ano sab\u00e1tico prolongouse ata o \u00faltimo momento da s\u00faa existencia.\nEntre as s\u00faas primeiras novelas at\u00f3pase \"Brain Wave\". Os seus libros posteriores poden agruparse en sagas, como a serie da \"The Psycho-Technic League\" protagonizada por Nicholas van Rijn, a \"serie Flandry\" de Dominic Flandry, ou as viaxes a trav\u00e9s do tempo de \"The Time Patrol\" que comezan no relato \"The Guardians of Time\".\"\nOutras obras que non te\u00f1en nada que ver coas series anteriores, como ocorre con \"Tau Zero\". Como autor prol\u00edfico que foi, tocou moitos dos temas habituais da ficci\u00f3n cient\u00edfica, desde as viaxes no tempo \u00e1s invasi\u00f3ns extraterrestres, e desde as naves xeracionais ao posthumanismo.\nNa s\u00faa \u00faltima \u00e9poca escribiu unha tetralox\u00eda que comeza con \"Harvest of Stars\" (1993).\nFormou parte do c\u00edrculo de escritores de John W. Campbell que configuraron a chamada idade dourada da ficci\u00f3n cient\u00edfica. Relatos seus como \"No Truce With Kings\", \"The Sharing of Flesh\", \"The Queen of Air and Darkness\", \"Goat Song\", \"Hunter's Moon\" e \"The Saturn Game\" obtiveron varios premios Hugo e N\u00e9bula na s\u00faa categor\u00eda.\nTam\u00e9n escribiu algunhas novelas de fantas\u00eda, como \"Three Hearts and Three Lions\" ou \"The Broken Sword\" ou a serie \"The King of Ys\"\", e novelas policiais.\nEstilo.\nA s\u00faa formaci\u00f3n permitiulle dotar de gran verosimilitude cient\u00edfica \u00e1s s\u00faas obras, o que lle conferiu o ser considerado un dos expo\u00f1entes da ficci\u00f3n cient\u00edfica dura. Con todo, non hai que desbotar a estrutura narrativa que consegue imprimir nos seus relatos, que conxugan a amenidade e o ritmo necesario para manter o interese do lector. Estas calidades destacan sobre todo nos seus contos e novelas curtas."}
{"id": "26450", "revid": "23204", "url": "https://gl.wikipedia.org/wiki?curid=26450", "title": "Celestino I, papa", "text": "San Celestino I naceu e morreu en Roma e foi papa entre o 422 e o 432. P\u00e9nsase que era familiar do emperador Valentiniano I. Combateu os pelaxianistas e nestorianos.\nVida.\nSan Celestino I foi nado en Campania (Italia) sobre o derradeiro cuarto de s\u00e9culo IV. Segundo os bi\u00f3grafos, Celestino vi\u00f1a dunha familia nobre e emparentada con reis; parte dos estudos sinalan o emperador Valentiniano coma familiar m\u00e1is proximo a trav\u00e9s de seu pai, Prisco (ou Priscus). De s\u00faa nai non aparece documentado nada, mais \u00e9 de supo\u00f1er que Celestino foi nobre e romano coma seu pai, s\u00f3 que nalg\u00fan punto da s\u00faa vida este aspecto deu a volta con singularidade. Suponse que estivo retirado no deserto e que anos despois foi ordenado crego, chegando incluso a ser bispo en Siria. Mais nada hai documentado que impulse a crer que este estilo de vida fose certo; tan s\u00f3 algunhas fontes exteriores de procedencia dubidosa. \u00c9 posible que estudara teolox\u00eda e relixi\u00f3n e a primeira referencia xa documentada deste home consta do ano 416 na que exerce o cargo de di\u00e1cono e arquidi\u00e1cono da igrexa romana (posiblemente no pontificado de papa Inocencio I).\nOutros cronistas da \u00e9poca reflicten que Celestino viviu un tempo en Mil\u00e1n, tendo como mestre a santo Ambrosio. Mais no ano 418, santo Agosti\u00f1o menci\u00f3nao nun escrito e, escasamente no longo do ano presentase como un dos candidatos para suceder ao papa san Bonifacio I. O 10 de setembro de 422, Celestino I sobe ao solio pontificio; esta data \u00e9 precisada polo cronista Sebast\u00e1n Lenain de Tillemont, se ben outros autores indican a posibilidade de que Celestino subira \u00f3 trono o 3 de novembro. A\u00ednda que se viv\u00eda en tempos revoltos para Roma, Celestino non tivo opo\u00f1entes co\u00f1ecidos; o mesmo santo Agosti\u00f1o faillo saber ao novo papa a trav\u00e9s dunha escrita, a c\u00e9lebre ep\u00edstola CCLXI (Epist. 261). Todo iso sen contar a solicitude de asistencia para arranxa-las dificultades con Antonio (por aquelas detentaba o cargo de bispo de Fessula en \u00c1frica). Esta carta, e outras escritas por santo Agosti\u00f1o fixeron un lazo forte entre este e Celestino I, at\u00e9 que Agosti\u00f1o finou no ano 430.\nNon por iso deixa Celestino de afronta-lo cargo; as misivas dedicadas en forma de cartas extensas, dirixidas na s\u00faa maior\u00eda \u00f3s bispos, tratan sobre a santidade, a dedicaci\u00f3n e maila aprendizaxe do santo. Mais tam\u00e9n fan reflexo nelas dos ataques sobre a s\u00faa memoria por parte de semipelaxianos, aos que lideraba o asceta Xo\u00e1n Cassian; e que pola contra o que Celestino buscaba, escomenzaron a ter m\u00e1is influencia. Polo que o papa aboga por defender os dereitos da igrexa e a dignidade da s\u00faa posici\u00f3n.\nXa xurdiran acci\u00f3ns na contra da igrexa cristi\u00e1 polas seitas (maniqueos, pelaxianos, novacianos e outros) que se arrexuntaron coas breves invasi\u00f3ns das hordas b\u00e1rbaras que chegaban at\u00e9 o coraz\u00f3n do imperio. E m\u00e1xime cando Nestorio (ou Nestorius) chegou a ser bispo de Constantinopla no 428 que, nun principio, contaba co benepl\u00e1cito de Celestino. Mais uns meses m\u00e1is tarde escomenzou a levantar sospeitas polos recibimentos agarimosos dos pelaxianos (que Celestino rechazara en Roma); e por enriba os rumores das ensinanzas na prol da dualidade de Xes\u00fas.\nComo os rumores eran cada vez m\u00e1is fortes en Roma, Celestino decide que sexa san Cirilo de Alexandr\u00eda quen investigue o caso, achando este que Nestorio os profesa de forma aberta, polo que fai un reconto e rem\u00edteo a Celestino, quen as tacha de herex\u00eda. Mais Cirilo consegu\u00eda m\u00e1is informaci\u00f3n. Celestino ad\u00edcase a limpar Roma das herex\u00edas do maniqueos e outras que non deixaban paz na relixi\u00f3n. Contou para iso coa axuda de d\u00faas personalidades moi importantes da \u00e9poca: por un lado Placidia que estaba en contacto con Celestino, e pola outra Valentiniano III (fillo da mesma) que executaba os requirimentos da s\u00faa nai. Deste xeito, Celestino, puido exclu\u00edr a Coelestio (ou Coelestius) xa que parec\u00eda ser o disc\u00edpulo m\u00e1is asociado a Pelaxio (ou Pelaxius) aproveitando a condena da seita do Consello de Efesio. Firme defensor dos canons antigos, os cales lle fai ver os bispos de Illiria e aremolina o canones de vella data (que recadara o anterior vigairo: o bispo de Tesal\u00f3nica), sen os cales non estaba permitido consagrar a ning\u00fan bispo ou facer alg\u00fan concilio. Na mesma li\u00f1a (o 26 de xullo de 428) escribe aos bispos de Viena e Narbona (nos que aproveita para recordalles os canons orixinais, alentados na s\u00faa resistencia as pretensi\u00f3ns da Sede de Arles), Cesletino cumpre con iso as observancias do seu predecesor (que segundo os historiadores, non era outro que san Sisto III).\nCo andar do ano 429, Celestino ded\u00edcase a enviar unhas cartas a san Xerm\u00e1n de Auxerre e san Lupo de Troyes que, naquel momento, estaban na Breta\u00f1a (terra nai de Pelaxio), pero tampouco desperdiciou a ocasi\u00f3n de enviar cartas a uns cantos bispos da Galia, os cales, xunto cos primeiros, logran ir erradicando as herex\u00edas da rexi\u00f3n. Non deixa por iso Celestino de coida-los aspectos da Igrexa romana, centr\u00e1ndose nos santuarios, sendo a m\u00e1is favorecida a igrexa de Santa Mar\u00eda (na zona de Trastevere) que fora v\u00edtima do saqueo b\u00e1rbaro de Roma; tam\u00e9n dedicou atenci\u00f3n \u00e1 igrexa de Santa Sabina e decorou o cemiterio de Santa Priscila. Home incans\u00e1bel que aproveita o resto do tempo para escribir, deixou unhas 16 cartas e un fragmento do discurso sobre a herex\u00eda nestoriana. Coa entrada do ano 430, Celestino ordena o S\u00ednodo de Roma polo cal pide que Nestorio se retracte das s\u00faas herex\u00edas, non vendo a comparecencia deste; Celestino decide condenar de forma solemne o erros de Nestorio e ordena a san Cirilo que o deixe incomunicado e deposto co aviso de que dispu\u00f1a de 10 d\u00edas para retractarse dos seus erros mediante escrita, baixo anatema de non o facer. Cirilo, que xa levaba dende a primavera de 429, realizando o seu labor de reconversi\u00f3n na prol de Celestino, nese tempo ata o comunicado presente do papa, de rebate-la dualidade das persoas en Cristo e a negaci\u00f3n da maternidade divina de Mar\u00eda; polo que, en media provisoria, ademais escribe unha carta longa os monxes de Exipto sobre do tema.\nO mesmo d\u00eda que Celestino fai a escrita a Nestorio, tam\u00e9n aproveita a facer unha misiva para os cl\u00e9rigos, a xente de Constantinopla e personalidades importantes da \u00e9poca (Xo\u00e1n de Antioquia, Xuvenal de Xerusal\u00e9n, Flaviano de Filipi, Rufo de Tesal\u00f3nica e outros) nos que anuncia a sentenza contra Nestorio e lle indica a Cirilo a execuci\u00f3n da s\u00faa decisi\u00f3n. Como Nestorio non responde, Cirilo env\u00edalle a sentenza papal e o seu propio anatema. Ent\u00f3n o emperador Teodosio II, a petici\u00f3n de Celestino e apoiado por Valentiniano III, convoca o Concilio de \u00c9feso para o d\u00eda de Pentecoste. Entramos as\u00ed no ano 431; Celestino non pode acudir ao concilio por mor doutros traballos pendentes de grao maior, polo que env\u00eda (con plenos poderes) a tres persoas: os bispos Arcadio (ou Arcadius) e Proxecto (Projectus) coma delegados do papa e o crego, Filipo, que deber\u00e1n actuar en coordinaci\u00f3n con Cirilo, que abrir\u00e1 a sesi\u00f3n do Concilio de \u00c9feso o 22 de xu\u00f1o (exercendo coma delegado do papa). As\u00ed mesmo decide enviar o bispo Paladio (ou Palladius) para evanxeliza-los recunchos de Irlanda, fac\u00e9ndose cargo do \"Scots\" (escotos) (que xa cr\u00edan en Xes\u00fas).\nSeguen a xurdir m\u00e1is cartas de Celestino nas que se abordan os temas da Igrexa romana, das que se pode resumir un endurecemento das penas. Non se deb\u00eda rexeitar ou admiti-las penas das xentes que o desexasen no momento da s\u00faa morte; os bispos non deb\u00edan levar vestimentas de monxes, os cregos non deb\u00edan ter vetadas as informaci\u00f3ns dos canons, e tampouco as do episcopado lle deb\u00edan estar cerradas de cara aos cregos. Non se trataba da vontade popular, fose por onde quixese (\"populus docendus non sequendus\"); destes escritos transl\u00facese unhas penas non gratas aos futuros transgresores. As escritas de Celestino tiveron unha experiencia aplicada do froito en acci\u00f3ns severas que se tomaron na contra dun monxe de Oriente (ao parecer, de nome Daniel) que foi causante de serias desordes na Igrexa de Gaul. No tocante aos vetos da informaci\u00f3n dos cl\u00e9rigos, as misivas estiveron dirixidas aos bispos de Apulia e Calabria; a pesar das diversas apelaci\u00f3ns non puido evitar ter conflitos coa Igrexa de \u00c1frica (cuxa cabeza estaba rexida polo bispo Apiario ou Apuarius). Mais os bispos africanos, con algunhas reticencias, xamais cuestionaron a divina supremac\u00eda da Santa S\u00e9, e as s\u00faas queixas foron ben dirixidas e, mesmamente consider\u00e1ronse como un indiscreto uso das prerrogativas papais.\nCelestino segue indirectamente as causas do Concilio de \u00c9feso, nas que se prosegue coa excomu\u00f1\u00f3n de Nestorio; ve con sorpresa que o 27 de xu\u00f1o, Xo\u00e1n de Antioqu\u00eda e Nestorio, excomungan e depo\u00f1en a Cirilo; pero ser\u00e1 Teodosio II quen os declara depostos, e Cirilo e Nestorio son encarcerados. Semanas m\u00e1is tarde, e a petici\u00f3n de Celestino, vense os dous relixiosos postos en liberdade; unha excomu\u00f1\u00f3n p\u00fablica na contra de Nestorio e, coma os tres legados na representaci\u00f3n do papa non pod\u00edan estar involucrados en discusi\u00f3ns (a s\u00faa causa era a de xulga-las opini\u00f3ns dos outros), Celestino manifesta en t\u00f3dalas s\u00faas cartas que a decisi\u00f3n \u00e9 final, polo que Cirilo, o 28 de outubro, xunto co concilio manifestan \"comprendido polos canons sagrados e as cartas do noso m\u00e1is santo pai, Celestino, bispo da Igrexa romana\", remata o concilio. O 30 de outubro Cirilo volve a Alexandr\u00eda e Nestorio ret\u00edrase a un mosteiro de Antioqu\u00eda.\nO derradeiro ano, morte e controversias.\nDentro do ano 432, Celestino recibe unha nova que lle fai reconsidera-lo caso da evanxelizaci\u00f3n de Irlanda; ve como as noticias de que Paladio abandonara a misi\u00f3n a finais de 431 por problemas de sa\u00fade (non era para menos, morrer\u00eda no transcurso do ano 432 na Breta\u00f1a). Unha decisi\u00f3n imperaba e reca\u00eda nun monxe de nome San Patricio (quen, con anterioridade, foi rexeitado para a misi\u00f3n), polo que recibe as ordes de Celestino (posiblemente o 10 de xullo de 432) de seguir co traballo do Paladio na evanxelizaci\u00f3n de Irlanda. O 27 de xullo de 432 falece Celestino I en Roma; esta data \u00e9 reco\u00f1ecida pola maior\u00eda dos haxi\u00f3grafos, pero outros cren (particularmente a Igrexa latina) que o seu falecemento ocorreu o 6 de abril do mesmo ano, data na que, tam\u00e9n indican, o seu corpo foi colocado nas catacumbas de santa Priscila. Non comparte a mesma opini\u00f3n a Igrexa grega, que lle fai grandes honras (pola s\u00faa condena a Nestorio) o 8 de abril. Pero con todo iso hai un dato no que se amosan de acordo os haxi\u00f3grafos e historiadores, trat\u00e1base da escrita que foi posta no seu sartego, que di: \"A s\u00faa sant\u00edsima alma goza xa da visi\u00f3n de Deus\".\nA controversia est\u00e1 servida en tres partes: as datas de falecemento (que xa se mencionou enriba); o tema do traslado dos restos e como remate as escritas. No ano 820 (817 segundo outros) o papa Pascual I decide que os restos de San Celestino sexan repartidos no traslado entre a bas\u00edlica de Santa Pr\u00e1xedes (ou Prassede) e o resto para a catedral de Mantua. Non opinan as\u00ed alg\u00fans dos eruditos, xa que parece ser que os restos deste santo est\u00e1n na Igrexa antes mencionada sendo a catedral de Mantua a que reclama tam\u00e9n ter parte das s\u00faas reliquias. A terceira controversia v\u00e9n servida na prol das escritas que deixou. Mantense a cantidade de 16 cartas e o fragmento dun discurso lido no s\u00ednodo de Roma do ano 430. Por s\u00e9culos creuse que a \"Capitula Coelestini\" (unha obra que trata en 10 cartas as decisi\u00f3ns sobre o suxeito da graza) poder\u00eda ser de Celestino; pero na actualidade est\u00e1 considerado un dos traballos pertencentes a san Pr\u00f3spero de Aquitania.\nOs historiadores tam\u00e9n po\u00f1en en supostos o contido de \"Liber pontificalis\" mailo que esta escrita presenta o Introito da Misa. De certo si se sabe que corresponde a Celestino a introduci\u00f3n na Misa de varias partes importantes, cont\u00e1ndose entre elas o Introito e o bast\u00f3n pastoral. Por\u00e9n, as cartas s\u00faas est\u00e1n recolleitas nas \"Decretais\", mailo que o bibliotecario Anastasio (Anatasius) atrib\u00fae a el varias outras constituci\u00f3ns pero con pouca autoridade, como a conservaci\u00f3n dunha carta dirixida a Venerio e a Marino (\"Et caeteris Galliarum episcopis\")."}
{"id": "26451", "revid": "98629", "url": "https://gl.wikipedia.org/wiki?curid=26451", "title": "Sisto III, papa", "text": "Sisto III, nado en Roma e finado o 18 de agosto de 440, foi o papa n\u00ba 44 da Igrexa cat\u00f3lica de 432 a 440.\nTraxectoria.\nNacido no seo da familia Colonna pronto se converter\u00eda nun membro influente no contorno dos papas Z\u00f3simo, Bonifacio I e Celestino I a pesar de que na s\u00faa mocidade se sentise atra\u00eddo polas doutrinas pelaxianistas, a\u00ednda que parece ser que volveu \u00e1 ortodoxia grazas \u00e1 s\u00faa correspondencia con San Agosti\u00f1o.\nO seu pontificado, iniciado tras o Concilio de \u00c9feso, celebrado en 431, estivo marcado polo nestorianismo, doutrina que xunto ao pelaxianismo, fora condenada no mesmo. E iso provocou que fose acusado de abrazar os seus postulados. Sixto, para rebater ditas acusaci\u00f3ns fixo reconstru\u00edr a bas\u00edlica de Santa Mar\u00eda a Maior, que ao dedicala a Mar\u00eda como nai de Deus, supo\u00f1\u00eda a s\u00faa aceptaci\u00f3n do t\u00edtulo de \"Theot\u00f3kos\" que o concilio de \u00c9feso outorgara a Mar\u00eda en contra das doutrinas nestorianas que s\u00f3 lle outorgaban o t\u00edtulo de \"Khristot\u00f3kos\" (nai de Xes\u00fas).\nAs\u00ed mesmo velou pola conservaci\u00f3n dos dereitos da Santa S\u00e9 ao confirmar que Iliria depend\u00eda eclesiasticamente da diocese de Tesal\u00f3nica e non da de Constantinopla como pretend\u00eda o patriarca de dita cidade. Restaurou en Roma as bas\u00edlicas de Santa Sabina no monte Aventino e San Lourenzo Extramuros. Un dos seus principais logros foi restaurar a paz entre Cirilo de Alexandr\u00eda e os sirios.\nFaleceu o 18 de agosto de 440 sendo enterrado en San Lourenzo Extramuros."}
{"id": "26452", "revid": "15490", "url": "https://gl.wikipedia.org/wiki?curid=26452", "title": "Le\u00f3n I", "text": "Baixo o nome de Le\u00f3n I podemos estar falando de:"}
{"id": "26453", "revid": "1093", "url": "https://gl.wikipedia.org/wiki?curid=26453", "title": "Hilario", "text": ""}
{"id": "26455", "revid": "2445", "url": "https://gl.wikipedia.org/wiki?curid=26455", "title": "F\u00e9lix II", "text": ""}
{"id": "26456", "revid": "2445", "url": "https://gl.wikipedia.org/wiki?curid=26456", "title": "Xelasio I", "text": ""}
{"id": "26460", "revid": "23204", "url": "https://gl.wikipedia.org/wiki?curid=26460", "title": "J. G. Ballard", "text": "James Graham Ballard, nado o 18 de novembro de 1930 e finado o 19 de abril de 2009, foi un escritor brit\u00e1nico de ficci\u00f3n cient\u00edfica. Un gran n\u00famero dos seus escritos describen distop\u00edas.\nTraxectoria.\nNace en Shangai. Durante a segunda guerra mundial foi encerrado nun campo de concentraci\u00f3n xapon\u00e9s, experiencia que relatar\u00eda na s\u00faa obra \"Empire of the Sun\" e que m\u00e1is tarde levar\u00eda ao cine Steven Spielberg no filme \"O imperio do sol\".\nEn 1946 a s\u00faa familia trasl\u00e1dase a Gran Breta\u00f1a e inicia estudos de medicina na Universidade de Cambridge, a\u00ednda que non os completar\u00e1. Traballa como redactor nun xornal t\u00e9cnico e como porteiro do Covent Garden antes de incorporarse \u00e1 RAF no Canad\u00e1, como piloto. M\u00e1is tarde traballar\u00eda como adxunto \u00e1 direcci\u00f3n dunha revista cient\u00edfica.\nOs seus primeiros contos datan de 1956 e nos anos 60 conv\u00e9rtese nun dos autores de referencia da chamada \"Nova onda\" da ficci\u00f3n cient\u00edfica inglesa."}
{"id": "26461", "revid": "2452", "url": "https://gl.wikipedia.org/wiki?curid=26461", "title": "S\u00edmaco", "text": ""}
{"id": "26463", "revid": "2445", "url": "https://gl.wikipedia.org/wiki?curid=26463", "title": "Hormisda", "text": ""}
{"id": "26464", "revid": "98629", "url": "https://gl.wikipedia.org/wiki?curid=26464", "title": "Xo\u00e1n I", "text": "Soberanos ou nobres co nome de Xo\u00e1n I foron:"}
{"id": "26466", "revid": "114", "url": "https://gl.wikipedia.org/wiki?curid=26466", "title": "Bonifacio II", "text": ""}
{"id": "26467", "revid": "23204", "url": "https://gl.wikipedia.org/wiki?curid=26467", "title": "Xo\u00e1n II", "text": "Xo\u00e1n II pode referirse a:"}
{"id": "26469", "revid": "85894", "url": "https://gl.wikipedia.org/wiki?curid=26469", "title": "Silverio, papa", "text": "Silverio, nado en Frosinone e finado en Palmarola o 11 de novembro de 537, foi o papa n\u00famero 58 da Igrexa cat\u00f3lica de 536 a 537.\nTraxectoria.\nFillo lex\u00edtimo do papa Hormisdas que estivera casado antes de ser ordenado sacerdote, Silverio era subdi\u00e1cono en Roma cando o papa Agapito I faleceu mentres se atopaba en Constantinopla. Elixido Papa co apoio do rei ostrogodo Teodato, encontrouse co rexeitamento do emperador bizantino Xustiniano I quen, influenciado pola s\u00faa esposa Teodora, quer\u00eda sentar no trono de San Pedro a Vixilio m\u00e1is pr\u00f3ximo \u00e1s ideas monofisitas da emperatriz e que se encontraba nese momento en Constantinopla. Vixilio dirixiuse a Roma, sen co\u00f1ecer a elecci\u00f3n de Silverio, portando cartas para o xeneral bizantino Belisario nas que se lle ordenaba que apoiase a s\u00faa elecci\u00f3n como papa. Belisario dirixiuse a Roma \u00e1 fronte do seu ex\u00e9rcito e a cidade, tras expulsar os godos, abriulle, o 9 de decembro de 536, as s\u00faas portas sen loita temendo un saqueo como o que sufrira N\u00e1poles \u00e1s mans dos bizantinos. O rei Vitixes, que sucedera a Teodato, asediou ent\u00f3n \u00e1 cidade de Roma deixando illado a Belisario no seu interior. Non obstante o feito de que non intentasen o asalto da cidade serviu de base para acusar a Silverio de estar a planear cos godos a rendici\u00f3n da cidade facilit\u00e1ndolles a entrada. Esta acusaci\u00f3n serviu de escusa a Teodora para lograr o seu obxectivo de sentar a Vixilio na sede papal, xa que provocou o arresto de Silverio que foi despoxado das vestiduras pontificais en marzo de 537 e enviado ao exilio na cidade de Patara na actual Turqu\u00eda. O bispo de Patara intercedeu a favor de Silverio ante o emperador Xustiniano e logrou que este anulase o desterro e lle permitise regresar a Italia para que intentase demostrar a falsidade da acusaci\u00f3n de traiz\u00f3n. Unha vez en Italia, foi non obstante reclu\u00eddo, por orde de Teodora, na illa de Palmarola onde faleceu o 11 de novembro de 537.\nPosteriormente foi beatificado e santificado, sendo patr\u00f3n da illa de Ponza, en Italia."}
{"id": "26471", "revid": "2445", "url": "https://gl.wikipedia.org/wiki?curid=26471", "title": "Pelaxio I", "text": ""}
{"id": "26472", "revid": "785", "url": "https://gl.wikipedia.org/wiki?curid=26472", "title": "Xo\u00e1n III", "text": "O nome Xo\u00e1n III p\u00f3dese referir a:"}
{"id": "26473", "revid": "736", "url": "https://gl.wikipedia.org/wiki?curid=26473", "title": "Bieito I", "text": ""}
{"id": "26474", "revid": "1093", "url": "https://gl.wikipedia.org/wiki?curid=26474", "title": "Pelaxio II", "text": ""}
{"id": "26476", "revid": "2452", "url": "https://gl.wikipedia.org/wiki?curid=26476", "title": "Gregorio I", "text": ""}
{"id": "26477", "revid": "624", "url": "https://gl.wikipedia.org/wiki?curid=26477", "title": "Carit\u00f3n de Afrodisias", "text": ""}
{"id": "26480", "revid": "114", "url": "https://gl.wikipedia.org/wiki?curid=26480", "title": "Bonifacio III", "text": ""}
{"id": "26481", "revid": "114", "url": "https://gl.wikipedia.org/wiki?curid=26481", "title": "Bonifacio IV", "text": ""}
{"id": "26483", "revid": "1093", "url": "https://gl.wikipedia.org/wiki?curid=26483", "title": "Bonifacio V", "text": ""}
{"id": "26484", "revid": "1093", "url": "https://gl.wikipedia.org/wiki?curid=26484", "title": "Honorio I", "text": ""}
{"id": "26487", "revid": "92340", "url": "https://gl.wikipedia.org/wiki?curid=26487", "title": "Teodoro I, papa", "text": "Teodoro I, nado en Xerusal\u00e9n e finado en Roma o 14 de maio de 649), foi papa desde o 24 de novembro de 642 ata o 14 de maio de 649, consi\u00edd\u00e9rase grego pero naceu en Palestina.\nAo t\u00edtulo de Pont\u00edfice agregoulle o t\u00edtulo de Soberano. Realizou unha organizaci\u00f3n interna do clero.\nMorreu en Roma o 14 de maio do ano 649, presumibelmente envelenado por ordes do emperador de Bizancio Constante II.\nA Igrexa Ortodoxa ven\u00e9rao como santo e consid\u00e9rao m\u00e1rtir."}
{"id": "26488", "revid": "2452", "url": "https://gl.wikipedia.org/wiki?curid=26488", "title": "Marti\u00f1o I", "text": ""}
{"id": "26489", "revid": "2445", "url": "https://gl.wikipedia.org/wiki?curid=26489", "title": "Ux\u00edo I", "text": ""}
{"id": "26490", "revid": "2445", "url": "https://gl.wikipedia.org/wiki?curid=26490", "title": "Vitaliano", "text": ""}
{"id": "26492", "revid": "2445", "url": "https://gl.wikipedia.org/wiki?curid=26492", "title": "Dono", "text": ""}
{"id": "26493", "revid": "1888", "url": "https://gl.wikipedia.org/wiki?curid=26493", "title": "Agat\u00f3n", "text": ""}
{"id": "26494", "revid": "1987", "url": "https://gl.wikipedia.org/wiki?curid=26494", "title": "Le\u00f3n II", "text": "\"Baixo o nome de Le\u00f3n II podemos estar falando de:\""}
{"id": "26495", "revid": "736", "url": "https://gl.wikipedia.org/wiki?curid=26495", "title": "Bieito II", "text": ""}
{"id": "26497", "revid": "92340", "url": "https://gl.wikipedia.org/wiki?curid=26497", "title": "Cle\u00f3menes II", "text": "Cle\u00f3menes II foi rei de Esparta durante m\u00e1is de 60 anos, entre -370 e -309. Membro da familia dos Ax\u00edadas, era o fillo de Cle\u00f3mbroto II, que fora vencido na batalla de Leuctra, e o irm\u00e1n de Axes\u00edpolis II a quen sucedeu tras o reinado ef\u00e9mero deste \u00faltimo, \u00e9 o pai de Cle\u00f3nimo.\nGoberna xuntamente cos reis da familia dos Eurip\u00f3ntidas, como Axesilao II (-370/-361), Arqu\u00eddamo III (-361/-338), Axis III (-338/-331) e o irm\u00e1n deste Eudamidas I (-331/-309). Coa excepci\u00f3n do principio, co desastre Mantinea (-362), o seu reinado corresp\u00f3ndese cun per\u00edodo bastante tranquilo na historia da cidade lacedemonia, pero tam\u00e9n cun per\u00edodo de decadencia. Esparta non participa na resistencia grega contra as tendencias hexem\u00f3nicas do rei Filipo II de Macedonia."}
{"id": "26499", "revid": "92340", "url": "https://gl.wikipedia.org/wiki?curid=26499", "title": "Axes\u00edpolis II", "text": "Axes\u00edpolis II, rei de Esparta de -371 a -370.\nEra membro da familia dos Ax\u00edadas. Fillo do rei de Esparta morto na batalla de Leuctra, Cle\u00f3mbroto II, sucedeu a seu pai durante un ef\u00e9mero reinado de poucos meses, xunto con Axesilao II da familia dos Eurip\u00f3ntidas. Sucedeuno o seu irm\u00e1n Cle\u00f3menes II (paradoxalmente o reinado m\u00e1is longo dun rei de Esparta: -370\u2013 -309)."}
{"id": "26500", "revid": "85894", "url": "https://gl.wikipedia.org/wiki?curid=26500", "title": "Amil, Mora\u00f1a", "text": "San Mamede de Amil \u00e9 unha parroquia que se localiza no concello de Mora\u00f1a. Segundo o padr\u00f3n municipal de 2004 ti\u00f1a 472 habitantes (253 mulleres e 219 homes), distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 522 habitantes. Segundo o IGE, no 2014 a s\u00faa poboaci\u00f3n descendera ata os 414 habitantes, sendo 197 homes e 217 mulleres.\nPatrimonio hist\u00f3rico-art\u00edstico.\nA igrexa parroquial foi constru\u00edda en 1781.\nEn 1892 rematouse de constru\u00edr o Santuario da Virxe dos Milagres, onde se celebra o primeiro domingo despois do 8 de setembro a Romar\u00eda dos Milagres de Amil, \u00e1 que asisten milleiros de peregrinos de toda Galicia.\nA tradici\u00f3n popular conta que todo naceu dun milagre acontecido no s\u00e9culo XVIII. Hab\u00eda un labrego chamado Sebasti\u00e1n, que deb\u00eda percorrer un longo cami\u00f1o ata unha fonte afastada para conseguir a auga necesaria para regar a s\u00faa horta e a dar de beber \u00f3 seu gando, polo que rezaba con devoci\u00f3n \u00e1 Virxe. Un d\u00eda, despois de rezar pedindo axuda, p\u00faxose a cavar na terra e milagrosamente comezou a brotar un manancial. A auga era tan abondosa que mesmo lle permitiu constru\u00edr un mu\u00ed\u00f1o que mov\u00eda a auga deste manancial.\nDe a\u00ed a cantiga popular: \nAdemais, na parroquia hai varios cruceiros dos s\u00e9culos XVIII e XIX,\nFestas.\nNesta parroquia cel\u00e9brase desde 1970 a festa gastron\u00f3mica do porqui\u00f1o \u00e1 brasa."}
{"id": "26501", "revid": "22570", "url": "https://gl.wikipedia.org/wiki?curid=26501", "title": "Cosoirado, Mora\u00f1a", "text": "Santa Mar\u00eda de Cosoirado \u00e9 unha parroquia que se localiza no concello de Mora\u00f1a na comarca de Caldas. Segundo o padr\u00f3n municipal de 2004 ti\u00f1a 69 habitantes (36 mulleres e 33 homes), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 78 habitantes. Segundo o IGE, no 2014 a s\u00faa poboaci\u00f3n descendera ata os 49 habitantes, sendo 26 homes e 23 mulleres."}
{"id": "26502", "revid": "5863", "url": "https://gl.wikipedia.org/wiki?curid=26502", "title": "Gargant\u00e1ns, Mora\u00f1a", "text": "San Marti\u00f1o de Gargant\u00e1ns \u00e9 unha parroquia que se localiza no concello de Mora\u00f1a. Segundo o IGE en 2009 ti\u00f1a 225 habitantes (118 mulleres e 107 homes), nove menos ca en 1999. Ten catro entidades de poboaci\u00f3n.\nPatrimonio.\nA Lapa de Gargant\u00e1ns \u00e9 un menhir de pouco menos dos dous metros de altura datado entre os anos 3000 e 2000 a.C. Orixinariamente era m\u00e1is alto, xa que se comprobou que a base est\u00e1 cortada, polo que se sup\u00f3n que foi trasladado desde outro sitio ata a s\u00faa localizaci\u00f3n actual. Presenta a superficie labrada, a\u00ednda que actualmente s\u00f3 se aprecian varias cazoletas. Aparece representado como motivo principal do escudo de Mora\u00f1a.\nA igrexa parroquial de San Marti\u00f1o conserva a \u00e1bsida rom\u00e1nica."}
{"id": "26503", "revid": "85894", "url": "https://gl.wikipedia.org/wiki?curid=26503", "title": "Lamas, Mora\u00f1a", "text": "Santa Cruz de Lamas \u00e9 unha parroquia que se localiza no concello de Mora\u00f1a. Segundo o padr\u00f3n municipal de 2004 ti\u00f1a 346 habitantes (176 homes e 170 mulleres), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 365 habitantes. Segundo o IGE, no 2014 a s\u00faa poboaci\u00f3n descendera ata os 323 habitantes, sendo 154 homes e 169 mulleres.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "26504", "revid": "25871", "url": "https://gl.wikipedia.org/wiki?curid=26504", "title": "Laxe, Mora\u00f1a", "text": "San Marti\u00f1o de Laxe \u00e9 unha parroquia que se localiza no concello de Mora\u00f1a. Segundo o IGE en 2013 ti\u00f1a 383 habitantes (212 mulleres e 171 homes), 94 menos ca en 1999. Ten sete entidades de poboaci\u00f3n."}
{"id": "26505", "revid": "5863", "url": "https://gl.wikipedia.org/wiki?curid=26505", "title": "Reb\u00f3n, Mora\u00f1a", "text": "San Pedro de Reb\u00f3n \u00e9 unha parroquia que se localiza no concello de Mora\u00f1a. Segundo o IGE en 2009 ti\u00f1a 412 habitantes (215 mulleres e 197 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 422 habitantes.\nPatrimonio.\nA igrexa de San Pedro de Reb\u00f3n \u00e9 do s\u00e9culo XII, pero s\u00f3 se conserva a parte da \u00e1bsida, o resto foi modificado nunha reforma do s\u00e9culo XIX. Tam\u00e9n pos\u00fae dous baldaquinos no seu interior."}
{"id": "26506", "revid": "85894", "url": "https://gl.wikipedia.org/wiki?curid=26506", "title": "Sai\u00e1ns, Mora\u00f1a", "text": "San Salvador de Sai\u00e1ns \u00e9 unha parroquia que se localiza no concello de Mora\u00f1a na comarca de Caldas. Segundo o padr\u00f3n municipal de 2004 ti\u00f1a 1.451 habitantes (757 mulleres e 694 homes), distribu\u00eddos en 14 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.375 habitantes. Segundo o IGE, no 2021 a s\u00faa poboaci\u00f3n ascendera ata os 1.885 habitantes, sendo 945 homes e 940 mulleres.\nNo lugar de Santa Luc\u00eda as\u00e9ntase a capitalidade do concello."}
{"id": "26507", "revid": "25871", "url": "https://gl.wikipedia.org/wiki?curid=26507", "title": "San Lourenzo de Mora\u00f1a, Mora\u00f1a", "text": "San Lourenzo de Mora\u00f1a \u00e9 unha parroquia que se localiza no concello de Mora\u00f1a. Segundo o IGE en 2014 ti\u00f1a 289 habitantes (137 homes e 152 mulleres), 70 menos ca en 2004 ti\u00f1a 359 habitantes (187 mulleres e 172 homes segundo o padr\u00f3n municipal) e 33 m\u00e1is ca en 1999. Ten catro entidades de poboaci\u00f3n."}
{"id": "26508", "revid": "25871", "url": "https://gl.wikipedia.org/wiki?curid=26508", "title": "Santa Xusta de Mora\u00f1a, Mora\u00f1a", "text": "Santa Xusta de Mora\u00f1a \u00e9 unha parroquia que se localiza no concello de Mora\u00f1a. Segundo o padr\u00f3n municipal de 2004 ti\u00f1a 525 habitantes (286 mulleres e 239 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 573 habitantes. Segundo o IGE, no 2014 a s\u00faa poboaci\u00f3n descendera ata os 477 habitantes, sendo 220 homes e 257 mulleres.\nMora\u00f1a na cultura popular galega.\nNo santuario de Santa Xusta de Mora\u00f1a acoden os que se cren v\u00edtimas do mal de ollo para botar f\u00f3ra o meigallo. Bouza Brey atrib\u00fae a iso a representaci\u00f3n da Santa como mui\u00f1eira, cunha vasoira na man, coa que limpa o feitizo ou s\u00edmbolo das mesmas bruxas causantes do mal. Este atributo queda reflictido as\u00ed no cantigueiro popular:"}
{"id": "26510", "revid": "85894", "url": "https://gl.wikipedia.org/wiki?curid=26510", "title": "Cela, Mos", "text": "San Pedro de Cela \u00e9 unha parroquia que se localiza no concello pontevedr\u00e9s de Mos. Segundo o IGE, no 2013, ti\u00f1a 1.383 habitantes (664 homes e 719 mulleres), 181 m\u00e1is ca en 1999."}
{"id": "26511", "revid": "85894", "url": "https://gl.wikipedia.org/wiki?curid=26511", "title": "Dornelas, Mos", "text": "Santa Mar\u00eda de Dornelas ou Santa Mari\u00f1a de Dornelas \u00e9 unha parroquia que se localiza no concello de Mos. Segundo o IGE en 2014 ti\u00f1a 662 habitantes (309 homes e 353 mulleres), once m\u00e1is que en 2004 (357 mulleres e 294 homes), e os mesmos que en 1999. Ten 4 entidades de poboaci\u00f3n."}
{"id": "26512", "revid": "1131", "url": "https://gl.wikipedia.org/wiki?curid=26512", "title": "Guiz\u00e1n, Mos", "text": "Santa Mar\u00eda de Guiz\u00e1n \u00e9 unha parroquia que se localiza no concello de Mos na comarca de Vigo. Segundo o padr\u00f3n municipal de 2004 ti\u00f1a 856 habitantes (451 mulleres e 405 homes), distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 833 habitantes. Segundo o IGE, no 2014 a s\u00faa poboaci\u00f3n medrara ata os 868 habitantes, sendo 410 homes e 458 mulleres."}
{"id": "26513", "revid": "1131", "url": "https://gl.wikipedia.org/wiki?curid=26513", "title": "Louredo, Mos", "text": "San Salvador de Louredo \u00e9 unha parroquia do concello de Mos. Segundo o IGE en 2014 ti\u00f1a 1626 habitantes (813 homes e 813 mulleres) distribu\u00eddos en 11 entidades de poboaci\u00f3n. Segundo o padr\u00f3n municipal en 2004 ti\u00f1a 1197 habitantes (605 mulleres e 592 homes), 162 m\u00e1is ca en 1999.\nXentilicio.\nO seu xentilicio \u00e9 louri\u00f1o.\nTop\u00f3nimo.\nO top\u00f3nimo Louredo (do lat\u00edn , de m\u00e1is o sufixo abundancial ) fai referencia a un lugar onde hai loureiros.\nXeograf\u00eda.\nNos \u00faltimos anos, presenta un forte crecemento demogr\u00e1fico grazas en boa parte \u00e1 urbanizaci\u00f3n de Santo Anto\u00ed\u00f1o. A parroquia est\u00e1 atravesada pola estrada N-550 e pola li\u00f1a de ferrocarril Redondela-Ourense. Cara ao sur da parroquia creouse a comezos do s\u00e9culo XXI un pol\u00edgono industrial.\nLouredo \u00e9 a parroquia de Mos con maior n\u00famero de hect\u00e1reas de monte, a\u00ednda que eses terreos est\u00e1n sendo atacados constantemente por mor dos devastadores incendios forestais que asolan toda a zona. A pesar diso, a fauna e a flora destes montes \u00e9 moi numerosa e l\u00e9vanse a cabo actuaci\u00f3ns para a recuperaci\u00f3n da s\u00faa contorna.\nPatrimonio.\nA igrexa parroquial \u00e9 de orixe rom\u00e1nica do s\u00e9culo XII e retocada no XIII. Por\u00e9n, sufriu importantes cambios estruturais a finais do s\u00e9culo XVIII. Cons\u00e9rvanse canzorros nos muros laterais antecedendo ao beirado e \u00e1 cornixa. Sobre a porta hai unha inscrici\u00f3n co texto . A torre foi constru\u00edda en 1722, con base cadrada. No interior hai un escudo de armas que fai referencia \u00e1 li\u00f1axe dos Lanzos e Taboada, as\u00ed como un sepulcro situado na Capela Maior. A igrexa sufriu un incendio o 10 de marzo de 1996, que destru\u00edu o teito da nave central. En 1997 f\u00edxose a rehabilitaci\u00f3n.\nNo enreixado da igrexa hai un peto de \u00e1nimas, presidido pola Virxe do Carme. Na casa reitoral, con planta en forma de L e muro con porta ameada coa data de 1666 no seu lintel, cons\u00e9rvanse os muros dunha capela do s\u00e9culo XVI.\nO pazo de Santo Anto\u00ed\u00f1o ten orixe no s\u00e9culo XIV, pero foi reconstru\u00eddo no XVIII. Conta cunha capela do XVI.\nA car\u00f3n da igrexa cons\u00e9rvase unha ponte sobre o rego das Fragas, pola que discorr\u00eda o cami\u00f1o real de Tui a Santiago de Compostela."}
{"id": "26514", "revid": "89787", "url": "https://gl.wikipedia.org/wiki?curid=26514", "title": "Mos, Mos", "text": "Santa Eulalia de Mos \u00e9 unha parroquia que se localiza no concello de Mos na comarca de Vigo. Segundo o IGE en 2014 ti\u00f1a 1.585 habitantes (793 mulleres e 792 homes), distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.501 habitantes.\nPatrimonio.\nA igrexa parroquial est\u00e1 situada a car\u00f3n do pazo de Mos, orixinario do s\u00e9culo XVI. Foi incendiado polas tropas francesas durante a guerra da independencia espa\u00f1ola, ao se negaren os marqueses de Mos a reco\u00f1ecer a Jos\u00e9 Bonaparte como rei de Espa\u00f1a. Logo de estar en ru\u00ednas durante case dous s\u00e9culos, foi restaurado recentemente.\nO 20 de setembro de 2008 inaugurouse xunto ao camposanto un monumento \u00e1s 29 persoas al\u00ed fusiladas durante a guerra civil espa\u00f1ola. A escultura \u00e9 obra de Marcos Escudero."}
{"id": "26515", "revid": "85894", "url": "https://gl.wikipedia.org/wiki?curid=26515", "title": "Pereiras, Mos", "text": "San Miguel de Pereiras \u00e9 unha parroquia que se localiza no concello de Mos na comarca de Vigo. Segundo o IGE en 2014 ti\u00f1a 1.407 habitantes (699 homes e 708 mulleres), distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.385 habitantes. Segundo o IGE, no 2014 a s\u00faa poboaci\u00f3n descendera ata os 1.407 habitantes, sendo 699 homes e 708 mulleres."}
{"id": "26516", "revid": "98629", "url": "https://gl.wikipedia.org/wiki?curid=26516", "title": "Mercenario", "text": "Co\u00f1\u00e9cese como mercenario (do lat\u00edn \"merces, - eris\", \u00abpago\u00bb), a aquel soldado que loita ou participa nun conflito b\u00e9lico polo seu beneficio persoal, xeralmente con pouca consideraci\u00f3n na ideolox\u00eda, nacionalidade ou preferencias pol\u00edticas co bando para o que loita. Polo regular menci\u00f3nanse coma asasinos a soldo, sicarios etc.\nPor\u00e9n, cando este termo (mercenario) se usa para se referir a un soldado dun ex\u00e9rcito regular consid\u00e9rase normalmente un insulto \u00e1 s\u00faa honra. O soldado regular despreza sempre o mercenario por ser un asasino sen causa. A\u00ednda que estea no seu propio bando: ep\u00edteto ou cualificativo pexorativo.\nO soldado regular que representa a s\u00faa naci\u00f3n, est\u00e1 disposto a loitar por unha causa que \u00e9 a da s\u00faa comunidade ou a do seu pa\u00eds, pola contra, o mercenario faino soamente por lucro.\nOs mercenarios e as leis da guerra.\nNo protocolo adicional \u00e1 Convenci\u00f3n de Xenebra do 12 de agosto de 1949 (APGC77), relativa \u00e1 protecci\u00f3n das v\u00edtimas de conflitos armados internacionais (protocolo I, do 8 de xu\u00f1o de 1977, establ\u00e9cese que:\nArtigo 47. Mercenarios\nD\u00e9bese ter en conta que moitos pa\u00edses, inclu\u00edndo os Estados Unidos de Am\u00e9rica non son signatarios do \"Protocolo Adicional da Convenci\u00f3n de Xenebra\" de 1977 (APGC77), de xeito que, a\u00ednda que dito protocolo \u00e9 amplamente aceptado, non \u00e9 un documento definitivo.\nSegundo a Terceira Convenci\u00f3n de Xenebra, se un soldado \u00e9 capturado polo inimigo, debe ser tratado coma combatente segundo a lei, e polo tanto, coma unha persoa protexida, e considerada coma prisioneiro de guerra, en tanto dito soldado sexa posto a disposici\u00f3n dun tribunal competente (Terceira Convenci\u00f3n de Xenebra, artigo 5). Este tribunal debe decidir se a persoa en cuesti\u00f3n \u00e9 un mercenario, usando os criterios do Protocolo Adicional APGC77 ou segundo algunha lei nacional equivalente. Neste intre, o mercenario conv\u00e9rtese nun combatente f\u00f3ra da lei, a\u00ednda que malia iso debe ser tratado con humanidade, e en caso de ser sometido a xu\u00edzo, non debe ser privado do dereito a un xu\u00edzo limpo e regular, dado que a\u00ednda se atopa cuberto pola Cuarta Convenci\u00f3n de Xenebra, artigo 5. A \u00fanica excepci\u00f3n a este artigo ser\u00eda que a persoa xulgada fose cidad\u00e1n ou s\u00fabdito da autoridade nacional que o xulga, polo que nese caso non poder\u00eda ser considerado un mercenario baixo a cobertura do APGC77, artigo 47.d.\nSe tras un xu\u00edzo regular, un soldado capturado \u00e9 declarado mercenario, debe ser tratado coma un delincuente com\u00fan, e poder\u00eda ser sometido \u00e1 pena capital. Por mor de que non \u00e9 cidad\u00e1n de ningunha das partes en conflito, non poder\u00eda esperar a ser repatriado \u00f3 final da guerra. O caso m\u00e1is co\u00f1ecido trala segunda guerra mundial deuse o 28 de xu\u00f1o de 1976, cando un tribunal de Angola sentenciou a morte catro mercenarios e a penas de prisi\u00f3n que oscilaban entre os 16 \u00f3s 30 anos a outros nove. Os catro condenados a morte, tres brit\u00e1nicos e un estadounidense, foron fusilados o 10 de xullo de 1976.\nO status legal dos contratistas civ\u00eds depende da natureza do seu traballo e da s\u00faa nacionalidade no tocante \u00f3s combatentes, pero se non tomaron parte activa na confrontaci\u00f3n (APGC77 artigo 47.b), non son mercenarios, e at\u00f3panse baixo a protecci\u00f3n da Convenci\u00f3n de Xenebra.\nA situaci\u00f3n provocada durante a ocupaci\u00f3n de Iraq de 2003 amosa a dificultade en definir un mercenario. Mentres os Estados Unidos gobernaron o pa\u00eds, ning\u00fan cidad\u00e1n estadounidense que traballara coma garda armado pod\u00eda ser considerado mercenario, porque eran nacionais dunha das partes en conflito (APGC77, artigo 47.d). Cando se transferiu o poder \u00f3 goberno interino iraqu\u00ed, pod\u00edase argumentar que, a non ser que declarasen estas persoas coma residentes en Iraq, \u00f3 non ser residentes nin nacionais dun territorio parte no conflito (APGC77, artigo 47.d), poder\u00edan ser consideradas mercenarios. Se non tivese lugar ning\u00fan xu\u00edzo das persoas acusadas de ser mercenarios, as alegaci\u00f3ns tender\u00edan a se evaporar nunha espiral de acusaci\u00f3ns, denegaci\u00f3ns e contraacusaci\u00f3ns. D\u00e9bese ter en conta que os soldados da coalici\u00f3n en Iraq que apoian o goberno interino iraqu\u00ed non son mercenarios, xa que todos eles forman parte das forzas armadas dunha das partes en conflito ou foron enviados por un estado que non \u00e9 parte do conflito en cumprimento do seu deber coma membro das forzas armadas (APGC77, artigo 47.f).\nGurkhas e lexionarios da lexi\u00f3n estranxeira francesa.\nAs d\u00faas unidades m\u00e1is co\u00f1ecidas nas que nacionais doutro pa\u00eds serven nas forzas armadas doutra naci\u00f3n son as brigadas brit\u00e1nicas de Gurkhas, e a Lexi\u00f3n estranxeira francesa as\u00ed como a Lexi\u00f3n espa\u00f1ola ata fai poucos anos. Os soldados que serven nestas unidades de elite non son mercenarios.\nOs Gurkha brit\u00e1nicos est\u00e1n plenamente integrados coma soldados do Ex\u00e9rcito Brit\u00e1nico. Operan en unidades formadas por brigadas de Gurkhas baixo as mesmas normas e regulaci\u00f3ns que deben cumprir t\u00f3dolos soldados brit\u00e1nicos (normas similares apl\u00edcanse \u00f3s Gurkhas que serven no ex\u00e9rcito indio). Os lexionarios estranxeiros franceses int\u00e9granse en unidades da Lexi\u00f3n estranxeira francesa, que son despregadas e loitan coma unidades organizadas dentro do ex\u00e9rcito franc\u00e9s. Isto significa que coma membros das forzas armadas brit\u00e1nicas ou francesas, non poden ser considerados mercenarios segundo o APGC77, artigo 47.e e APGC77, artigo 47.f\nMercenarios e leis nacionais.\nAlg\u00fans pa\u00edses tratan de impedir que os seus cidad\u00e1ns loiten en conflitos a non ser que se atopen baixo o control das s\u00faas propias forzas armadas:\nOperaci\u00f3ns con mercenarios.\nS\u00e1bese do uso de mercenarios nos conflitos da antiga Iugoslavia. Moitos destes mercenarios eran ex-soldados procedentes dos pa\u00edses do antigo bloque do leste, desempregados trala ca\u00edda da Uni\u00f3n Sovi\u00e9tica.\nCompa\u00f1\u00edas privadas militares.\nAs compa\u00f1\u00edas privadas militares son empresas que ofrecen lox\u00edstica, man de obra e outros servizos para forzas militares. Os seus contratistas son civ\u00eds autorizados para acompa\u00f1ar as tropas no teatro de operaci\u00f3ns.\nP\u00f3dese argumentar que as forzas paramilitares baixo control privado son funcionalmente mercenarios, no canto de gardas de seguridade ou asesores. Por\u00e9n, os gobernos nacionais res\u00e9rvanse o dereito de regula-lo n\u00famero, natureza da s\u00faa funci\u00f3n e armamento de semellantes forzas privadas, aducindo que non se atopan empregadas na fronte de batalla en favor das actividades militares, polo que non se poden considerar mercenarios.\nSe os empregados deste tipo de empresas se envolvesen nas actividades militares de xeito activo, normalmente p\u00f3dense considerar mercenarios, e as s\u00faas empresas empregadoras p\u00f3dense chamar compa\u00f1\u00edas de mercenarios. Tres destas compa\u00f1\u00edas, que os medios de comunicaci\u00f3n consideraron compa\u00f1\u00edas mercenarias nos anos 1990 son:\nEn 2004, esta industria dos mercenarios obtivo un consider\u00e1bel pulo, sobre todo, por mor do emprego de compa\u00f1\u00edas privadas militares por parte dos Estados Unidos e outros membros da coalici\u00f3n para traballos de seguridade en Iraq. En marzo de 2004, catro empregados da empresa estadounidense \u00abPMC Blackwater\u00bb, que vixiaban un almac\u00e9n de fornezo de alimentos, foron atacados e asasinados en Faluxa. Nuns incidentes do que as imaxes deron a volta \u00f3 mundo, os asasinatos e o subseguinte desmembramento dos corpos convert\u00e9ronse no principal argumento usado polo goberno estadounidense para desenvolve-la batalla de Faluxa que tivo lugar pouco m\u00e1is tarde e que se saldou con centos de mortos.\nAs compa\u00f1\u00edas militares privadas ad\u00f3itanse ver con desagrado polas Naci\u00f3ns Unidas (a\u00ednda que malia isto, a mesma ONU usou os seus servizos para dar apoio lox\u00edstico en \u00c1frica). Malia isto, estas empresas adoitan ser \u00fatiles para combate-lo xenocidio e as matanzas en situaci\u00f3ns onde a ONU se atopa pouco disposta ou incapaz de intervir.\nNun informe sobre as PMC (\"Private Military Companies\", Compa\u00f1\u00edas Militares Privadas) efectuado polo ministerio de asuntos exteriores brit\u00e1nico e publicado en febreiro de 2002, este ministerio fai notar que a demanda de servizos militares por parte da ONU e de organizaci\u00f3ns internacionais poder\u00eda significar que o emprego de semellantes empresas \u00e9 m\u00e1is barato que o uso de tropas regulares por parte dos pa\u00edses membros. En todo caso e a d\u00eda de hoxe, tras considera-lo uso de empresas privadas militares coma apoio das operaci\u00f3ns de Naci\u00f3ns Unidas, o seu secretario xeral, Kofi Annan, tomou a decisi\u00f3n de prescindir destas.\nMercenarios en \u00c1frica.\nS\u00e9culo XX.\nDurante o s\u00e9culo XX, os mercenarios foron usados con frecuencia nos conflitos do continente africano. Aconteceron varios incidentes desagrad\u00e1beis durante as m\u00faltiplas guerras africanas, alg\u00fans dos cales enleaban a cidad\u00e1ns europeos e americanos, homes polo xeral procuradores de fortuna, que foron enviados a situaci\u00f3ns de combate das que non puideron sobrevivir para recibi-la s\u00faa paga.\nMoitos dos aventureiros en \u00c1frica que foron descritos coma mercenarios estaban de feito motivados ideoloxicamente para apoiar a certos gobernos, e non loitaban para o mellor ofertante.\nEntre estes mercenarios particularmente notorios at\u00f3panse:\nOs mercenarios loitaron para o Biafra na cuarta brigada de comandos durante a guerra civil nixeriana (1967-1970). Outros mercenarios tiveron como cometido pilotar avi\u00f3ns para esta facci\u00f3n. En outubro de 1966 por exemplo, un DC-4M \u00abArgonaut\u00bb da Royal Air Burundi pilotado por un mercenario chamado Heinrich Wartski (tam\u00e9n co\u00f1ecido coma Henry Wharton), estrelouse no Camer\u00fan con fornecementos militares destinados a Biafra.\nA mediados dos anos 1970, o brit\u00e1nico John Banks recrutou mercenarios para loitar a favor da Fronte Nacional de Liberaci\u00f3n de Angola (FNLA) contra o Movemento Popular de Liberaci\u00f3n de Angola (MPLA) durante a guerra civil tras conseguir Angola a independencia de Portugal en 1975. \u00d3 ser capturado, o seu papel coma l\u00edder dos mercenarios fixo que fora condenado a morte por fusilamento. Outros nove mercenarios foron encarcerados, e houbo tres execuci\u00f3ns m\u00e1is: O estadounidense Daniel Gearhart foi sentenciado a morte, \u00f3 se publicitar nun peri\u00f3dico dos Estados Unidos coma mercenario; Andrew MCKenzie e Costas Georgiu (autodenominado este \u00abCoronel Callan\u00bb), quen serviran no ex\u00e9rcito brit\u00e1nico, foron sentenciados a morte por asasinato.\nO estadounidense Bob MacKenzie mat\u00e1rono nos Montes Malal en febreiro de 1995 mentres comandaba un escuadr\u00f3n de gardas de seguridade Gurkha en Serra Leoa. Este escuadr\u00f3n foi pouco despois substitu\u00eddo pola empresa Executive Outcomes. \u00c1mbolos dous foron empregados polo goberno de Serra Leoa coma asesores militares e para o adestramento das tropas gobernamentais. Alegouse que estas sinaturas proporcionaron soldados que tomaron parte activa na loita contra a Fronte Revolucionaria Unida (RUF).\nUn retrato ficticio das operaci\u00f3ns de mercenarios nos anos 1970 \u00e9 o libro de Frederick Forsyth \u00abOs cans da Guerra\u00bb, novela que ten lugar na illa de Malabo (renomeada \u00abZangaro\u00bb no libro), onde supostamente atopaba unha reserva de platino. Dende o descubrimento de petr\u00f3leo a mediados dos anos 1990, esta illa non necesita esas supostas reservas de platino para acapara-lo interese de financeiros e mercenarios. En agosto de 2004 elaborouse un plan para derrotar o goberno de Guinea Ecuatorial en Malabo. Arestora, oito soldados surafricanos da era do \"apartheid\" (o l\u00edder dos cales \u00e9 Nick du Toit), seis aviadores armenios e cinco guineanos at\u00f3panse na prisi\u00f3n de Praia Negra, nesta illa. Est\u00e1n acusados de se-la avanzada dun golpe de estado co obxecto de p\u00f3r o opositor Severo Moto no poder. A CNN informaba o 25 de agosto de 2004 que:\nSegundo estas palabras, o golpe de estado estar\u00eda planeado por Simon Mann, fundador de Executive Outcomes e antigo oficial do SAS. O 27 de agosto de 2004 foi atopado culpable en Zimbabwe de tr\u00e1fico de armas para o seu uso neste golpe. Mann admitiu que transportaba armas, a\u00ednda que asegurou que as mesmas eran para a protecci\u00f3n dunha mina de diamantes na Rep\u00fablica Democr\u00e1tica do Congo. Aseg\u00farase que o seguimento das pistas a trav\u00e9s dos documentos implica a Sir Mark Thatcher, Lord Archer e Ely Calil (un comerciante de petr\u00f3leo liban\u00e9s).\nDe novo, a BBC informaba nun artigo titulado \u00abPreguntas e Respostas: A trama do golpe na Guinea Ecuatorial\u00bb:\nO 10 de setembro de 2004, a BBC informaba sobre Zimbabwe:\nDada a actual crise en Zimbabwue, un Boeing 727 \u00e9 unha moi \u00fatil adici\u00f3n \u00e1 li\u00f1a a\u00e9rea estatal, e os 180.000 d\u00f3lares poder\u00edan ser m\u00e1is que dabondo para cubri-los gastos de manter a esta cantidade de homes en prisi\u00f3n.\nAntigo Exipto.\nOs primeiros datos sobre o uso de mercenarios rem\u00f3ntanse ata o Antigo Exipto, \u00f3 redor do ano -1500, cando o fara\u00f3n Rams\u00e9s II fixo uso de 10.000 deles no transcurso das s\u00faas batallas.\nMercenarios na historia europea.\nMercenarios na \u00e9poca cl\u00e1sica.\nDurante a \u00e9poca cl\u00e1sica moitos mercenarios gregos loitaron nas guerras para o Imperio Persa, por exemplo:\nNos \u00faltimos tempos do Imperio Romano, os emperadores e os xenerais tiveron cada vez m\u00e1is dificultades para recrutar unidades militares a partir da cidadan\u00eda por diversas raz\u00f3ns: falla de man de obra, falla do tempo necesario para o adestramento, carencias materiais e, inevitablemente, consideraci\u00f3ns pol\u00edticas. Polo tanto, comezando a finais do s\u00e9culo IV, o Imperio comezou a contratar bandas completas de b\u00e1rbaros xa fose dentro das lexi\u00f3ns ou coma federaci\u00f3ns aut\u00f3nomas. Os b\u00e1rbaros foron romanizados, e os veteranos superviventes establec\u00e9ronse en \u00e1reas que requir\u00edan de repoboaci\u00f3ns. A Garda Varanxiana do Imperio Romano do leste, tam\u00e9n co\u00f1ecido coma Imperio Bizantino, \u00e9 a unidade m\u00e1is co\u00f1ecida formada por mercenarios b\u00e1rbaros.\nMercenarios nas guerras medievais.\nOs emperadores bizantinos continuaron a antiga pr\u00e1ctica romana de contrataren estranxeiros para a defensa do Imperio. En 1071, por exemplo, o emperador Romano IV liderou unha campa\u00f1a contra os turcos selx\u00facidas de Iconio. Segundo o musulm\u00e1n Imad ad-Din (s\u00e9culo XII) e outros cronistas contempor\u00e1neos a Romano IV, o ex\u00e9rcito, duns 100.000 homes, estaba composto por romanos (bizantinos), rusos, kh\u00e1zaros, alanos, cumanos, xeorxianos, armenios, xermanos, normandos, godos de Crimea, pechenegos e b\u00falgaros. A meirande parte das tropas propiamente bizantinas provi\u00f1an dos themas (lexi\u00f3ns) da metade oriental do Imperio, con reforzos da Garda Varenga e dos Tagmata (os rexementos de elite acuartelados en Constantinopla).\nBizancio foi tam\u00e9n a creadora dun dos m\u00e1is soados corpos mercenarios, a Garda Varenga. A s\u00faa orixe rem\u00f3ntase a un tributo de homes que enviaba o soberano de K\u00ediv \u00f3 Emperador bizantino. Con Aleixo I Comneno, a vella garda do Palacio Imperial, os Excubitores, foi disolta, e no seu lugar colocou a Garda Varenga. Estes acud\u00edan de entre os pobos m\u00e1is belicosos, dos cales os varengos (viquingos) e os anglo-sax\u00f3ns eran os m\u00e1is com\u00fans, a\u00ednda que tam\u00e9n hab\u00eda alem\u00e1ns, teut\u00f3ns, normandos, escoceses e toda clase de xente do norte. Como esta garda non ti\u00f1a v\u00ednculos coa poboaci\u00f3n grega, era de supor que ser\u00eda m\u00e1is eficaz \u00e1 hora de esmagar calquera rebeli\u00f3n. Un dos seus m\u00e1is famosos integrantes foi o que posteriormente ser\u00eda o rei Harald III de Noruega, tam\u00e9n co\u00f1ecido coma Harald Hardrada, que chegou a Constantinopla en 1035, onde se alistou \u00e1 Garda Varenga. Participou en dezaoito batallas e foi nomeado \u00abAkolouthos\u00bb, comandante da Garda, antes de retornar para o seu pa\u00eds en 1043. Morreu na Batalla de Stamford Bridge en 1066, onde o seu ex\u00e9rcito foi derrotado por un ex\u00e9rcito ingl\u00e9s comandado polo rei Harold Godwinson, nas guerras que enfrontaron este \u00faltimo con Hardrada e con Guillerme de Normand\u00eda, chamado o Conquistador.\nEn Italia, o condottiero era un xefe militar que ofrec\u00eda as s\u00faas tropas, os condottieri, \u00f3 servizo das cidades-estados.\nDurante a \u00e9poca dos Reinos de Taifas en Al-Andalus, os cabaleiros cristi\u00e1ns coma El Cid pod\u00edan loitar para alg\u00fans gobernantes musulm\u00e1ns contra os seus inimigos, xa fosen estes cristi\u00e1ns ou musulm\u00e1ns.\nOs Almog\u00e1vares foron mercenarios aragoneses, catal\u00e1ns e navarros, preferentemente provi\u00f1an dos Pireneos; que loitaron para Catalu\u00f1a e Arag\u00f3n, a\u00ednda que a principios do s\u00e9culo XIV formouse a Compa\u00f1\u00eda Catal\u00e1, integrada por m\u00e1is de 8000 almog\u00e1vares \u00f3 mando de Roger de Flor, Berenguer d'Enten\u00e7a e Bernat de Rocafort, para auxilia-lo Imperio Bizantino. Roger de Flor obtivo grandes vitorias en Asia Menor, destacando a batalla de Filadelfia, e chegou ata as Portas de Ferro, nas monta\u00f1as de Tauro, en Armenia. Tralo \u00e9xito das Compa\u00f1\u00eda Catal\u00e1, o emperador nomeou Megaduque do Imperio a De Flor, e pouco m\u00e1is tarde, C\u00e9sar do Imperio, a terceira dignidade en importancia de Bizancio. Este \u00e9xito espertou o receo de Miguel IX, co-emperador e fillo do emperador Andr\u00f3nico II. Tralo asasinato de Roger de Flor en Adrian\u00f3polis por orde de Miguel IX, a compa\u00f1\u00eda de almog\u00e1vares, apostada en Gal\u00edpoli, saqueou gran parte de Tracia e Macedonia, a\u00ednda que sen se achegar \u00e1 inexpugn\u00e1bel Constantinopla, e posteriormente loitaron \u00f3 servizo de varios nobres francos de Grecia, ata que se negaron a lles pagar, e os almog\u00e1vares tomaron, en vinganza, os ducados de Atenas e Neopatria, onde a bandeira da Coroa de Arag\u00f3n ondear\u00eda durante polo menos 70 anos.\nDurante a Baixa Idade Media form\u00e1ronse compa\u00f1\u00edas libres, que eran realmente compa\u00f1\u00edas de tropas mercenarias. As naci\u00f3ns-estados non posu\u00edan os recursos necesarios para manter forzas permanentes, polo que tend\u00edan a aluga-los servizos destas compa\u00f1\u00edas para servir nos seus ex\u00e9rcitos nos tempos de guerra. Este tipo de compa\u00f1\u00edas ti\u00f1an a s\u00faa orixe \u00f3 final dos per\u00edodos de conflitos, cando os homes de armas xa non eran requiridos polos seus respectivos gobernos. Os soldados veteranos buscaban daquela outros xeitos de emprego, xeralmente convert\u00e9ndose en mercenarios. As compa\u00f1\u00edas libres especializar\u00edanse normalmente en formas de combate que requir\u00edan longos per\u00edodos de adestramento que non ser\u00edan fact\u00edbeis por parte das milicias mobilizadas. A Compa\u00f1\u00eda Branca, comandada por Sir John Hawkwood \u00e9 a m\u00e1is co\u00f1ecida deste tipo de compa\u00f1\u00edas no s\u00e9culo XIV. Welshman Owain Lawgoch (\u00abOwain da Man Vermella\u00bb), formou unha compa\u00f1\u00eda libre e loitou para os franceses contra os ingleses durante a Guerra dos Cen Anos, antes de ser asasinado por un escoc\u00e9s de nome Jon Lamb, \u00e1s ordes da coroa inglesa en 1378, durante o sitio de Mortagne.\nMercenarios na \u00e9poca moderna.\nOs mercenarios su\u00edzos eran buscados durante a segunda metade do s\u00e9culo XV por ser unha forza de combate especialmente efectiva, ata que as s\u00faas algo r\u00edxidas formaci\u00f3ns de batalla fix\u00e9ronse vulner\u00e1beis \u00f3s arcabuces e \u00e1 artillar\u00eda que se desenvolveu neste per\u00edodo.\nFoi daquela cando os Landsknecht europeos, coloridos mercenarios con reputaci\u00f3n de irredut\u00edbeis, tomaron a testemu\u00f1a \u00e1s forzas su\u00edzas e convert\u00e9ronse na forza m\u00e1is formid\u00e1bel de finais do s\u00e9culo XV e \u00f3 longo do s\u00e9culo XVI, sendo contratados por t\u00f3dalas potencias en Europa e loitando frecuentemente en bandos opostos.\nSanto Tom\u00e9 Moro, na s\u00faa Utop\u00eda, avogaba polo uso preferente de mercenarios en lugar dos cidad\u00e1ns. Os mercenarios b\u00e1rbaros empregados por Utop\u00eda estaban inspirados nos mercenarios su\u00edzos.\nAproximadamente no mesmo per\u00edodo, Nicol\u00e1s Maquiavelo argumentaba contra o uso de ex\u00e9rcitos de mercenarios na s\u00faa obra mestra, \u00abO Pr\u00edncipe\u00bb. O seu razoamento era que a \u00fanica motivaci\u00f3n dos mercenarios era a s\u00faa paga, polo que este tipo de soldados non estar\u00eda disposto a corre-lo tipo de riscos que poder\u00edan da-la volta a unha batalla pero que lle poder\u00edan custa-la vida. El cr\u00eda, loxicamente, que os cidad\u00e1ns cun apego real \u00e1 s\u00faa naci\u00f3n estar\u00edan m\u00e1is motivados para defendela, o que os converter\u00eda en moito mellores soldados.\nOs mercenarios na cultura popular.\nO igual c\u00e1 piratar\u00eda, o esp\u00edrito mercenario resoa con aventuras idealizadas, misterio e perigo. Exemplos disto son:\n\u00c9 interesante constatar que \u00e1mbolos dous t\u00edtulos derivan doutras fontes. \u00abBerra \u00a1Devastaci\u00f3n!, e solta os cans da guerra\u00bb, \u00e9 unha cita de Xulio C\u00e9sar, acto III, obra de Shakespeare. Trala sinatura do Tratado de Limerick (1691), os soldados do ex\u00e9rcito irland\u00e9s que deixaron Irlanda por Francia tomaron parte no que \u00e9 co\u00f1ecido coma o \u00abVoo dos Gansos Salvaxes\u00bb, tralo cal moitos deles fixeron carreira servindo coma mercenarios para os ex\u00e9rcitos do continente. O m\u00e1is famoso deles foi Patrick Sarsfield, quen sendo mortalmente ferido en terra estranxeira dixo: \u00abSe isto fose por Irlanda...\u00bb\nExiste na actualidade unha revista especializada ostensiblemente escrita para mercenarios, chamada \u00abSoldado de Fortuna\u00bb. Tam\u00e9n no filme Casabranca, Rick Blaine \u00e9 un antigo mercenario, a\u00ednda que se deixa intu\u00edr que elixe o bando no que loita por motivos ideol\u00f3xicos, no canto de elixi-lo mellor ofertante."}
{"id": "26517", "revid": "54334", "url": "https://gl.wikipedia.org/wiki?curid=26517", "title": "Petelos, Mos", "text": "San Mamede de Petelos \u00e9 unha parroquia do concello de Mos na comarca de Vigo. Segundo o IGE en 2014 ti\u00f1a 1.373 habitantes (716 mulleres e 657 homes). Est\u00e1n distribu\u00eddos en 8 entidades de poboaci\u00f3n.\nDesde 1935 alberga a casa consistorial de Mos, situada a car\u00f3n da igrexa parroquial.\nEstaba atravesada polo cami\u00f1o hist\u00f3rico de Vigo a Ourense e Castela. Posteriormente sobre esa v\u00eda constru\u00eduse a estrada N-120 e a autov\u00eda A-55."}
{"id": "26518", "revid": "98629", "url": "https://gl.wikipedia.org/wiki?curid=26518", "title": "Sangui\u00f1eda, Mos", "text": "Santa Mar\u00eda de Sangui\u00f1eda \u00e9 unha parroquia do concello de Mos na comarca de Vigo. Segundo o IGE en 2014 ti\u00f1a 1623 habitantes (812 homes e 811 mulleres), distribu\u00eddos en 6 entidades de poboaci\u00f3n. Segundo o padr\u00f3n municipal en 2004 ti\u00f1a 1621 habitantes (821 mulleres e 800 homes), os mesmos ca en 1999.\nO top\u00f3nimo Sangui\u00f1eda \u00e9 un fit\u00f3nimo derivado do sangui\u00f1o ou amieiro negro, do lat\u00edn (da cor do sangue) xunto co derivativo abundancial ."}
{"id": "26519", "revid": "54334", "url": "https://gl.wikipedia.org/wiki?curid=26519", "title": "Tameiga, Mos", "text": "San Marti\u00f1o de Tameiga \u00e9 unha parroquia que se localiza no concello de Mos na comarca de Vigo. Segundo o padr\u00f3n municipal de 2004 ti\u00f1a 3.064 habitantes (1.546 homes e 1.518 mulleres), distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.838 habitantes. Segundo o IGE, no 2014 a s\u00faa poboaci\u00f3n ascendera ata os 3.397 habitantes, sendo 1.697 homes e 1.700 mulleres.\nA igrexa parroquial foi rematada en 1902, segundo unha inscrici\u00f3n na s\u00faa fachada."}
{"id": "26520", "revid": "1131", "url": "https://gl.wikipedia.org/wiki?curid=26520", "title": "Torroso, Mos", "text": "San Mamede de Torroso \u00e9 unha parroquia que se localiza no concello de Mos. O patr\u00f3n \u00e9 San Mamede, que tam\u00e9n \u00e9 o patr\u00f3n de devandito municipio. Est\u00e1 situado dentro da zona de influencia do Val da Louri\u00f1a, entre os concellos do Porri\u00f1o, Redondela, Pazos de Borb\u00e9n, Ponteareas e Vigo. Segundo o INE en 2010 ti\u00f1a 1.350 habitantes (711 mulleres e 636 homes), distribu\u00eddos en 12 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.252 habitantes. Segundo o IGE, no 2020 a s\u00faa poboaci\u00f3n medrara ata os 1.377 habitantes, sendo 708 mulleres e 660 homes.\nXentilicio.\nO seu xentilicio \u00e9 torroxudo\nPatrimonio hist\u00f3rico e art\u00edstico.\nNesta parroquia, no ano 1983, atopouse de xeito fortu\u00edto o Castro de Torroso, poboado da cultura castrexa que foi escavado nos anos seguintes.\nDesta parroquia procede o grupo The Turre's band, banda creada no ano 2000 e formada por nove instrumentos de vento (saxof\u00f3ns, tromb\u00f3n, trompetas, tuba...), bater\u00eda e percusi\u00f3ns."}
{"id": "26523", "revid": "2452", "url": "https://gl.wikipedia.org/wiki?curid=26523", "title": "Serxio I", "text": ""}
{"id": "26528", "revid": "624", "url": "https://gl.wikipedia.org/wiki?curid=26528", "title": "Xo\u00e1n VI", "text": "Hai varias persoas chamadas Xo\u00e1n VI:"}
{"id": "26529", "revid": "17467", "url": "https://gl.wikipedia.org/wiki?curid=26529", "title": "Xo\u00e1n VII", "text": "Xo\u00e1n VII p\u00f3dese referir a:"}
{"id": "26530", "revid": "2452", "url": "https://gl.wikipedia.org/wiki?curid=26530", "title": "Sisinio", "text": ""}
{"id": "26531", "revid": "15490", "url": "https://gl.wikipedia.org/wiki?curid=26531", "title": "Constantino", "text": "Gobernantes co nome Constantino:"}
{"id": "26533", "revid": "54336", "url": "https://gl.wikipedia.org/wiki?curid=26533", "title": "Gregorio III, papa", "text": "San Gregorio III de Roma, naceu en Siria.\nTraxectoria.\nNon se sabe nada do per\u00edodo que precede o seu pontificado. Despois da morte de Gregorio II, e segundo o costume de ent\u00f3n, o pobo elixiuno como bispo de Roma o 11 de febreiro de 731, e reinou baixo o nome de Gregorio III. Foi o Papa n\u00ba 90 da Igrexa cat\u00f3lica entre o 18 de marzo de 731 e a s\u00faa morte, o 28 de novembro de 741.\nPontificado.\nCombateu os longobardos e o movemento iconoclasta pero morreu sen erradicar a herex\u00eda destes \u00faltimos."}
{"id": "26534", "revid": "54336", "url": "https://gl.wikipedia.org/wiki?curid=26534", "title": "Zacar\u00edas", "text": "Zacar\u00edas pode referirse a:"}
{"id": "26535", "revid": "2445", "url": "https://gl.wikipedia.org/wiki?curid=26535", "title": "Estevo II", "text": ""}
{"id": "26537", "revid": "2452", "url": "https://gl.wikipedia.org/wiki?curid=26537", "title": "Paulo I", "text": ""}
{"id": "26542", "revid": "1505", "url": "https://gl.wikipedia.org/wiki?curid=26542", "title": "Yazid I", "text": "Yazid de Muawiyah de Abu Sufyan (645 - 683) (\u00c1rabe: \u064a\u0632\u064a\u062f \u0628\u0646 \u0645\u0639\u0627\u0648\u064a\u0629 \u0628\u0646 \u0623\u0628\u064a \u0633\u0641\u064a\u0627\u0646) foi o sexto Califa musulm\u00e1n e o segundo dos Omeias. Gobernou dende 680 ata 683."}
{"id": "26543", "revid": "1505", "url": "https://gl.wikipedia.org/wiki?curid=26543", "title": "Muawiya II", "text": "Mu'\u0101wiyya II tam\u00e9n Mu'\u0101wiyya de Yaz\u012bd ou Muawiyah II (\u0645\u0639\u0627\u0648\u064a\u0629 \u0628\u0646 \u064a\u0632\u064a\u062f \u060c \u0645\u0639\u0627\u0648\u064a\u0629 \u0627\u0644\u062b\u0627\u0646\u064a) (684 - 661) foi un califa Omeia que sucedeu o seu pai Yazid I."}
{"id": "26544", "revid": "709", "url": "https://gl.wikipedia.org/wiki?curid=26544", "title": "Mu'\u0101wiyya II", "text": ""}
{"id": "26545", "revid": "709", "url": "https://gl.wikipedia.org/wiki?curid=26545", "title": "Muawiya I", "text": ""}
{"id": "26546", "revid": "605", "url": "https://gl.wikipedia.org/wiki?curid=26546", "title": "Mu'\u0101wiyya I", "text": ""}
{"id": "26547", "revid": "1505", "url": "https://gl.wikipedia.org/wiki?curid=26547", "title": "Marwan I", "text": "Marwan ibn al-Hakam (623 - 685) (\u00e1rabe: \u0645\u0631\u0648\u0627\u0646 \u0628\u0646 \u0627\u0644\u062d\u0643\u0645) foi o oitavo califa, cuarto da Dinast\u00eda Omeia. S\u00f3 gobernou no curto per\u00edodo de 684 a 685."}
{"id": "26548", "revid": "12452", "url": "https://gl.wikipedia.org/wiki?curid=26548", "title": "Abd al-Malik", "text": ""}
{"id": "26549", "revid": "12452", "url": "https://gl.wikipedia.org/wiki?curid=26549", "title": "Abd al-Malik de Marwan", "text": ""}
{"id": "26550", "revid": "23204", "url": "https://gl.wikipedia.org/wiki?curid=26550", "title": "Abd al-Malik ibn Marwan", "text": "Abd al-Malik ibn Marwan (en \u00e1rabe: \u0639\u0628\u062f \u0627\u0644\u0645\u0627\u0644\u0643 \u0628\u0646 \u0645\u0631\u0648\u0627\u0646), nado no ano 647 e finado no 705, foi o quinto califa omeia, entre 685 e 705.\nTraxectoria.\nLoitou contra os bizantinos en Asia e continuou a expansi\u00f3n do Califato ata Tunisia. Mandou constru\u00edr a mesquita de Omar en Xerusal\u00e9n. Realizou numerosas reformas, como instaurar o \u00e1rabe como idioma oficial do goberno, expandir e reorganizar o servizo postal etc."}
{"id": "26551", "revid": "12452", "url": "https://gl.wikipedia.org/wiki?curid=26551", "title": "Abd al-Malik (Califa)", "text": ""}
{"id": "26555", "revid": "1987", "url": "https://gl.wikipedia.org/wiki?curid=26555", "title": "Ux\u00edo II, papa", "text": "Ux\u00edo II, nado posiblemente en Roma e finado o 27 de agosto de 827, foi papa da Igrexa cat\u00f3lica de 824 a 827.\nElixido co apoio da nobreza e en contra da opini\u00f3n do pobo romano que prefer\u00eda como papa a Licinio, solicitou o apoio do emperador Ludovico o P\u00edo quen enviou a Roma \u00f3 seu fillo Lotario co fin de mante-la autoridade do novo Papa."}
{"id": "26556", "revid": "1987", "url": "https://gl.wikipedia.org/wiki?curid=26556", "title": "Valentino, papa", "text": "Valentino I, nado en Roma e morto o 16 de novembro de 827, foi o papa n\u00ba 100 da Igrexa cat\u00f3lica, que ocupou o seu cargo no ano 827.\nTraxectoria.\nA diferenza do seu antecesor, a s\u00faa elecci\u00f3n contou co apoio tanto da nobreza como do pobo. Non se te\u00f1en novas do seu breve pontificado, que durou corenta d\u00edas segundo o \"Liber Pontificalis\" e trinta segundo os \"Anais de Einhart\", convert\u00e9ndose no papa n\u00famero cen."}
{"id": "26557", "revid": "5916807", "url": "https://gl.wikipedia.org/wiki?curid=26557", "title": "Gregorio IV, papa", "text": "Gregorio IV (Roma, (\u00bf?) \u2014 25 de xaneiro de 844). Papa da Igrexa cat\u00f3lica de 827 a 844. Fillo dun patricio romano, exerc\u00eda as funci\u00f3ns de presb\u00edtero en Roma cando ocupou o solio pontificio. Elixido papa pouco despois da morte de Valentino, non foi ordenado bispo ata o 5 de xaneiro de 828 por agarda-la confirmaci\u00f3n imperial."}
{"id": "26559", "revid": "1987", "url": "https://gl.wikipedia.org/wiki?curid=26559", "title": "Le\u00f3n IV", "text": "Le\u00f3n IV pode referirse a:"}
{"id": "26560", "revid": "1987", "url": "https://gl.wikipedia.org/wiki?curid=26560", "title": "Bieito III, papa", "text": "Bieito III foi papa da Igrexa cat\u00f3lica a partir do ano 855 ata 7 de abril de 858. Elixido papa inmediatamente trala morte do seu antecesor Le\u00f3n IV, non foi consagrado ata o 29 de setembro de 855 debido a que o emperador Lotario I apoiaba \u00f3 cardeal Anastasio quen contaba ademais co apoio da nobreza. Antes da s\u00faa elecci\u00f3n, Bieito ti\u00f1a reputaci\u00f3n de sabio e p\u00edo."}
{"id": "26561", "revid": "2452", "url": "https://gl.wikipedia.org/wiki?curid=26561", "title": "Nicolau I", "text": ""}
{"id": "26563", "revid": "2445", "url": "https://gl.wikipedia.org/wiki?curid=26563", "title": "Xo\u00e1n VIII", "text": ""}
{"id": "26564", "revid": "2452", "url": "https://gl.wikipedia.org/wiki?curid=26564", "title": "Mari\u00f1o I", "text": ""}
{"id": "26566", "revid": "2445", "url": "https://gl.wikipedia.org/wiki?curid=26566", "title": "Estevo VI", "text": ""}
{"id": "26567", "revid": "23204", "url": "https://gl.wikipedia.org/wiki?curid=26567", "title": "Formoso, papa", "text": "Formoso, nado probablemente en Roma cara ao 816 e finado nesa cidade o 4 de abril de 896, foi Papa desde o 891 ata a s\u00faa morte.\nTraxectoria.\nConverteuse en Bispo-Cardeal de Porto no 864. Emprendeu misi\u00f3ns diplom\u00e1ticas en Bulgaria (866) e m\u00e1is en Francia (869 e 872), onde persuadiu a Carlos o Calvo, rei de Francia, para que fose coroado polo Papa.\nDesde 872 foi candidato ao trono pontificio. Mais ese ano mesmo, Roma e a corte do papa Xo\u00e1n VIII cre\u00e1ronlle complicaci\u00f3ns pol\u00edticas. Xo\u00e1n VIII convocou un s\u00ednodo, s\u00e9ndolle dada orde a Formoso orde de presentarse so pena de excomu\u00f1\u00f3n, baixo a acusaci\u00f3n de ter aspirado ao arcebispado de Bulgaria e \u00e1 c\u00e1tedra de San Pedro, de terse oposto ao Emperador, de abandonar a s\u00faa diocese sen autorizaci\u00f3n papal, de despoxar os mosteiros de Roma, de celebrar o servizo divino a pesar dunha prohibici\u00f3n que pesaba sobre de el, e mesmo de ter conspirado con certas personaxes para destru\u00edr a s\u00e9 pontificia. A sentenza de excomu\u00f1\u00f3n contra Formoso e outros foi promulgada en xullo de 872. Seis anos logo, en 878, foille levantada, despois de que prometera que non hab\u00eda volver nunca a Roma, nin exercer funci\u00f3ns sacerdotais. \nO papa Mari\u00f1o I, que sucedeu a Xo\u00e1n VIII en 883 tornoulle a s\u00faa diocese de Porto. Logo dos pontificados de Mari\u00f1o, Hadriano III (884-885) e de Estevo V (885-891), Formoso foi elixido papa o 6 de outubro de 891.\nFoi obrigado a coroar como Emperador ao duque Guido II de Spoleto en abril de 892, atop\u00e1ndose enleado nun bo n\u00famero de problemas ben dif\u00edciles: o patriarca Focio, en Constantinopla, dimitira antes de que Estevo, fillo do Emperador Basilio I, tomase o poder. Os arcebispos de Hamburgo e Colonia disputaban polo bispado de Bremen. Eudes, conde de Par\u00eds, e Carlos o Simple, pelexaban en Francia pola coroa. Formoso convenceu a Arnulfo de Carintia para que fose a Roma e liberase Italia. No 894, Arnulfo conquistou todo o pa\u00eds ao Norte do r\u00edo Po. Guido morreu en decembro, deixando seu fillo Lamberto, ao coidado da s\u00faa nai Agiltrude, contraria aos Carolinxios. En outubro de 895, Arnulfo emprendeu a s\u00faa segunda campa\u00f1a en Italia e no 896 era coroado polo papa en Roma. O novo Emperador marchou sobre Spoleto, mais enfermo de par\u00e1lise no cami\u00f1o, quedou impedido para continuar a campa\u00f1a iniciada.\nMorte.\nO 4 de abril do 896, Formoso faleceu. Suced\u00e9rono os papas Bonifacio VI e Estevo VI. Este \u00faltimo so influencia de Lamberto e Agiltrude, montou un xu\u00edzo contra Formoso en 897, o co\u00f1ecido como \"concilio cadav\u00e9rico\". O seu cad\u00e1ver foi exhumado, revestido das roupas e ornamentos pontificios, e foi sentado sobre un trono, para que se enfrontase a todas as acusaci\u00f3ns que noutrora lle levantara Xo\u00e1n VIII. O veredicto foi que o defunto non era digno do pontificado. Foron anuladas todos os actos e medidas que adoptara e as ordes que conferira el, como papa, declaradas inv\u00e1lidas. F\u00f3ronlle arrincados vestidos e ornamentos pontificios, os tres dedos da s\u00faa man dereita, que empregara nas consagraci\u00f3ns, f\u00f3ronlle cortados e, por \u00faltimo, o seu cad\u00e1ver foi botado no r\u00edo T\u00edber. Ser\u00eda atopado entre redes de pescadores e, as\u00ed que faleceu Estevo VI, os restos ser\u00edan inhumados de novo na bas\u00edlica de San Pedro, ao tempo que se prohib\u00eda tentar no futuro procesos contra defuntos.\nO papa Serxio III (904-911) confirmou, por\u00e9n, m\u00e1is tarde as condenas contra Formoso, e esixiu unha nova consagraci\u00f3n dos bispos que el designara. Isto deu lugar a unha gran confusi\u00f3n. A\u00ednda m\u00e1is tarde a validez das consagraci\u00f3n de Formoso foi reco\u00f1ecida de novo e a decisi\u00f3n adoptada por Serxio condenada pola Igrexa, que \u00e1 inversa, pasou a ser considerado un gran pecador e culp\u00e1bel de varios asasinatos."}
{"id": "26568", "revid": "5312", "url": "https://gl.wikipedia.org/wiki?curid=26568", "title": "Mikhail Gorbachev", "text": "Mikhail Sergeevich Gorbachev (en ), nado en Privolnoe o 2 de marzo de 1931 e finado en Moscova o 30 de agosto de 2022, foi un pol\u00edtico ruso que foi o secretario xeral do Partido Comunista da Uni\u00f3n Sovi\u00e9tica (PCUS) desde 1985 ata 1989 e presidente executivo da Uni\u00f3n de Rep\u00fablicas Socialistas Sovi\u00e9ticas dende 1989 at\u00e9 1991.\nTraxectoria.\nNaceu o 2 de marzo de 1931 (outras fontes afirman que naceu en 1935) en Privolnoe, Rusia, no seo dunha familia campesi\u00f1a. En 1952 ingresou ao Partido Comunista e tres anos despois contraeu matrimonio con Raisa Maksimovna Titorenko, con quen ter\u00eda unha filla, Irina. Ese mesmo ano obtivo o t\u00edtulo de avogado na Universidade de Moscova. En 1978 foi elixido Secretario de Agricultura no Comit\u00e9 Central do Partido Comunista e dous anos despois converteuse no membro m\u00e1is novo do Politbur\u00f3.\nTrala inesperada morte de Konstant\u00edn Chernenko, en abril de 1985, Gorbachev foi elixido Secretario Xeral do Partido Comunista da URSS e polo tanto, o gobernante de facto da Uni\u00f3n Sovi\u00e9tica. Trala reorganizaci\u00f3n do partido e do sistema electoral, foi elixido xefe de Estado (1989) e primeiro Presidente da URSS polo Congreso (1990). As s\u00faas reformas estruturais \u00e1 vida pol\u00edtica e econ\u00f3mica da URSS, co\u00f1ecidas polos seus nomes rusos \"Gl\u00e1snost\" e \"Perestroika\", minaron o monopolio exercido polo comunismo nos pa\u00edses do leste e puxeron fin \u00e1 guerra fr\u00eda.\nEn marzo de 1991 convocouse a un referendo na Uni\u00f3n Sovi\u00e9tica, o 78% da poboaci\u00f3n dixo si ao mantemento da URSS. En agosto dese ano foi destitu\u00eddo por un grupo de altos cargos do PCUS e do Goberno que buscaban deixar sen efecto o Acordo de Belovezhie, que disolv\u00eda de facto a URSS ao separarse Ucra\u00edna, Rusia e Belar\u00fas. Foi retido durante tres d\u00edas na s\u00faa residencia de ver\u00e1n en For\u00f3s (Crimea), pero puido reasumir as s\u00faas funci\u00f3ns tralo fracaso do golpe de Estado. Modificou a lexislaci\u00f3n que permit\u00eda o monopolio pol\u00edtico exclusivo do PCUS e decretou a nulidade da anexi\u00f3n das Rep\u00fablicas b\u00e1lticas, dando deste modo v\u00eda libre para a s\u00faa independencia.\nDebilitado polos ataques do presidente da Federaci\u00f3n rusa, Boris Eltsin e tras un van intento de que as Rep\u00fablicas restantes asinasen o Tratado da Uni\u00f3n, decidiu renunciar como secretario xeral do Partido Comunista e disolver o Comit\u00e9 Central. No Nadal dese mesmo ano disolveu oficialmente a Uni\u00f3n de Rep\u00fablicas Socialistas Sovi\u00e9ticas e renunciou como presidente executivo trala negativa dos presidentes das Rep\u00fablicas da Comunidade de Estados Independentes (CEI) a reco\u00f1ecer os \u00f3rganos do poder central.\nMikhail Gorbachev recibiu o Premio Nobel da Paz en 1990, pola s\u00faa contribuci\u00f3n \u00e1 distensi\u00f3n mundial.\nEn 1992 Mikhail Gorbachev creou a fundaci\u00f3n que leva o seu nome e que ten filiais en pa\u00edses como os EUA, Su\u00edza, Rusia ou Italia. Participou nalgunhas elecci\u00f3ns rusas, obtendo pobres resultados, e foi o presidente do Partido Socialdem\u00f3crata de Rusia.\nConto da orixe galega.\nNos anos oitenta, un artigo escrito polo profesor de Carballeda de Valdeorras Tom\u00e1s Terr\u00f3n, en \"La Regi\u00f3n\", especulaba coa idea de que Gorbachev fose de antergos galegos. Segundo el, uns investigadores (que non nomea) atoparan que o av\u00f3 de Gorbachev fora un emigrante valdeorr\u00e9s, Ant\u00f3n Corbacho, que pasara a trav\u00e9s de Europa Central ata a Rusia tsarista, e que al\u00ed batera coa Revoluci\u00f3n de 1917. O fillo, Manuel, estudara sendo este investigador, no seminario de Tbilisi e fora o pai do dirixente sovi\u00e9tico. En paralelo, o suposto autor bilba\u00edno Gabriel Carrete, sinalaba en declaraci\u00f3ns \u00e1 prensa galega que \"\u00e9 evidente que algunhas xentes de nome Gorb son de procedencia galega\", en apoio da tese de Terr\u00f3n. Non hai ningunha fonte, de ning\u00fan tipo, que soste\u00f1a este conto."}
{"id": "26569", "revid": "2445", "url": "https://gl.wikipedia.org/wiki?curid=26569", "title": "Bonifacio VI", "text": ""}
{"id": "26570", "revid": "12452", "url": "https://gl.wikipedia.org/wiki?curid=26570", "title": "Estevo VII", "text": ""}
{"id": "26571", "revid": "98629", "url": "https://gl.wikipedia.org/wiki?curid=26571", "title": "Romano, papa", "text": "Romano, nado en Gallese e finado en novembro de 897, foi o Papa n.\u00ba 114 da Igrexa cat\u00f3lica en 897.\nTraxectoria.\nEra irm\u00e1n de Mari\u00f1o I, nados en Gallese, unha cidade do Lacio preto de Civita Castellana. Cardeal de San Pedro in Vincoli, foi elixido papa a finais de agosto de 897, probablemente polo partido alem\u00e1n.\nDurante o seu breve pontificado de catro meses comezou a traballar na anulaci\u00f3n de todas as disposici\u00f3ns do seu antecesor, Estevo VI, labor continuada polo seu sucesor Teodoro II.\nInclu\u00edu as illas de Mallorca e Menorca na diocese de Xirona, se ben o documento no que se recolle esta disposici\u00f3n \u00e9 ap\u00f3crifo.\nAlg\u00fans historiadores apuntan que puido ser destronado e obrigado a reclu\u00edrse nun mosteiro. Finou en novembro de 897, non se sabe se por morte natural ou envelenado."}
{"id": "26572", "revid": "1987", "url": "https://gl.wikipedia.org/wiki?curid=26572", "title": "Teodoro II, papa", "text": "Teodoro II, nado en Roma e finado na mesma cidade en decembro de 897, foi o Papa n.\u00ba 115 da Igrexa cat\u00f3lica. O seu pontificado durou tan s\u00f3 vinte d\u00edas, e finou presuntamente envelenado.\nTraxectoria.\nXa durante o seu papado, apareceron na beira do r\u00edo T\u00edber os restos do papa Formoso, que foran exhumados para a celebraci\u00f3n do concilio do cad\u00e1ver e botados ao r\u00edo durante o papado de Estevo VI. Despois, foron devoltos \u00e1 s\u00faa tumba da Bas\u00edlica de San Pedro.\nTeodoro II convocou un s\u00ednodo, no que se anularon formalmente todas as decisi\u00f3ns de Estevo VI, devolv\u00e9ronse os seus dereitos aos eclesi\u00e1sticos ordenados por Formoso e que Estevo considerara nulos, e ordenouse destru\u00edr as actas do mencionado concilio do cad\u00e1ver.\nOs numerosos partidarios da familia Spoleto, contrarios \u00e1s disposici\u00f3ns tomadas por Teodoro, intentaron impor a Serxio, conde de T\u00fasculo, como papa, o que non acadar\u00edan at\u00e9 904, cando ocupou a cadeira de San Pedro como Serxio III."}
{"id": "26574", "revid": "2445", "url": "https://gl.wikipedia.org/wiki?curid=26574", "title": "Xo\u00e1n IX", "text": ""}
{"id": "26575", "revid": "736", "url": "https://gl.wikipedia.org/wiki?curid=26575", "title": "Bieito IV", "text": ""}
{"id": "26576", "revid": "85894", "url": "https://gl.wikipedia.org/wiki?curid=26576", "title": "Batall\u00e1ns, As Neves", "text": "Santa Eulalia de Batall\u00e1ns \u00e9 unha parroquia que se localiza no concello das Neves na comarca do Condado. Segundo o padr\u00f3n municipal de 2008 ti\u00f1a 206 habitantes (114 mulleres e 92 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 214 habitantes."}
