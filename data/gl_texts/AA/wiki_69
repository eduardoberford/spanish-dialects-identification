{"id": "45138", "revid": "98629", "url": "https://gl.wikipedia.org/wiki?curid=45138", "title": "Avro Lancaster", "text": "O Avro Lancaster foi un bombardeiro pesado nocturno brit\u00e1nico usado durante a segunda guerra mundial. O seu dese\u00f1o partiu do bombardeiro medio bimotor Manchester Mk III, voou por vez primeira en xaneiro de 1941 e entrou en servizo a principios de 1942. Xunto co Handley Page Halifax foi un dos principais bombardeiros pesados da RAF, da RCAF e doutros pa\u00edses da Commonwealth e Europa con escuadr\u00f3ns integrados no Mando de Bombardeiros da RAF. Est\u00e1 considerado o mellor bombardeiro da Royal Air Force durante a guerra.\nA\u00ednda que o Lancaster foi principalmente un bombardeiro nocturno, destacou noutros moitos roles como en bombardeos de precisi\u00f3n di\u00farnos, e ga\u00f1ou renome como o \"Dam Buster\" (destrutor de encoros) ao ser usado na Operaci\u00f3n Chastise en 1943 nos ataques contra os encoros da zona do Ruhr, en Alema\u00f1a.\nEn 2022 conserv\u00e1banse 17 Lancasters completos ou case completos en todo o mundo, dos cales dous a\u00ednda voaban. Un deles bas\u00e9ase no Reino Unido, operado pola The Battle of Britain Memorial Flight, e o outro no Canad\u00e1, en voo co Canadian Warplane Heritage Museum.\nDesenvolvemento.\nOrixe.\nNos anos 30 a Royal Air Force (RAF) estaba principalmente interesada en bombardeiros bimotores. Eses dese\u00f1os impo\u00f1\u00edan demandas limitadas na produci\u00f3n e mantemento de motores, o que era bo debido a problemas coa introduci\u00f3n en servizo de demasiados tipos novos. As limitaci\u00f3ns de potencia eran tan graves que os brit\u00e1nicos investiron moito no desenvolvemento de grandes motores da clase dos 2 000 cabalos co obxectvo de mellorar o rendemento. A finais dos anos 30 ning\u00fan deles estaba listo para a s\u00faa produci\u00f3n. Tanto os Estados Unidos como a Uni\u00f3n Sovi\u00e9tica estaban a desenvolver bombardeiros impulsados por catro motores pequenos; os resultados deses proxectos demostraron ter caracter\u00edsticas favorables como un alcance excelente e unha capacidade de subida xusta. As\u00ed, en 1936 a RAF tam\u00e9n decidiu investigar a viabilidade dos bombardeiros catrimotores.\nAs orixes do Lancaster est\u00e1n nun bombardeiro bimotor que Avro enviara \u00e1 Especificaci\u00f3n P.13/36 de 1936 do Ministerio do Aire brit\u00e1nico que solicitaba un bombardeiro medio bimotor de uso amplo que puidese levar internamente un torpedo, e realizar ataques en picado pouco profundos. Outros requirimentos da especificaci\u00f3n eran o uso de unha \u00e1 cantilever media, construci\u00f3n totalmente met\u00e1lica e alentouse o uso do motor Rolls-Royce Vulture, que estaba sendo desenvolvido. Outras compa\u00f1\u00edas que tam\u00e9n enviaron dese\u00f1os de bimotores foron Fairey, Boulton Paul, Handley Page e Shorts, usando motores Rolls-Royce Vulture, Napier Sabre, Fairey P.24 ou Bristol Hercules. A meirande parte destes motores estaba a\u00ednda sendo desenvolvidos e a\u00ednda que a especificaci\u00f3n B.12/36 tam\u00e9n consideraba dese\u00f1os catrimotores, os motores extra requir\u00edan que as \u00e1s e a estrutura xeral fosen m\u00e1is fortes, incrementando o peso estrutural.\nAvro enviou o Avro 679 para a Especificaci\u00f3n P.13/36 e en febreiro de 1937 a s\u00faa proposta foi escollida, xunto coa de Handley Page como respaldo, e en abril de 1937 ped\u00edronse un par de prototipos de cada dese\u00f1o. O avi\u00f3n de Avro, chamado Manchester, entrou en servizo coa RAF en novembro de 1940. A\u00ednda que era un avi\u00f3n capaz, o Manchester estaba falto de pontencia e os seus motores Vulture eran pouco fiables. Como resultado constru\u00edronse tan s\u00f3 200 unidades e o tipo foi retirado do servizo en 1942.\nProbas de voo.\nA mediados de 1940 o enxe\u00f1eiro xefe de dese\u00f1o de Avro, Roy Chadwick, estaba traballando nun Manchester mellorado impulsado por catro motores m\u00e1is fiables a\u00ednda que menos potentes Rolls-Royce Merlin, adoptando especificamente a instalaci\u00f3n \"Power-egg\" desenvolvida para o Beaufighter II, e instalados nunha \u00e1 de maior envergadura. Inicialmente o mellorado avi\u00f3n foi designado como \"Type 683 Manchester III\" pero posteriormente bautizouse Lancaster. O prototipo, n\u00famero de serie \"BT308\", foi montado polo departamento experimental de Avro no aeroporto de Ringway, Manchester, sendo modificado a partir da c\u00e9lula Manchester de produci\u00f3n, xunto cunha nova \u00e1 para acomodar os motores adicionais. O primeiro voo foi realizado polo piloto de probas H. A. \"Sam\" Brown o 9 de xaneiro de 1941 en RAF Ringway, Cheshire.\nAs probas de voo do novo avi\u00f3n demostraron rapidamente que se trataba dunha mellora substancial con respecto ao seu predecesor. O primeiro prototipo estaba inicialmente equipado coa cola con tres aletas do Manchester I que despois foi revisada no segundo prototipo, o \"DG595\", e nos seguintes Lancaster de produci\u00f3n que usaron a cola con d\u00faas aletas el\u00edpticas m\u00e1is grandes que tam\u00e9n se adoptou nos \u00faltimos Manchester fabricados. Isto non s\u00f3 aumentou a estabilidade, sen\u00f3n que tam\u00e9n mellorou o campo de fogo da torreta dorsal. O segundo prototipo tam\u00e9n foi equipado cos m\u00e1is potentes motores Merlin XX.\nOs Manchester que estaban a\u00ednda na li\u00f1a de produci\u00f3n foron convertidos en Lancaster B.I. Debido ao rendemento pouco satisfactorio o Manchester, a decisi\u00f3n tomouse moi cedo para reequipar os escuadr\u00f3ns con bimotores con Lancaster o m\u00e1is r\u00e1pido posible. O \"L7527\", o primeiro Lancaster de produci\u00f3n realizou o seu primeiro voo en outubro de 1941, impulsado por motores Merlin XX.\nProduci\u00f3n.\nAvro recibiu un contrato inicial por 1 070 Lancaster. A meirande parte dos Lancasters fabricados durante os anos de guerra foron constru\u00eddos por Avro na s\u00faa f\u00e1brica en Chadderton, preto de Oldham, Lancashire, e foron probados en voo dende o aer\u00f3dromo de Woodford en Cheshire. Rapidamente a capacidade de fabricaci\u00f3n de Avro viuse superada pola alta demanda do tipo en tempos de guerra, polo que se decidiu crear o \"Lancaster Aircraft Group\", formado por varias compa\u00f1\u00edas que sen encargaron da fabricaci\u00f3n do tipo, tanto realizando a montaxe principal como producindo distintas subsecci\u00f3ns e compo\u00f1entes para outros fabricantes do grupo.\nAdemais de Avro, m\u00e1is Lancaster foron constru\u00eddos por Metropolitan-Vickers (1 080, tam\u00e9n probados en Woodford) e Armstrong Whitworth. Tam\u00e9n foron producidos nas instalaci\u00f3ns de Austin Motor Company en Longbridge, Birmingham, por Vickers-Armstrongs en Chesterlater nas \u00faltimas etapas da guerra e tras o conflito, e na f\u00e1brica de Vickers Armstrong de Castle Bromwich, Birmingham. A firma baseada en Belfast Short Brothers tam\u00e9n recibiu un pedido por 200 Lancaster B.I, pero este cancelouse antes de que ning\u00fan dos avi\u00f3ns estivese completo. S\u00f3 300 dos Lancaster B.II, que estaba equipado con motores Bristol Hercules, foron constru\u00eddos; este xurdiu como modificaci\u00f3n provisional como resultado da escaseza de motores Merlin debido a que a produci\u00f3n de cazas ti\u00f1a unha maior prioridade para os motores nesa \u00e9poca.\nO Lancaster tam\u00e9n foi fabricado no exterior. A principios de 1942 decidiuse que o bombardeiro poder\u00eda producirse no Canad\u00e1, onde foi fabricado por Victory Aircraft en Malton, Ontario. Das \u00faltimas variantes, s\u00f3 o Lancaster B X de fabricaci\u00f3n canadense fabricouse en cantidades significativas. Fabric\u00e1ronse un total de 430 unidades dese tipo, diferenci\u00e1ndose os primeiro exemplaros moi pouco dos seus predecesores brit\u00e1nicos, ag\u00e1s por usar motores Merlin fabricados por Packard e instrumento e electr\u00f3nica de tipo estadounidense. En agosto de 1942 un Lancaster B.I de fabricaci\u00f3n brit\u00e1nica foi enviado ao Canad\u00e1 como avi\u00f3n modelo, convert\u00e9ndose no primeiro do seu tipo en realizar unha viaxe transatl\u00e1ntica. O primeiro Lancaster fabricado no Canad\u00e1 bautizouse como \"Ruhr Express\". O primeiro lote de Lancaster canadenses entregados ao Reino Unido tiveron fallos nos aler\u00f3n; descubr\u00eduse que ese erro debeuse ao uso de man de obra non cualificada.\nM\u00e1is desenvolvementos.\nO Lancaster B.I nunca foi completamente substitu\u00eddo na produci\u00f3n por outro modelo, sendo fabricado ata febreiro de 1946. Segundo os autores Brian Goulding e M. Garbett, o Lancaster B.I alterouse moi pouco durante a s\u00faa vida de produci\u00f3n; dos cambios visibles, elimin\u00e1ronse as fiestras lateriais da fuselaxe, agrandouse a c\u00fapula de metacrilato do bombardeiro, e instalouse un astrodomo m\u00e1is grande. Engad\u00edronse varias ampolas e protuberancias adicionais, que normalmente albergar\u00edan equipos de radar e axudas \u00e1 navegaci\u00f3n por radio. Alg\u00fans bombardeiros Lancaster B.I estaban equipados coas portas da bodega de bombas avultadas para acomodar unha maior carga de armamento.\nOs primeiros Lancaster B.I de produci\u00f3n estaban equipados cunha torreta ventral. En resposta aos comentarios sobre a falta de aplicaci\u00f3n desta torreta, frecuentemente era eliminada durante o curso da carreira do avi\u00f3n. A\u00ednda que alg\u00fans grupos escolleron eliminar completamente a posici\u00f3n, realiz\u00e1ronse varias probas e experimentos en RAF Duxford, Cambridgeshire, e pr escuadr\u00f3ns individuais. Un total de 50 Lancaster B.I fabricados por Austin constru\u00edronse nunha configuraci\u00f3n non est\u00e1ndar, tendo unha torreta Frazer Nash instalada directamente sobre a bodega de bombas, a\u00ednda que esta modificaci\u00f3n foi moi impopular debido \u00e1 obstruci\u00f3n da pasarela interna, dificultando os movementos da tripulaci\u00f3n. Varias outras configuaci\u00f3ns de torretas foron adoptadas por escuadr\u00f3ns individuais.\nO \"Lancaster B.III\" estaba impulsado por motores Packard Merlin, fabricados nos Estados Unidos, pero polo demais era id\u00e9ntico ao contempor\u00e1neo B.I. Fabric\u00e1ronse un total de 3 030 B.III, case todos eles na f\u00e1brica de Avro en Newton Heath. Os Lancaster B.I e B.III fabric\u00e1ronse ao mesmo tempo e fix\u00e9ronselle modificaci\u00f3ns m\u00ednimas a \u00e1mbalas d\u00faas versi\u00f3ns. As designaci\u00f3ns B.I e B.III eran intercambiables cambiando simplemente os motores usados, cousa que na pr\u00e1ctica f\u00edxose ocasionalmente. Exemplos de modificaci\u00f3ns realizadas foron a relocacalizaci\u00f3n do tubo de Pitot dende o morro ao lateral da cabina, e o cambio das h\u00e9lices de \"folla de agulla\" de de Havilland por unhas h\u00e9lices en forma de remo de Hamilton Standard ou Nash Kelvinator."}
{"id": "45140", "revid": "23204", "url": "https://gl.wikipedia.org/wiki?curid=45140", "title": "Armstrong Whitworth Whitley", "text": "O Armstrong Whitworth Whitley foi un bombardeiro pesado nocturno brit\u00e1nico usado durante a segunda guerra mundial. Dese\u00f1ado a mediados dos anos 30 para cumprir a especificaci\u00f3n B.3/34 do Ministerio do Aire, voou por primeira vez en marzo de 1936 e era un dos principais avi\u00f3ns do Mando de Bombardeo da RAF en 1939. Recibiu o nome de Whitley polo suburbio de Coventry onde estaba unha das plantas de Armstrong Whitworth, e foi retirado en abril de 1942.\nEra un dos tres modelos de bombardeiros medios bimotores en servizo na RAF ao inicio da segunda guerra mundial (os outros eran o Vickers Wellington e o Handley Page Hampden). Entrou formalmente en servizo coa RAF en 1937, sendo o primeiro dos tres en facelo. Formou parte do primeiro bombardeo brit\u00e1nico sobre territorio alem\u00e1n, e estivo en primeira li\u00f1a ata a introduci\u00f3n dos bombardeiros pesados catrimotores. Tam\u00e9n fixo labores de reco\u00f1ecemento mar\u00edtimo co Mando Consteiro e foi empregado en roles secundarios como remolcador de planeadores, avi\u00f3n de adestramento e transporte. O modelo tam\u00e9n foi usado por British Overseas Airways Corporation como avi\u00f3n civil de transporte.\nDese\u00f1o.\nO Armstrong Whitworth Whitley era un bombardeiro pesado bimotor, inicialmente equipado con dous motores radiais Armstrong Siddeley Tiger IX de 795 cabalos de potencia (593 kW). Modelos m\u00e1is avanzados do Tiger equiparon a variantes posteriores do Whitley. A partir da variante Whitley Mk IV, os Tiger foron substitu\u00eddos por un par de motores V12 Rolls-Royce Merlin IV de 1 030 cabalos (770 kW). Segundo o autor Philip Moyes, a adopci\u00f3n do motor Merlin deulle ao Whitley un considerable impulso no seu rendemento.\nO Whitley ti\u00f1a unha tripulaci\u00f3n de cinco: piloto, copiloto/navegante, apuntador de bombas, operador de radio e artilleiro traseiro. O piloto e copiloto sent\u00e1banse un ao lado do outro na cabina de mando, co operador de radio detr\u00e1 deles. O navegador ti\u00f1a un asento montado sobre ra\u00eds e pod\u00eda pivotar, deslizarse cara a atr\u00e1s e rotar cara a esquerda para usar a mesa de cartas detr\u00e1s el despois da engalaxe. A posici\u00f3n do apuntador de bombas estaba no morro cunha torreta situada xusto enriba. A fuselaxe de popa do operador de radio estaba dividida horizontalmente pola ba\u00eda de bombas; detr\u00e1s dela atop\u00e1base a entrada principal e detr\u00e1s a trorreta traseira. As bombas estaban almacenada en dous compartimentos aloxados dentro da fuselaxe, xunto con outras 14 celas m\u00e1is pequenas na \u00e1. Outras fontes din que eran 16 \"celas\", dous grupos de dous na fuselaxe e catro grupos de tres nas \u00e1s, ademais de d\u00faas m\u00e1is pequenas para bengalas na fuselaxe traseira. Soportes capaces de levar bombas m\u00e1is grandes instal\u00e1ronse na variante Whitley Mk III.\nOs primeiros exemplares ti\u00f1an unha torreta no morro e unha torreta traseira, \u00e1mbalas d\u00faas operadas manualmente e cunha metralladora Vickers 0.303 cada unha. No Whitley Mk III este arranxo revisouse substancialmente: instalouse nunha nova posici\u00f3n ventral retr\u00e1ctil con d\u00faas metralladoras Browning de 7,7 mm e tam\u00e9n se actualizou a torreta de morro por unha torreta Nash &amp; Thompson accionada electricamente. No Whitley Mk IV, as torretas ventral e de cola substitu\u00edronse por uh\u00a1nha torreta Nash &amp; Thompson con catro metralladoras Browning; tras a adopci\u00f3n deste arranxo de torreta, o Whitley converteuse no bombardeiro m\u00e1is poderosamente armado do mundo contra os ataques dende atr\u00e1s.\nA fuselaxe estaba formada por tres secci\u00f3ns, remachando os cadros principais coa pel e os tramos intermedios remachados nas bridas interiores dos largueiros lonxitudinais. F\u00edxose un uso extensivo de l\u00e1minas de Alclad. O combustible lev\u00e1base en tres tanques, un par deles con 830 litros no bordo de ataque da parte exterior das \u00e1s, e outro de 700 l no teito da fuselaxe, sobre a secci\u00f3n central do largueiro. Ademais pod\u00edan instalarse dous tanques auxiliares no compartimento de bombas da parte frontal da fuselaxe. Os bordos de ataque internos conti\u00f1an os tanques de aceite, que se duplicaban como refrixeradores de aceite radiantes. Para facilitar a produci\u00f3n, f\u00edxose un esforzo deliberado para reducir o reconto de compo\u00f1entes e estandarizar pezas. A fuselaxe demostrou ser o suficientemente robusta como para soportar danos graves.\nO Whitley ti\u00f1a unha gran \u00e1 de forma rectangular, e a s\u00faa aparencia f\u00edxolle ga\u00f1ar o alcume de \"the flying barn door\" (a porta do alpendre voadora). Ao igusl que a fuselaxe, as \u00e1s estaban formadas por tres secci\u00f3ns, constru\u00edndose ao redor dun gran largueiro de caixa."}
{"id": "45144", "revid": "25871", "url": "https://gl.wikipedia.org/wiki?curid=45144", "title": "Ara Pacis", "text": "A Ara Pacis \u00e9 un monumento conmemorativo constru\u00eddo entre o 13 e o 9 a. C. por decisi\u00f3n do Senado Romano, en acci\u00f3n de grazas polo regreso do emperador Augusto tralas s\u00faas vitoriosas campa\u00f1as en Hispania e na Galia e pola paz que este impuxo. Est\u00e1 dedicado \u00e1 deusa da Paz e erguido, no Campo de Marte, onde cada ano deb\u00edanse sacrificar un carneiro e dous bois. O material utilizado \u00e9 m\u00e1rmore de Carrara. Ten unha planta rectangular cunhas dimensi\u00f3ns de 11 x 10 x 4\u201960 metros e non est\u00e1 cuberto. Presenta d\u00faas portas: unha frontal para o sacerdote oficiante, precedida dunha escalinata, e outra posterior para as v\u00edtimas; estas portas estaban orixinalmente orientadas \u00f3 leste e \u00f3 oeste. No seu interior o centro est\u00e1 ocupado pola ara, propiamenta dita, que se asenta sobre un pedestal escalonado.\nO m\u00e1is destacado \u00e9 a decoraci\u00f3n escult\u00f3rica que recobre o edificio. No interior o friso esta ocupado por grilandas e bucr\u00e1neos. No interior os z\u00f3colos rec\u00f3brense de follas de acanto. Os frisos exteriores te\u00f1en distinta decoraci\u00f3n segundo a s\u00faa localizaci\u00f3n: flanqueando as portas catro alegor\u00edas, e nos muros laterais d\u00faas procesi\u00f3ns. As alegor\u00edas est\u00e1n relacionadas coa m\u00edtica fundaci\u00f3n de Roma. Dos catro orixinais s\u00f3 dous conserv\u00e1ronse case completos; un destes representa a Eneas e o outro (o mellor conservado) \u00e1 Terra, como unha muller con dous nenos, flanqueada polos xenios fertilizantes do Aire sobre un cisne e da Auga sobre un monstro mari\u00f1o; todo iso acompa\u00f1ado de froitos e animais que fan alusi\u00f3n \u00e1 prosperidade proporcionada pola Paz de Augusto.\nA procesi\u00f3n dos frisos laterais representa a Augusto, a s\u00faa familia, amigos, maxistrados e senadores, compo\u00f1endo un magn\u00edfico conxunto de retratos que, non obstante, deixa entrever unha forte influencia das Panateneas do Parten\u00f3n, se ben os personaxes desfilan en d\u00faas ringleiras con m\u00e1is orde e disciplina que no templo \u00e1tico. Comb\u00ednanse altorrelevos con medio e baixorelevos, que contrib\u00faen a crear sensaci\u00f3n de profundidade.\nEncontr\u00e1monos ante unha obra que combina os elementos de orixe grega e helen\u00edstica (a influencia de Fidias, as alegor\u00edas e elementos decorativos helen\u00edsticos) co realismo e a sobriedade caracter\u00edsticas da tradici\u00f3n romana do retrato, e representando pola s\u00faa calidade o punto m\u00e1is alto xamais alcanzado na arte dos relevos.\nOs seus restos foron reutilizados no cimento do palacio de Humberto I. En 1903 realiz\u00e1ronse as primeiras escavaci\u00f3ns sistem\u00e1ticas completadas entre 1937 e 1938, coa reconstruci\u00f3n do edificio.\nO altar estaba localizado orixinalmente no Campo de Marte. Benito Mussolini constru\u00edulle un edificio protector coa intenci\u00f3n de crear un parque dedicado a Roma como exemplo do Fascismo Italiano.\nRichard Meier, arquitecto americano modernista, dese\u00f1ou hai uns meses un novo edificio que substit\u00fae \u00f3 de Mussolini. Esta nova construci\u00f3n provocou unha gran pol\u00e9mica e foi moi criticada."}
{"id": "45145", "revid": "12452", "url": "https://gl.wikipedia.org/wiki?curid=45145", "title": "Ondulatoria", "text": ""}
{"id": "45146", "revid": "6", "url": "https://gl.wikipedia.org/wiki?curid=45146", "title": "F\u00edsica ondulatoria", "text": ""}
{"id": "45151", "revid": "110", "url": "https://gl.wikipedia.org/wiki?curid=45151", "title": "Pichichi", "text": ""}
{"id": "45155", "revid": "56817", "url": "https://gl.wikipedia.org/wiki?curid=45155", "title": "Condado de B\u00e9k\u00e9s", "text": "Condado de B\u00e9k\u00e9s (H\u00fangaro: \"B\u00e9k\u00e9s megye\"; Roman\u00e9s: \"jude\u0163ul Bichi\u015f\"; Eslovaco: \"B\u00e9ke\u0161sk\u00e1 \u017eupa\") \u00e9 un condado administrativo (\"megye\") situado no sueste de Hungr\u00eda, na fronteira con Roman\u00eda. O condado fai fronteira cos condados h\u00fangaros de Csongr\u00e1d, J\u00e1sz-Nagykun-Szolnok e Hajd\u00fa-Bihar. A capital do condado de B\u00e9k\u00e9s \u00e9 B\u00e9k\u00e9scsaba. O condado forma parte da eurorexi\u00f3n Danube-Kris-Mures-Tisa.\nXeograf\u00eda.\nB\u00e9k\u00e9s est\u00e1 situado na gran chaira h\u00fangara. O condado ten unhas precipitaci\u00f3ns medias anuais de 645\u00a0mm/ano . Un quinto das reservas h\u00fangaras de gas at\u00f3panse no condado. O r\u00edo K\u00f6r\u00f6s/Cri\u015f \u00e9 o maior r\u00edo que atravesa o condado.\nDemograf\u00eda.\nO condado ten unha poboaci\u00f3n de 392.000 habitantes (2001). M\u00e1is do 60 % da poboaci\u00f3n vive en vilas. Despois da maior\u00eda h\u00fangara , as minor\u00edas maiores son os eslovacos (7.000), os xitanos (5.000), os romaneses (4.000), os alem\u00e1ns (1.500) e os serbios (400).\nEstrutura rexional.\nA estrutura rexional do condado de B\u00e9k\u00e9s \u00e9 t\u00edpica da gran chaira h\u00fangara: o condado pos\u00fae poucas vilas pero as que ten, te\u00f1en unha destacable poboaci\u00f3n. O 70% da poboaci\u00f3n vive en vilas e cidades, o 17% viven na capital do condado.\nCidade con dereitos de condado.\nB\u00e9k\u00e9scsaba"}
{"id": "45156", "revid": "3054", "url": "https://gl.wikipedia.org/wiki?curid=45156", "title": "B\u00e9k\u00e9s", "text": ""}
{"id": "45157", "revid": "89787", "url": "https://gl.wikipedia.org/wiki?curid=45157", "title": "B\u00e9k\u00e9scsaba", "text": "B\u00e9k\u00e9scsaba \u00e9 unha cidade e capital de condado do sueste de Hungr\u00eda, a cidade \u00e9 capital do condado de B\u00e9k\u00e9s.\nSegundo o censo do 2001 ,a cidade ten unha \u00e1rea total de 193,94 km\u00b2, e unha poboaci\u00f3n de 67.383 habitantes dos que o 93,8% son maxiares, o 6% eslovacos, o 0,6% alem\u00e1ns, 0,4% xitanos, o 0,4% romaneses, o 0,2% eslovenos, o 0,1% ucra\u00ednos, e o 5,6% restante outras nacionalidades. A densidade de poboaci\u00f3n \u00e9 de 347,44/km\u00b2. "}
{"id": "45158", "revid": "1410", "url": "https://gl.wikipedia.org/wiki?curid=45158", "title": "Condado de Baranya", "text": "Baranya (Croata: \"Baranja\", Serbio: \"Baranja\" ou \"\u0411\u0430\u0440\u0430\u045a\u0430\", Alem\u00e1n: \"Branau\") \u00e9 o nome dun condado administrativo (megye) h\u00fangaro situado na rexi\u00f3n de Baranya e tam\u00e9n no antigo Reino de Hungr\u00eda.\nO condado de Baranya sit\u00faase no sur de Hungr\u00eda, na fronteira con Croacia. O r\u00edo Drava limita a s\u00faa fronteira sur, namentres que o Danubio limita a s\u00faa fronteira leste. O condado fai fronteira cos condados h\u00fangaros de Somogy, Tolna e B\u00e1cs-Kiskun. A capital do condado de Baranya \u00e9 P\u00e9cs.\nEstrutura rexional.\nA capital do condado \u00e9 unha das cinco maiores de Hungr\u00eda (e a terceira aglomeraci\u00f3n do pa\u00eds).\nA metade da poboaci\u00f3n do condado vive na capital ou preto dela, namentres que o 22% da poboaci\u00f3n vive en vilas con menos de 1000 habitantes."}
{"id": "45159", "revid": "23204", "url": "https://gl.wikipedia.org/wiki?curid=45159", "title": "P\u00e9cs", "text": "P\u00e9cs (lat\u00edn: \"Quinque Ecclesiae\", croata: \"Pe\u010duh\", alem\u00e1n: \"F\u00fcnfkirchen\", serbio: \"Pe\u010duj\" ou \u041f\u0435\u0447\u0443\u0458, eslovaco: \"P\u00e4\u0165kostolie\", turco: \"Pe\u00e7uy\", italiano: \"Cinquechiese\") \u00e9 a cuarta maior cidade de Hungr\u00eda, est\u00e1 situada no suroeste do pa\u00eds. A cidade \u00e9 o centro econ\u00f3mico e administrativo do condado de Baranya.\nA cidade ten unha poboaci\u00f3n de 156.576 habitantes o que a fai a quinta maior cidade de Hungr\u00eda.\nP\u00e9cs foi elixida para ser a Capital europea da cultura no 2010 xunto coas cidades de Essen (Alema\u00f1a) e Istambul(Turqu\u00eda)."}
{"id": "45161", "revid": "51526", "url": "https://gl.wikipedia.org/wiki?curid=45161", "title": "Sopron", "text": "Sopron, pronunciado \"xopron\" (en alem\u00e1n \u00d6denburg), \u00e9 unha cidade de Hungr\u00eda situada preto da fronteira con Austria, na rexi\u00f3n monta\u00f1osa de Alpokalja.\nA cidade ten 56.394 habitantes (2005) e caracter\u00edzase pola s\u00faa importante produci\u00f3n de vi\u00f1os branco e tinto.\nArquitectura.\nA arquitectura da zona antiga da cidade amosa a s\u00faa longa historia; existen numerosos muros do tempo do Imperio Romano, xunto coas barrocas estruturas medievais, renacentistas, e barrocas froito de longas d\u00e9cadas de prosperidade.\nNa cidade existe unha antiga sinagoga testemu\u00f1o da antiga comunidade xud\u00eda expulsada no s\u00e9culo XVI."}
{"id": "45163", "revid": "25871", "url": "https://gl.wikipedia.org/wiki?curid=45163", "title": "\u00c9rd", "text": "\u00c9rd (Alem\u00e1n: \"Hanselbeck\") \u00e9 unha cidade con dereitos de condado pertencente \u00f3 condado de Pest situada no centro de Hungr\u00eda, na aglomeraci\u00f3n de Budapest.\nA cidade ten 60.546 habitantes (2005)\u00b4."}
{"id": "45172", "revid": "114", "url": "https://gl.wikipedia.org/wiki?curid=45172", "title": "Bismarck", "text": ""}
{"id": "45173", "revid": "5863", "url": "https://gl.wikipedia.org/wiki?curid=45173", "title": "Reino do Ponto", "text": "O reino do Ponto foi un estado da parte norte de Asia Menor. Os antigos habitantes eran os b\u00e9brices.\nHistoria.\nO territorio foi sometido a Persia o -546, pero as tribos das monta\u00f1as restaron independentes. Constitu\u00eduse en satrap\u00eda persa (satrap\u00eda XIX de Diario), cuxo goberno foi encargado a pr\u00edncipes da casa real; as tribos gobern\u00e1banse polos seus xefes locais e ti\u00f1an que pagar taxas e achegar soldados ao s\u00e1trapa, se ben algunhas non estaban sometidas.\nO -363 o s\u00e1trapa Ariobarzanes II someteu as tribos do interior. O seu sucesor Mitr\u00eddates II quedou de feito independente despois da fin do imperio persa a mans de Alexandre (despois do -334); a partir de -321 aproveitou as loitas entre os di\u00e1docos para ampliar os seus territorios. Morreu sobre o -301 e sucedeuno o seu fillo, Mitr\u00eddates III (rei Mitr\u00eddates I do Ponto). Baixo Mitr\u00eddates VI Eup\u00e1tor, o grande, produciuse o enfrontamento con Roma.\nAo cabo da guerra, Gneo Pompeio anexionou a parte occidental do Ponto (ata \"Ischiopolis\" e a fronteira de Capadocia) a Bitinia e deu o resto a pr\u00edncipes veci\u00f1os (por exemplo a Deiotaro de Galacia, o chamado Ponto G\u00e1lata entre o Iris e o Halys).\nOs colquidios recibiron unha porci\u00f3n do pa\u00eds e un rei chamado Aristarco; Farnaces II, fillo de Mitr\u00eddates VI, recibiu Crimea (Reino do B\u00f3sforo); a parte central entre o Iris e Farnacia \u00e9 menos clara, ata que o -36 foi dado por Marco Antonio a Polem\u00f3n I, fillo de Farnaces II, e desde ent\u00f3n foi co\u00f1ecido como Ponto Polemon\u00edaco (\"Pontus Polemoniacus\") xunto coa Pequena Armenia, quedando separados \u00e1 s\u00faa morte, e a vi\u00fava Pitod\u00f3rida transferiuna ao rei Arquelao de Capadocia, polo que foi despois co\u00f1ecida como Ponto Capadocio. O Ponto Polemon\u00edaco pasou ao Imperio \u00e1 morte de Polem\u00f3n II, e foi convertido en provincia romana (63) baixo o mesmo nome, a pesar de que a mi\u00fado era administrada xunto coa provincia de Galacia.\nSobre o 294 a provincia p\u00f3ntica dividiuse en d\u00faas: ao oeste o Diosponto (que recuperou o Ponto Capadocio), e ao leste o Ponto Polemon\u00edaco. No s\u00e9culo IV o Diosponto foi rebautizado como Helenoponto e, no s\u00e9culo V foi ampliado ao leste pola zona de costa, pero perdeu o Ponto Capadocio (que pasou a Capadocia Segunda), quedando ent\u00f3n o resto da provincia integrado en Armenia."}
{"id": "45174", "revid": "624", "url": "https://gl.wikipedia.org/wiki?curid=45174", "title": "Ingaluwa", "text": ""}
{"id": "45176", "revid": "51526", "url": "https://gl.wikipedia.org/wiki?curid=45176", "title": "Ankl", "text": "Ankl (ou Angl ou Angel) foi un distrito do extremo suroeste de Armenia, con capital na fortaleza de Ankl (Arkatiokert), ao leste do distrito (ao norte de Amida) formado pola rexi\u00f3n das fontes do Tigris ata o \u00c9ufrates. \u00c9 mencionada nas fontes hititas como Ingaluwa, e os romanos cham\u00e1rona Ingilene.\nLimitaba ao norte coa Anzitene, a Balabitene e a Astianene; ao oeste, o r\u00edo \u00c9ufrates, que a separaba da Commagene; ao sur a Migdonia; e ao leste o Npert ou Nprkert (rexi\u00f3n de Martiri\u00f3polis). Foi cedida por Persia a Roma, sendo emperador Galerio, o 297.\nO 449 e ata o 454 a rexi\u00f3n foi o centro dun levantamento nacional e relixioso (ver: rebeli\u00f3n de Ankl).\nO 543 o nakharar Nerseh Kamsarakan sublevouse esperando a axuda bizantina, pero foi derrotado en Ankl, e os bizantinos non intervi\u00f1eron.\nO 591 a rexi\u00f3n pasou a Bizancio mediante un tratado co novo rei Cosroes (que chegou ao trono coa axuda bizantina). A fronteira fixouse aproximadamente nunha li\u00f1a entre o lago Sevan e o lago Van.\nO ano 605 na guerra entre Bizancio e Persia (603 \u2013 628) iniciada un ano antes, as loitas vanse producir no distrito de Ankl; o mando bizantino correspondeu ao nakharar Teodoro Khorkhoruni, que foi derrotado polos persas (Teodoro foi feito prisioneiro e o rei persa ordenou a s\u00faa execuci\u00f3n). Os persas tam\u00e9n ga\u00f1aron o ano 606 na provincia de Basean e conquistaron Ankl e outras vilas, e a importante cidade de Taron.\nO 625 a rexi\u00f3n foi ocupada outra vez por Bizancio. O 24-25 de febreiro do 628 o rei Cosroes foi destronado e en xu\u00f1o do 628 as condici\u00f3ns de paz esixidas polo emperador Heraclio ser\u00edan aceptadas. Entre outros puntos do acordo, a fronteira Armenia volveu \u00e1 fixada polo tratado do 591."}
{"id": "45177", "revid": "22570", "url": "https://gl.wikipedia.org/wiki?curid=45177", "title": "Impaya", "text": "Impaya foi unha cidade do reino de Kuwaliya (Mira-Kuwaliya).\nHistoria.\nSobre o -1320 Arzawa atacou o reino de Kuwaliya (a parte do reino de Mira e Kuwaliya que permanec\u00eda en mans de Mashwiluwa, que era cu\u00f1ado de Mursilis II en guerra contra Arzawa) e o primeiro ataque foi sobre a cidade de Impaya. Mashwiluwa rexeitou os atacantes pero non os derrotou, e o rei de Arzawa atacou ent\u00f3n Hapanuwa, a capital.\nFoi incorporada aos dominios directos hititas en tempo de Mursilis III."}
{"id": "45178", "revid": "98629", "url": "https://gl.wikipedia.org/wiki?curid=45178", "title": "Antroponimia", "text": "A antroponimia \u00e9 a rama da ling\u00fc\u00edstica que se ocupa dos nomes propios e apelidos das persoas, como parte da onom\u00e1stica, divisi\u00f3n que estuda os nomes propios en xeral.\nOrixe dos antrop\u00f3nimos galegos.\nA altura da formaci\u00f3n das linguas rom\u00e1nicas, entre os s\u00e9culos VI e IX, o exame da documentaci\u00f3n referida a Galiza, escrita en lat\u00edn, ofrece as seguintes tradici\u00f3ns antropon\u00edmicas:\nOrixe altomedieval dos apelidos galegos.\nA partir do s\u00e9culo IX comeza a aparecer un segundo nome. Este \u00e9 o xerme do que logo se designar\u00eda como apelido. A pesar de que se usaba unha gran variedade de nomes, estes comezaron a repetirse, porque conflu\u00edron un aumento demogr\u00e1fico coa repetici\u00f3n de nomes por moda; as\u00ed, subsistiu a necesidade de identificar con claridade a cadaqu\u00e9n (as\u00ed un escrito de 1007 distingue \"alio Vimara\": \"outro Vimara\" porque se citara antes un hom\u00f3nimo dese). Empregaranse varios recursos:\nUnha variante m\u00e1is vir\u00eda engadirse para conformar a variedade tem\u00e1tica dos apelidos galegos, que ser\u00e1n os de orixe estranxeira, entendido nun sentido lato, como apelidos f\u00f3ra do sistema ling\u00fc\u00edstico propio de Galiza, en r\u00e1pido proceso de formaci\u00f3n:\nApelidos galegos medievais.\nDa aplicaci\u00f3n desas modalidades foran aparecendo ao longo da Idade Media os diversos apelidos:\nApelidos patron\u00edmicos.\n\u00c1lvarez (p.ex., en 1082: \"Monio Alvariz\"; en 1281: \"Iohan Aluarez\"), Berm\u00fadez (1082: \"Roderico Veremudiz\"), Bern\u00e1rdez (1454: \"Afonso Bernaldes\"), D\u00edaz (1001: \"Odoarius Didaci\"; 1244: \"Lopo Dias\"), Dom\u00ednguez (1269: \"Pedro Dom\u00ednguez\"), Est\u00e9vez &lt; STEPHANICI &lt; STEPHANUS (1274: \"Mart\u00edn Steu\u00e2\u00eas\" ; 1276:\" Marina Esteueez\"), Fag\u00fandez , de FACUNDUS (1316: \"Pay Fagundez\"), Fern\u00e1ndez (1082: \"Odoario Fernandiz\", 1307:\" Sancha Fernandes\"), Fl\u00f3rez (1323: \"Lopo Flores\"), Froiz / Frois &lt; FROILICI &lt; FROILA, segundo Piel (1137: \"Didacus Froilet\"; 1147: \"Ramirus Froiez\"; 1271: \"Garcia Froyes\"), Gir\u00e1ldez, desde GIRALDUS &lt; GERHARDT (1158: \"Arias Giraldiz\"; 1307: \"Roy Giraldez\"), Gon\u00e7\u00e1lvez &lt; GUNDISALUICI &lt; GUNDISALUUS (1137: \"Pelagius Goncaluiz\"; 1370: \"Affonso Gon\u00e7alues\") e o seu correlato Gonz\u00e1lez (1360: \"Fernan Gon\u00e7alez das Lageas\"; 1408: \"Nuno Gon\u00e7alez\"; 1520: \"Marquesa Gon\u00e7ales\"), Guti\u00e9rrez (1001: \"Pepi Gutierriz\", 1227: \"Fernando Guterriz\"), Henr\u00edquez / Enr\u00edquez (1257: \"Johan Anriquez\"), L\u00f3pez (1095: \"Scemeno Lupiz\"; 1360: \"Gon\u00e7aluo Lopes\"), Mart\u00edns ou Mart\u00eds (1198: \"Iohannes Martiniz\"; 1231: \"Pay Martiz\"; 1260: \"Oracha Martijz\"), M\u00e9ndez &lt; MENENDICI &lt; MENENDUS &lt; HERMENEGILDUS (982: \"Sisnandus Menendiz\"; 1321: \"Roy Meendez\"; 1460: \"Costan\u00e7a Mendes\"), Miguez ou Migu\u00e9ns &lt; MICHAELICI (1188: \"Rui Miguez\"; 1295: \"Ioham Mjg\u00e9\u00e9s\"; 1491: \"Gomes Migues\"), Moniz (1076: \"Maria Monniz\"; 1274: \"Az\u00eada Moniz\"), Mu\u00f1iz (1016: \"Ecta Munici\"; 1227: \"Petrus Muniz de Suagildi\"), Mu\u00f1oz &lt; xenitivo de MUNIO, -ONIS (1001: \"Nunno Munionis\"; 1228: \"Dominicus Munionis\"), N\u00fanez (1016: \"Nunius Nuniz\"; 1281: \"Aras Nunez\"; 1516: \"Barbora Nunnes\"), Ord\u00f3\u00f1ez, de ORDO\u00d1O (1111:\" Veremundi Ordonis\"; 1273: \"Paay Ordonez de Penosinus\"), Ozores &lt; OSORICI &lt; OSORIUS (1156: \"Petrus Osoriz\"; 1280: \"Gon\u00e7aluo Osorez\"), P\u00e1ez &lt; PELAGICI &lt; PELAGIUS (1082: \"Didaco Pelaiz\"; 1241: \"Gon\u00e7aluo Paez\") ou, coa mesma orixe Pais (1271: \"Domingo Pays de Camoira\" ; 1281: \"Maria Payz\") e Paz / Pas (1323: \"Roy Paas\"; 1454: \"Aluaro Paas\"), P\u00e9rez &lt; PETRICI &lt; PETRUS (1095: \"Muninus Petriz\"; 1216: \"Aras Perez\"), Ram\u00edrez (1001:\" Ranemirus Ranemiriz\" ; 1271: \"Martin Ramiriz\"), Reim\u00f3ndez, posibelmente de RAGIMUNDUS (1271: \"V\u00e1\u00e1sco Reymondez\"), Rodr\u00edguez (1153: \"Alvarus Ruderiguiz Gallecie\"; 1298:\" Sancha Rodriguez\"; 1429: \"Biringuela Rodrigues\"), Salvadores (1243: \"Dominicus Salvatoris\"; 1370: \"Pedro Salvadores\"), S\u00e1nchez (1091: \"Aragonti Sangi\u00e7\" ; 1115: \"Eldoncia Sanchiz\"; 1394:\" Aluar Sanches de Hulloa\"), Su\u00e1rez &lt; SUARICI &lt; SUARIUS (1164:\" Sanxa Suarici\"; 1257: \"Martin Suares\"), V\u00e1zquez (1087: \"Osorio Velasquiz\", 1106: \"Gudesteo Veasquiz\"; 1160: \"Petrus Vahasquiz\"; 1272: \"Meen Vaasquez\"; 1497: \"Roy Vasques\") etc. De IOHANNIS, usado como xenitivo, formaranse varios resultados diferentes: Anes (1262: \"Pedre Anes\"; 1454: \"Maria Anes\",) Eans, Eanes, Enes, Ennes, Ianes, Yanes (1273: \"Eldora Yanes\", que en 1276 aparece como \"Eldora Eanes\"; 1275: \"Lauren\u00e7o Ianes d'Ourense\"; 1396: \"Eynes Ianes\"), Oanes (1082: \"Tota Joanis\"; 1272: \"Migael Joanes\"; 1279: \"Gonzaluo Oanes\").\nAbel (1361: \"Johan d'Auel\"), Afonso (1520: \"Fernando d'Afonso\"), Andr\u00e9/ Andr\u00e9s (1321: \"Mart\u00edn Andr\u00e9\" / 1333: \"Johan Andres\"), Ares (1254: \"Rodrigo Ares\") ou a s\u00faa variante Arias (1151: \"Froyla Arias\"), Garc\u00eda (1316: \"Aras Garcia\"; 1454: \"Eluira Gar\u00e7ia\"), Giao &lt; IULIANO (1454: \"Lopo Giaao\"), Gil &lt; AEGIDII, a trav\u00e9s do franc\u00e9s (ca. 1152: \"Petrus Gil\"; 1287: \"Steuao Gil\"), G\u00f3mez (1227: \"Ruderico Gomez\"; 1335: \"Eynes Gomes\"; 1489: \"Sancha Gomes\"), J\u00e1come &lt; IACOB (1291: \"Pedro J\u00e1come\"), Mac\u00eda &lt; MATHIA (1347: 1347: \"Pedro Ma\u00e7ia\"; 1454: \"Oraqa Ma\u00e7ia\"), Mart\u00edn &lt; MARTINI (1252: \"Marie Martin\"; 1467: \"Juan Martin\"), Ogea / Ojea &lt; EUGENIA (1423: \"Lopo Ougea\"; 1482:\" Aluaro Ougea\"), Tom\u00e9 &lt; THOMAE (1255: \"Petro Tome\"; 1290: \"Martin Thome\"; 1454: \"Johan Tome\"); Vidal &lt; VITALE(M) (1240: \"Petro Vitale\"; 1305: \"Johan Vidal\").\nPode observarse que do mesmo xeito que temos un vocabulario com\u00fan co castel\u00e1n, o corpus de apelidos patron\u00edmicos de Galiza evolucionou, en certos casos, para resultados coincidentes.\nOutra conclusi\u00f3n que se pode extraer \u00e9 que segundo avanzou a Idade Media, os nomes propios con procedencia na \u00e1rea grecorromana foran aumentando fronte aos xerm\u00e1nicos, maioritarios no per\u00edodo altomedieval.\nApelidos indicando profesi\u00f3n.\nBispo / Vispo (1435: \"Roy Bispo\"; 1489: \"Fern\u00e1n Vyspo\"), Cabaneiro (1249: \"Rodericus Petri, dictus Cabanerus\"; S. XV: \"Johan Cabaneiro\"), Cabreiro (1436: \"Martin Cabreiro\"), Capel\u00e1n (1455: \"Eluira do Capel\u00e1n\"), Casado (1294: \"Johan Casado\"), Cerralleiro (1454: \"Afonso Saraleyro\"), Chantres (1316: \"Afon Peres Chantres\"), Colmeiro (1482: \"Lopo Colmeyro\"), Ferreiro / Ferreira (1274: \"Vicente ferreyro\"; 1422: \n\"Estevoo Ferreiro\"; 1454: \"Costan\u00e7a Ferreyra\"), por\u00e9n a forma feminina pode ser tam\u00e9n de orixe topon\u00edmica; Frade (1285: \"Iohan do Frade\"), Freire (1289: \"Aras Freyre\"; 1442: \"Johan Freire\"), Labrador (1403: Fern\u00e1n Lavrador), Mari\u00f1o (1273: \"Pero Marino\"; 1467: \"Juan Marynno\"), Mercador (1274: \"Pero Perez dito mercador d'Ourense\"; 1406:\" Ares Mercador\"), Mogo (1225:\" Gundisalvo Monago\"; \"Johanne Moogo Costanzo\"), Moleiro (1333:\" Pero Molleyro\"; 1407: \"Fern\u00e1n Moleiro\"), Notario (1488: \"Jacome Notario\"), Porteiro (1282: \"Pedro Uidal dito Porteyro\"; 1350: \"Martin Porteiro\"), Romeu (1251:\" Petro Romeu\"; 1467: \"Jacome Romeu\"), Se\u00f1or (1306: \"Johan Sennor\"; 1450: \"Maria Se\u00f1ora\").\nApelidos topon\u00edmicos.\nAbeleda (1278: \"Pedro Sanchez d'Auelaeda\"; 1484: \"Pedro de Abeleda\"), Ara\u00faxo (1491: \"Ferr\u00e1n d'Araujo\"), Brandeso (1484: \"Juan de Brandeso\"), Arousa (1416: \"Pero da Arou\u00e7a\"), Cam\u00f3s (1437: \"Gon\u00e7alvo de Camoes\"), Garabatos (1495: \"Ares de Garabatos\"), Insua (1454: \"Johan da Ynsoa\"), \"Irixoa\" (1429: \"Juan de Irijoa\"), Xunqueira (1374:\"Pedro de Junqueira\"), Laxe &lt; de LAGENA (1269: \"Martin da Lagea\"; 1331: \"Iohanne da Lage\"; 1549: \"Ruy da Laje\"), Lago (1438:\" Gon\u00e7alvo do Lago\"), Merza (1422: \"Afonso de Mer\u00e7a\"), Lemos (1414: \"Johan de Lemos\"), N\u00f3voa (1364: \"Johan de Novoa\"; 1435: \"Lyonor de Noboa\"), Pumar (1434: \"Vaasco do Pumar\"), Remesal (1289: \"Pedro Remesal\"), Ruanova (1454: \"Gomes da Rua Noba\"; 1481: \"Pero da Rua Nova\"), Sanl\u00e9s &lt; da comarca do Saln\u00e9s &lt; (TERRA) SALINENSE (1416: \"Afonso de Salnes\"; 1438: \"Afonso Sanles do Camino\"), Sas &lt; de SALAS (1500: \"Juan de Saas\"), Torre / Atorre (1276: \"Ruy Perez dictu da Torre\"; 1505:\" Gomes da Torre\"), Valeir\u00f3n / Baleir\u00f3n (1158: \"Petrus de Valeiron\"; 1365: \"Iohan Valeiron\"), Viso (1417: \"Gon\u00e7alvo de Vi\u00e7o\", 1486:\" Afonso do Vyso\")\nTam\u00e9n pertencen a esta secci\u00f3n boa parte dos apelidos orixinados en nomes de santos, porque con frecuencia aluden ao santo protector da fregues\u00eda de orixe do individuo ou ben indica un lugar formado por un haxiotop\u00f3nimo (en casos poden aludir ao santo do d\u00eda, ou a unha devoci\u00f3n particular):\nSampaio (1470: \"Fernan de Sam Payo\"), San Pedro / Sampedro (1442: \"Aluaro de Sant Pedro\"; 1502: \"Juan de San Pedro\"), Sanfiz (1519: \"Gon\u00e7alo de San Fiis\"), Sanxurxo (1342: \"Gomez Eanes de San Gurgo\"; 1491: \"Jacome de Sanjurjo\"), Seoane (1430: \"Iohan Seoane\"; 1474: \"Fernan de Seoane\"), Santalla (1470: \"Ares de Santalla\").\nTam\u00e9n se poden inclu\u00edr aqu\u00ed os apelidos orixinados en xentilicios: Galego (1297: \"Pero Galego da Garda\"), Esturao \"asturiano\" (1487: \"Fernando Asturiaao\"), Portugu\u00e9s (1488: \"Pedro Portuguees\"), Alam\u00e1n / Alem\u00e1n (1438: \"Rodrigo Alaman\"), Franco (1349: \"Fernan Franco\").\nAlcu\u00f1os.\nRelativos a cualidades f\u00edsicas (reais ou imaxinarias do suxeito): Albo (1258: \"Iohanne Albo\"), Vermello (1445:\"Roy Vermello\"), Bocacho (1294: \"Fernan Yanes Bocach\"; 1303: \"Fernando Affonso Bocacho\"), Calvete (1275: \"Martin Caluete de Leyro\"; 1403: \"Gomes Rodriges Calvete\"), Chamorro (1434: \"Johan Chamorro\"; 1447: \"Pero Chamorro\"), Crespo (1173: \"Martinus Crispus\"; 1428: \"Afonso Crespo\"), Feixoo (1448: \"Pero Feijoo\" ; 1468: \"Iohan Feixoo\"; 1510: \"Luis Feijoo\"), Gago (1280: \"Mart\u00ee Perez dito Gago\"; 1424: \"Pedro Gago Ferreiro\"), Longo (1201: \"Pelagio Longo\"; 1437: \"Afonso Longo\"), Mouri\u00f1o (1322: \"Fern\u00e2 Martins dito Mouri\u00f1o\"; 1417: \"Rui Mouri\u00f1o\"), Rapado (1400: \"Johan Rapado\"), Regalado, cfr. (a)rregalar \"revirar os ollos\" (1284: \"Pay Eanes dito Regallado de Nanton\"). A este apartado pertencen tam\u00e9n os sobrenomes que aluden a partes do corpo, p.ex.: Cabeza(s) (1267: \"Iohannes Cabeza\"; 1417: \"Vaasco Peres Cabe\u00e7a\"), Costas, cfr. galego costas: \"lombo do corpo\" ( 1280: \"Petro Perez dito Costas\"), Topete (1268: \"Johanne Topete\", 1286: \"Fernan Eanes dito Topete\").\nReferidos a cualidades morais: Alegre (1296: \"Jho\u00e2 Alegre\"; 1454: \"Eluira Alegre\"), Amigo (1292: \"Pero Amigo dicto Amigo de Coymbraos\"), Cansado (1454: \"Gon\u00e7aluo Qansado\"), Cordo (1305: \"Johan Cordo\"), Leal (1275:\"Pedro Leal\"; 1433: \"Johan Leal\"), Ledo (1274: \"Martin Ledo\"; 1454: \"Estevoo Ledo\"), Manso (1287: \"Johan Mansso\"; 1516: \"Francisco Manso\"), Salgado (1259: \"Petro Lupi dicto Salgado\"; 1488: \"Aluaro Salgado\"), Sutil (1419: \"Iohan Sutil\"), Traveso (1269: \"Martin Travesso\"; 1385: \"Afonso Yanes Traveso\"), Tato (1331: Afonso Tato\"'; 1485:\"Juan Tato\").\nComparaci\u00f3ns con animais, como p.ex.: Abella (1275: \"Pero Abella\"), Balea / Valea (1493: \"Afonso Valea\"; 1525-1535: \"Rui Balea\"), Cabalo (1177: \"Munio dictus Caballus\"; 1289: \"Pedro Iohannis, dito Cauallo\"), Chasco (1248: \"Iohannes Chascus\"), Mascato (1440: \"Gon\u00e7alvo Mascato\"), Pato (1433: \"Aluaro Pato\"; 1533: \"Ruy Pato\"), Rat\u00f3n (1330: \"Fernan Eanes, Raton\"; 1441: \"Vasco Raton\"), Solla (1242: \"Petri Fernandi dicti Solia\"), Vaca (1302: \"Esteuoo Uaca\").\nReferencias \u00e1s plantas, partes delas ou froitos, p. ex.: Baluga / Baluja (1434: \"Gon\u00e7aluo Baluga\"; 1494: \"Vasco Baluga\"), Bugallo (1449: \"Juan Bugallo de Bueiros\"), Carballo (1378: \"Roy Louren\u00e7o, dito Caruallo\"), Cereixo (1454: \"Roy Cereygo\"; 1506: \"Aluaro \u00c7ereyjo\"), Ramallo (1457: \"Afonso Ramallo\").\nAlusi\u00f3ns a todo tipo de obxectos, como: Agulla (1420: \"Juan Agulla\"), Caldeiro (1449: \"Fernan Caldeiro\"), Cuba (1255: \"Pedro Pelagii Cuba\"), Fari\u00f1a (1369: \"Diego Fari\u00f1a\"), Loriga (1308: \"Pedro Fern\u00e1ndez Loriga\"), Saco (1515: \"Pero Saco de Villanoble\"), Tac\u00f3n (1314: \"Pero Tac\u00f3n\")\nApelidos estranxeiros.\nAbarca (1487: \"Abraan Abarca\"), del Castillo (1484: \"Christoval del Castillo\") ; Frango, cfr. portugu\u00e9s frango \"polo\" (1454: \"Ares Frango\"), Goth (1283: \"Johan Goth\"), Mendoza (1418: Pedro de Mendo\u00e7a), Padilla (1458: \"Johan de Padilla\"); Soixon, posibelmente do top\u00f3nimo franc\u00e9s Soissons (1421: \"Afonso de Soixon\"), Tamayo (1455: Pero de Tamayo), Zubiazo ( 1416: Juan Sanches de \u00c7ubia\u00e7u)\nFormaci\u00f3n e evoluci\u00f3n dos nomes persoais medievais.\nParalelamente houbo unha escolla dos nomes persoais, ditos \u00e1s veces tam\u00e9n nomes propios, de p\u00eda ou de bautismo (fr. pr\u00e9nom ; en. \"given name\"). As caracter\u00edsticas esenciais que mostran son as seguintes:\nEvoluci\u00f3n da onom\u00e1stica galega na Idade Moderna.\nO corpus b\u00e1sico da antroponimia galega fora fixado na Idade Media, de xeito que durante a Idade Moderna, os apelidos novos son poucos (fundamentalmente de top\u00f3nimos). Cos nomes propios ocorrer\u00e1 outra cousa: os antigos nomes medievais castelaniz\u00e1ronse e o influxo da Igrexa Cat\u00f3lica se deixou sentir co espallamento de novas devoci\u00f3ns (os anxos custodios, a sagrada familia, novas ordes relixiosas como os xesu\u00edtas ou os dominicos, novos santos).\nCastelanizaci\u00f3n dos apelidos.\nLema Su\u00e1rez ten demostrado como estas transformaci\u00f3ns se foran efectuando en boa medida por decisi\u00f3n dun escrib\u00e1n ou un crego, con poder para asentar un nome por escrito.\nAntrop\u00f3nimos na actualidade.\nOs 25 nomes dados a beb\u00e9s m\u00e1is frecuentes na derradeira d\u00e9cada do s\u00e9culo XX en Galicia son:\nV\u00e9xase tam\u00e9n.\nBibliograf\u00eda.\nFontes ling\u00fc\u00edsticas\nFontes hist\u00f3ricas medievais\nFontes hist\u00f3ricas modernas"}
{"id": "45179", "revid": "22570", "url": "https://gl.wikipedia.org/wiki?curid=45179", "title": "Arinnanda", "text": "Arinnanda era un monte situado nalgunha illa en fronte de Apasa (\u00c9feso). Al\u00ed fix\u00e9ronse fortes os opositores \u00e1 conquista hitita de Arzawa (sobre -1325/-1315). Como non se pod\u00edan usar carros, a infanter\u00eda hitita subiu as primeiras estivaci\u00f3ns da monta\u00f1a e bloqueou aos que resist\u00edan na zona m\u00e1is inacces\u00edbel; estes, sen comida nin auga, entreg\u00e1ronse en poucos d\u00edas. Mursilis II di que fixo m\u00e1is de quince mil prisioneiros."}
{"id": "45180", "revid": "22570", "url": "https://gl.wikipedia.org/wiki?curid=45180", "title": "Puranda", "text": "Puranda foi unha cidade do reino de Arzawa ao norte de Apasa, famosa por ser o derradeiro basti\u00f3n da resistencia aos hititas.\nMursilis II comezou a asediar Puranda despois de conquistar Apasa e derrotar os resistentes en Arinnanda. Ofreceu a rendici\u00f3n sen castigo, que foi refusada, e como xa era inverno e comezaba a nevar, os hititas tiveron que erguer o asedio e pasar o inverno nunha fortaleza no r\u00edo Astarpa, unha chisca ao norte. Naquel inverno o rei Uhha-Ziti morreu da ferida que un meteorito lle fixera no xeonllo. O seu fillo Piyama-Kurunta permaneceu no exilio, pero outro, Tapalazunawali, foi a primavera seguinte a terra firme e entrou en Puranda. Ao chegar o bo tempo, Mursilis tam\u00e9n volveu ante Puranda. Tapalazunawali decidiu sa\u00edr e presentar batalla pero o ataque foi rexeitado polos hititas; o asedio retomouse e cort\u00e1ronse as subministraci\u00f3ns de auga. Tapalazunawali fuxiu co seu fillo e alg\u00fans seguidores. Mursilis enviou tropas a perseguilo. Tapalazunawali puido escapar (e chegou a Ahhiyawa), pero o seu fillo e demais compa\u00f1eiros ser\u00edan capturados. Co l\u00edder f\u00f3ra e sen auga, a cidade rendeuse. Mursilis d\u00e1 a cantidade de 15.500 prisioneiros civ\u00eds, a mesma que Arinnanda."}
{"id": "45189", "revid": "98629", "url": "https://gl.wikipedia.org/wiki?curid=45189", "title": "American Beauty", "text": "American Beauty \u00e9 un filme estadounidense dirixido por Sam Mendes que se estreou en 1999. Kevin Spacey interpreta a Lester Burnham, un executivo de publicidade que ten unha crise da mediana idade cando queda prendado da mellor amiga da s\u00faa filla adolescente, Angela (Mena Suvari). Annette Bening interpreta a materialista muller de Lester, Carolyn, e Thora Birch intepreta a s\u00faa insegura filla, Jane. Wes Bentley, Chris Cooper e Allison Janney tam\u00e9n aparecen no filme nos papeis secundarios. O filme \u00e9 descrito polos acad\u00e9micos como unha s\u00e1tira da clase media americana, das noci\u00f3ns de beleza e satisfacci\u00f3n persoal, cunha an\u00e1lise centrada nas exploraci\u00f3ns rom\u00e1nticas do filme, o amor paternal, a sexualidade, a beleza, o materialismo, a liberaci\u00f3n e a redenci\u00f3n.\nBall comezou a escribir \"American Beauty\" como unha obra teatral a comezos da d\u00e9cada de 1990, parcialmente inspirado polo circo dos medios arredor do xu\u00edzo de Amy Fisher en 1992. Desbotou a obra logo de decatarse que a historia non funcionar\u00eda ben no escenario. Despois de varios anos como guionista de televisi\u00f3n, Ball recuperou a idea en 1997 cando intentaba irromper na industria do cine. O gui\u00f3n retocado ti\u00f1a unha ollada c\u00ednica que estaba influenciada pola frustraci\u00f3n de Ball por escribir para varias comedias de situaci\u00f3n. Os produtores Dan Jinks e Bruce Cohen levaron \"American Beauty\" a DreamWorks e o estudio mercou o gui\u00f3n de Ball por $250\u00a0000, logo dunha poxa con outros estudio de produci\u00f3n. DreamWorks financiou a produci\u00f3n cun orzamento de $15 mill\u00f3ns e serviu como o distribuidor en Am\u00e9rica do Norte. \"American Beauty\" supuxo o primeiro debut no cine do aclamado director de teatro Sam Mendes, que fora cortexado despois das exitosas produci\u00f3ns dos musicais \"Oliver!\" e \"Cabaret\". Malia isto, Mendes obtivo o posto despois de que outros vinte \"A-list\" directores rexeitasen a oportunidade.\nSinopse.\nA pel\u00edcula trata da vida de Lester Burnham, de 42 anos, un executivo de publicidade de Chicago e pai de familia. \u00d3 principio, esc\u00f3itase a Lester describindo a s\u00faa contorna e a s\u00faa familia, que \u00e9 un desastre. A s\u00faa esposa Carolyn \u00e9 unha ambiciosa vendedora inmobiliaria \u00e1 que s\u00f3 lle importa o \u00e9xito profesional. A s\u00faa filla Jane, de 16 anos, \u00e9 unha t\u00edpica adolescente ap\u00e1tica e con complexos que se queixa do seu pai porque non lle presta suficiente atenci\u00f3n e porque, segundo ela, \u201cnon \u00e9 normal\u201d. Lester di: \"Janie \u00e9 unha t\u00edpica adolescente: enfadada, insegura e confusa. Gustar\u00edame dicirlle que todo isto pasar\u00e1, pero non quero mentirlle\". Jane e Lester levan tempo sen falarse.\nLester descr\u00edbese como un perdedor, aburrido, algu\u00e9n f\u00e1cil de esquecer. Pero a s\u00faa vida vai sufrir un cambio radical...\nTemas.\nPor outro lado, a familia Fitts est\u00e1 sometida \u00f3 despotismo do pai, Frank Fitts, antigo coronel da Mari\u00f1a, que a goberna con man de ferro. O Coronel Fitts \u00e9 un maltratador que ten completamente anulada a s\u00faa esposa, e incluso propina \u00f3 seu fillo Ricky tundas brutais, chegando a ter que ser hospitalizado."}
{"id": "45193", "revid": "85894", "url": "https://gl.wikipedia.org/wiki?curid=45193", "title": "Ana Mar\u00eda R\u00edos", "text": "Ana Mar\u00eda R\u00edos Bemposta, nada en Arcade, Soutomaior, en 1979, \u00e9 unha peiteadora que se fixo famosa logo de ser retida en Canc\u00fan (M\u00e9xico) por presunto contrabando de armas.\nA detenci\u00f3n.\nAna Mar\u00eda R\u00edos foi detida na alf\u00e1ndega do aeroporto mexicano de Canc\u00fan o 9 de outubro de 2006, ao seu regreso da l\u00faa de mel, que pasara naquela cidade co seu home, Marcos Dasilva Bouz\u00f3n. Na s\u00faa bolsa de viaxe, a polic\u00eda mexicana atopara balas de diversos calibres, d\u00faas delas percutidas, e un detonador M1 que adoita usar o ex\u00e9rcito mexicano. Ana Mar\u00eda R\u00edos defendeu en todo momento desco\u00f1ecer quen colocou esa munici\u00f3n na s\u00faa equipaxe, e algunhas hip\u00f3teses sinalan a posibilidade de que fose un engado para realizar unha operaci\u00f3n delitiva realmente seria na mesma alf\u00e1ndega.\nDurante os d\u00edas seguintes creouse unha grande expectaci\u00f3n na s\u00faa vila natal e no resto de Galiza, e convocouse o 15 de outubro de 2006 unha manifestaci\u00f3n en Arcade que congregou a 2.500 persoas e \u00e1 que asistiron diversos representantes pol\u00edticos, en apoio de Ana Mar\u00eda R\u00edos e solicitando a s\u00faa liberaci\u00f3n. Logo de 12 d\u00edas, o 21 de outubro, Ana Mar\u00eda R\u00edos foi liberada provisionalmente polas autoridades mexicanas logo de pagar unha fianza de 1600 euros. En decembro, a xustiza mexicana declarouna definitivamente inocente.\nA sona.\nLogo dunhas primeiras semanas tranquilas, con algunhas declaraci\u00f3ns puntuais en medios de comunicaci\u00f3n, Ana Mar\u00eda R\u00edos f\u00edxose definitivamente famosa en xaneiro de 2007, logo de aparecer espida na portada da revista espa\u00f1ola Intervi\u00fa.\nA editorial Biblos publicou un libro sobre ela, escrito pola xornalista Mar\u00eda Jos\u00e9 Lorenzo, \"Voda, c\u00e1rcere e fama\", que foi rapidamente traducido ao espa\u00f1ol."}
{"id": "45199", "revid": "5863", "url": "https://gl.wikipedia.org/wiki?curid=45199", "title": "Truman Capote", "text": "Truman Garc\u00eda Capote, nado en Nova Orle\u00e1ns o 30 de setembro de 1924 e finado nos \u00c1nxeles o 25 de agosto de 1984, foi un xornalista e escritor estadounidense, principalmente co\u00f1ecido pola s\u00faa novela-documento \"In Cold Blood\" (1966) e \"Breakfast at Tiffany's\" (1958).\nTraxectoria.\nNado como Truman Streckfus Persons, adoptar\u00eda o nome do segundo marido da s\u00faa nai, Garc\u00eda Capote. Na s\u00faa infancia viviu nas granxas do sur dos Estados Unidos e, segundo as s\u00faas propias palabras, empezou a escribir para mitigar o illamento sufrido durante a s\u00faa infancia. Estudou no Trinity School e no St. John's Academy de Nova York. Aos 17 anos xa era un consumado xornalista: traballa para a revista \"The New Yorker\". Con 21 anos abandona a revista e publica o relato \"Miriam\" na revista \"Mademoiselle\", premiado co Premio O'Henry. A cr\u00edtica l\u00f3uvao sen reservas e consid\u00e9rao un disc\u00edpulo de Edgar Allan Poe. En 1948 aos 23 anos publ\u00edcase a s\u00faa primeira novela, \"Other Voices, Other Rooms\", unha das primeiras novelas en que se suscita de forma aberta o tema da homosexualidade. Outras novelas s\u00faas incl\u00faen son \"The Grass Harp\" (1951) e \"The Muses Are Heard\" (1956), ademais da famosa \"Breakfast at Tiffany's\" (1958), que foi adaptada ao cine por Blake Edwards, con Audrey Hepburn no papel de Holly Golightly.\nA s\u00faa novela \"In Cold Blood\" \u00e9 o seu traballo m\u00e1is co\u00f1ecido. Con el acu\u00f1ou o termo \"non-fiction-novel\" e creou un referente para o que logo foi o Novo Xornalismo americano. A novela, publicada tras 5 anos de investigaci\u00f3n, conta o suceso real do asasinato da familia Clutter, e foi levada ao cine en 1967 por Richard Brooks. Do libro vend\u00e9ronse m\u00e1is de trescentos mil exemplares, permanecendo na lista dos libros m\u00e1is vendidos do \"New York Times\" durante trinta e sete semanas.\nAs s\u00faas relaci\u00f3ns co cine estend\u00e9ronse ademais \u00e1 escritura de gui\u00f3ns, entre os que destaca o de \"The Innocents\", de Jack Clayton (1961). Ata interpretou un papel en \"Murder by Death\" (Robert Moore, 1976).\nNa d\u00e9cada de 1950 renovou a s\u00faa actividade xornal\u00edstica realizando entrevistas para a revista \"Playboy\".\n\u00c9xito nos medios.\nUn dos m\u00e1is exc\u00e9ntricos personaxes de Truman Capote foi el mesmo. O seu \u00e9xito literario foi acompa\u00f1ado dun grande \u00e9xito social, o que lle permitiu tratar con intimidade a boa parte da aristocracia neoiorquina da s\u00faa \u00e9poca. As s\u00faas relaci\u00f3ns coa alta sociedade romp\u00e9ronse definitivamente cando publicou alg\u00fans cap\u00edtulos da s\u00faa novela inconclusa \"Answered Prayers: The Unfinished Novel\", na que aireaba vivencias \u00edntimas dalg\u00fans dos seus amigos m\u00e1is famosos apenas disfrazados de personaxes de ficci\u00f3n. El falaba desta novela como da s\u00faa grande obra, para a que tomara como modelo ao Marcel Proust de \"\u00c1 busca do tempo perdido\".\nNo desgarrador autorretrato do autor e o seu imaxinario xemelgo, do seu libro \"Music for Chameleons\" dic\u00eda de si mesmo \"Son alc\u00f3holico. Son drogadicto. Son homosexual. Son un xenio.\", frase que desde ent\u00f3n se asocia con el. Este libro, \u00faltimo da s\u00faa bibliograf\u00eda, \u00e9 unha colecci\u00f3n de relatos, no que a novela central, \"Handcarved Coffins\" \u00e9 unha clara representaci\u00f3n do esp\u00edrito xornal\u00edstico do autor.\nOutros libros seus son a colecci\u00f3n de contos \"A Tree of Night and Other Stories\" (1949) ou a colecci\u00f3n de entrevistas \"The Duke in His Domain\", entre outros.\nA s\u00faa depresi\u00f3n levouno a un proceso de autodestruci\u00f3n, dependendo cada vez m\u00e1is dos psicof\u00e1rmacos que, combinados co alcol, deterioraron a s\u00faa sa\u00fade e as s\u00faas relaci\u00f3ns con todos os seus amigos, ata morrer por sobredose en 1984."}
{"id": "45203", "revid": "85894", "url": "https://gl.wikipedia.org/wiki?curid=45203", "title": "Matur\u00edn", "text": " \nMatur\u00edn \u00e9 unha cidade que \u00e9 a capital do Estado Monagas, Venezuela.\nXeograf\u00eda.\nMatur\u00edn \u00e9rguese sobre unha meseta situada no centro do estado de Monagas e na ribeira sur do R\u00edo Guarapiche. O clima de Matur\u00edn \u00e9 tropical e h\u00famido. Matur\u00edn ten 450.000 habitantes.\nHistoria.\nA cidade foi fundada polo misioneiro espa\u00f1ol Lucas de Zaragoza o 7 de decembro de 1760. Matur\u00edn foi destru\u00edda na guerra da independencia da Venezuela polo xeneral espa\u00f1ol Tom\u00e1s Jos\u00e9 Morales en 1814. Matur\u00edn foi refundada polos seus mesmos habitantes dous anos despois. No s\u00e9culo XX produciuse un crecemento demogr\u00e1fico en Matur\u00edn como consecuencia da produci\u00f3n de petr\u00f3leo nuns lugares pr\u00f3ximos \u00e1 Matur\u00edn.\nEconom\u00eda.\nMatur\u00edn ten moitos comercios, bancos e poucas industrias manufactureiras. Pastor C.A. \u00e9 unha industria de derivados l\u00e1cteos. A cidade ten o Aeroporto Internacional Jos\u00e9 Tadeo Monagas.\nCentros de ensino.\nO Liceo Miguel Jos\u00e9 Sanz \u00e9 o liceo m\u00e1is antigo de Matur\u00edn. Foi constru\u00eddo a partir de 1951. Outros centros de ensino destacables son o Liceo Francisco Isnardi (fundado no ano 1959) e a Escola Rep\u00fablica del Uruguay.\nMatur\u00edn ten estas universidades e instituci\u00f3ns universitarias p\u00fablicas: \nAs universidades e as instituci\u00f3ns universitarias privadas son: \nLugares de interese:.\nA Praza Bol\u00edvar \u00e9 a praza m\u00e1is antiga de Matur\u00edn. Situada fronte \u00e1 praza est\u00e1 o Palacio do Goberno (terminado en 1949).\nA Igrexa de San Sim\u00f3n \u00e9 a m\u00e1is antiga de Matur\u00edn. Foi constru\u00edda entre o 1884 e o 1887. Est\u00e1 situada fronte \u00e1 Praza Bol\u00edvar.\nNuestra Se\u00f1ora del Carmen (situada na Avenida Bol\u00edvar) \u00e9 unha catedral rom\u00e1nica.\nAmana de Tamarindo \u00e9 unha aldea (pr\u00f3xima \u00e1 Matur\u00edn) onde naceu o xeneral Jos\u00e9 Tadeo Monagas, heroe da independencia e presidente da Venezuela.\nParques.\nLa Guaricha (situado na Avenida Ra\u00fal Leoni) \u00e9 o parque zool\u00f3xico de Matur\u00edn. Outros parques son: o Parque Menca de Leoni (situado na Avenida Juncal), o Parque Andr\u00e9s Eloy Blanco, o Parque Padilla Ron (situado no barrio Las Cocuizas), o Parque R\u00f3mulo Betancourt (situado na Avenida Universidade), o Parque dos Guaritos (situado no barrio Los Guaritos).\nMuseos, teatros.\nO Complexo Cultural de Matur\u00edn ten a Escola de Arte Eloy Palacios. Est\u00e1 previsto a pr\u00f3xima construci\u00f3n do Museo de Arte Contempor\u00e1nea Mateo Manaure e un teatro.\nA Casa da Cultura \u00e9 un teatro situado na Avenida Bol\u00edvar.\nO Museo Etnogr\u00e1fico de Matur\u00edn \u00e9 un museo sobre as tradici\u00f3ns e artes dos pobos ind\u00edxenas do Estado Monagas.\nOutros lugares de interese son a Galer\u00eda de Arte (situada na Avenida Bol\u00edvar) e o Muses da Radio (situado na r\u00faa Monagas).\nDeporte.\nO Complexo Deportivo de Matur\u00edn \u00e9 un lugar que ten moitas instalaci\u00f3ns para os deportes. Est\u00e1 situado na Avenida Ra\u00fal Leoni.\nMonagas Sport Club, creado en 1988, \u00e9 o club de f\u00fatbol de Matur\u00edn. Gatos de Monagas \u00e9 o equipo de baloncesto da cidade."}
{"id": "45205", "revid": "1131", "url": "https://gl.wikipedia.org/wiki?curid=45205", "title": "Carballi\u00f1o", "text": "O top\u00f3nimo galego Carballi\u00f1o pode referirse a:"}
{"id": "45207", "revid": "89787", "url": "https://gl.wikipedia.org/wiki?curid=45207", "title": "Islam", "text": "O islam (en , ') ou islamismo\"' \u00e9 unha relixi\u00f3n monote\u00edsta abrah\u00e1mica cuxo dogma bas\u00e9ase no libro do Cor\u00e1n, o cal establece como premisa fundamental para os seus crentes que \u00abNon hai m\u00e1is deus que Al\u00e1 e que Mahoma \u00e9 o \u00faltimo mensaxeiro de Al\u00e1\u00bb. A palabra \u00e1rabe \"Allah\", galeguizada como Al\u00e1, significa \"Deus\" e a s\u00faa etimolox\u00eda \u00e9 a mesma da palabra sem\u00edtica \"El\" (\u05d0\u05dc), coa que se nomea a Deus na Biblia. Os eruditos isl\u00e1micos definen ao islam como: \u00abA submisi\u00f3n a Deus o Alt\u00edsimo a trav\u00e9s do monote\u00edsmo, a obediencia e o abandono da idolatr\u00eda\u00bb. O libro sagrado do islam \u00e9 o Cor\u00e1n, ditado por Al\u00e1 a Mahoma a trav\u00e9s de Yibril (o Arcanxo Gabriel). Os seguidores do islam denom\u00ednanse musulm\u00e1ns (do \u00e1rabe \"muslim\" \u0645\u0633\u0644\u0645, 'que se somete'). Testemu\u00f1an que Mahoma \u00e9 o \u00faltimo dos profetas enviados por Deus e selo da Profec\u00eda.\nO islam, \u00e1 semellanza do xuda\u00edsmo e do cristianismo, descende da tradici\u00f3n relixiosa do patriarca b\u00edblico Abraham, e \u00e9 clasificado como unha relixi\u00f3n abrah\u00e1mica. O islam non nega o xuda\u00edsmo nin o cristianismo sen\u00f3n que considera esas relixi\u00f3ns monote\u00edstas como parte da s\u00faa herdanza e consideran que Ad\u00e1n foi o primeiro musulm\u00e1n. Ademais do Cor\u00e1n, os musulm\u00e1ns de tradici\u00f3n sunnita seguen as\u00ed mesmo os hadices e a sunna do profeta Mahoma, que conforman o \"Rexistro hist\u00f3rico das acci\u00f3ns e os ensinos do Profeta\". Aceptan como libros sagrados a Tor\u00e1 (o Antigo Testamento dos cristi\u00e1ns), os Libros de Salom\u00f3n e os Evanxeos (o Novo Testamento). Te\u00f1en como profetas, entre outros, a Ad\u00e1n, No\u00e9, Abraham, Mois\u00e9s, Salom\u00f3n e Xes\u00fas.\nEn 2010 calcul\u00e1banse en case 1600 mill\u00f3ns de seguidores do islam que son maior\u00eda en 49 pa\u00edses, arredor dun 87/90% dos musulm\u00e1ns son sunnitas e o 10/13% xi\u00edtas. Segundo o Vaticano, o islam (conxuntamente con todas as s\u00faas ramificaci\u00f3ns) \u00e9 a relixi\u00f3n m\u00e1is estendida do mundo, xa que recentemente superou o n\u00famero de cat\u00f3licos, e a segunda relixi\u00f3n do mundo se se s\u00famase o n\u00famero de fieis das distintas confesi\u00f3ns do cristianismo.\nO islam xurdiu coa predicaci\u00f3n de Mahoma no ano 622 na Meca (na actual Arabia Saudita). Baixo o liderado de Mahoma e os seus sucesores, o islam estendeuse rapidamente. Existe discrepancia entre os musulm\u00e1ns e non musulm\u00e1ns de se se estendeu por imposici\u00f3n relixiosa ou militar, ou por conversi\u00f3n dos pobos ao islam. As ensinanzas de Mahoma est\u00e1n contidos no Cor\u00e1n, ou Alcor\u00e1n (\"Qur'an\", \"recitaci\u00f3n\" en \u00e1rabe). Os musulm\u00e1ns acreditan que Mahoma recibiu estas ensinanzas de Al\u00e1 (a palabra \u00e1rabe para Deus), por intermedio do anxo \"Xibreel\" (Arcanxo Gabriel) que Mahoma despois recitou para que outros pasasen a escrito, xa que era analfabeto segundo considera a tradici\u00f3n isl\u00e1mica, convert\u00e9ndose no mensaxeiro do islam. Al\u00e9n do Cor\u00e1n, incl\u00faense entre os conceptos e pr\u00e1cticas relixiosas os piares do islam, cinco para os sunnitas: profesi\u00f3n de fe (non hai m\u00e1is deus que Al\u00e1 e Mahoma \u00e9 o seu profeta), orar cinco veces por d\u00eda, a esmola, o xax\u00fan no Ramad\u00e1n e a peregrinaci\u00f3n \u00e1 Meca que os xi\u00edtas imam\u00eds incl\u00faen entre as derivaci\u00f3ns da fe xunto con outras pr\u00e1cticas; os ditos e acci\u00f3ns de Mahoma tal como se recolle no corpus dos hadith, distintos segundo a tradici\u00f3n sunnita e a xi\u00edta e que para os sunnitas conforman a sunna, que clarifican e explican as ensinanzas de Mahoma e que forman o \"Rexistro hist\u00f3rico das acci\u00f3ns e as ensinanzas do Profeta\".\nAo contrario do xuda\u00edsmo e do cristianismo, o islam non atravesou un per\u00edodo de gran reforma ou reformulaci\u00f3n fundamental.\nPara a maior\u00eda dos musulm\u00e1ns o islam non \u00e9 s\u00f3 unha relixi\u00f3n sen\u00f3n un xeito de vida, un sistema que d\u00e1 instruci\u00f3ns que se relacionan con todos os aspectos da actividade humana, sexan pol\u00edticos, sociais, financeiros, legais, militares ou interpersoais pero entre os crentes hai diversos graos de observancia, para uns \u00e9 un asunto privado mentres para outros \u00e9 a base de todo o seu sistema de relaci\u00f3ns .\nEtimolox\u00eda e significado.\nA palabra \"Isl\u0101m\", da ra\u00edz tril\u00edtera s-l-m, deriva do verbo \u00e1rabe \"aslama\", que significa literalmente \u2018aceptar, renderse ou someterse\u2018. As\u00ed, o islam representa a aceptaci\u00f3n e sometemento ante Deus. Os fieis deben demostrar a s\u00faa submisi\u00f3n vener\u00e1ndoo, seguindo estritamente as s\u00faas ordes e abolindo o polite\u00edsmo. En palabras do arabista Pedro Mart\u00ednez Mont\u00e1vez: \nA palabra est\u00e1 dada por numerosos significados no Cor\u00e1n. Nalg\u00fans vers\u00edculos (\"ayat\" \u0622\u064a\u0627\u062a \u02be\u0101y\u0101tun), a calidade do islam como unha convicci\u00f3n interna \u00e9 acentuada: \u00abA quen queira que Deus se desexe dirixir, el ampliar\u00e1 o seu peito ao islam\u00bb. Outros versos conectan a palabra \"isl\u0101m\" e \"d\u012bn\" (traducido usualmente como 'relixi\u00f3n' ou 'fe'): \u00abHoxe, perfeccionei a s\u00faa relixi\u00f3n \"(d\u012bn)\" para vostede; completei a mi\u00f1a bendici\u00f3n sobre vostede; aprobei o islam para a s\u00faa relixi\u00f3n.\u00bb A\u00ednda, algunhas facci\u00f3ns describen o islam como unha acci\u00f3n de devolver a Deus, m\u00e1is que soamente unha afirmaci\u00f3n verbal de fe.\nCon frecuencia conf\u00fandense os significados de palabras ou termos como \u00e1rabe, musulm\u00e1n, isl\u00e1mico e islamista, que te\u00f1en significados distintos; para aclarar os significados destas palabras poden consultarse diversas referencias bibliogr\u00e1ficas.,\nDoutrina do islam.\nXi\u00edta.\nA teolox\u00eda xi\u00edtas cont\u00e9n cinco principios da relixi\u00f3n co\u00f1ecida como Principios da relixi\u00f3n e ademais dos tres dos sunnitas cren noutros dous, \u00e9 dicir: \"Tawhid\" (Monote\u00edsmo), \"Nubuwwah\" (Profec\u00eda), \"Maad\" (O D\u00eda da Resurrecci\u00f3n), \"Imamah\" (Liderado), \"Adl\" (Xustiza).\nSunn\u00ed.\nSegundo a opini\u00f3n sunnita a doutrina isl\u00e1mica ten cinco alicerces na s\u00faa fe que forman parte das acci\u00f3ns interiores dos musulm\u00e1ns. Os alicerces principais son:\nAos cinco alicerces da concepci\u00f3n sunnita engaden alg\u00fans o sexto alicerce do \"xihad\" ou \"esforzo\" na defensa da fe. En termos estritamente relixiosos, ent\u00e9ndese fundamentalmente como un esforzo espiritual interior de cada crente por vivificar a s\u00faa fe e vivir de acordo con ela. A isto ch\u00e1maselle \"xihad maior\", mentres que existe unha \"xihad menor\" que consiste en predicar o islam ou defendelo dos ataques. Deste \u00faltimo concepto nace a idea de xihad como loita ou guerra, que se popularizou en todo o mundo.\nAdemais, conforme ao Cor\u00e1n todos os musulm\u00e1ns te\u00f1en que crer en Deus, nos seus anxos, nos seus libros, nos seus profetas, na predestinaci\u00f3n e na pr\u00f3xima vida.\nDeus.\nA crenza na existencia de Deus \u00e9 un principio com\u00fan entre todas as doutrinas divinas, e basicamente, a diferenza substancial e fundamental entre unha persoa relixiosa -calquera sexa a doutrina que practique e un individuo materialista, radica nesta cuesti\u00f3n.\nDeus no Cor\u00e1n nom\u00e9ase a si mesmo como \"Allah\", nome derivado da ra\u00edz sem\u00edtica El. A\u00ednda que o termo \u00e9 co\u00f1ecido en Occidente como referencia ao Deus musulm\u00e1n, para os falantes do \u00e1rabe (de calquera relixi\u00f3n, inclu\u00eddos cristi\u00e1ns e xudeus) empr\u00e9gase como referencia a \"Deus\".\nA crenza en Deus dentro do islam consiste en catro aspectos:\nDado que se trata do mesmo Deus dos cristi\u00e1ns e xudeus, as calidades que os musulm\u00e1ns lle atrib\u00faen son basicamente as mesmas que lle atrib\u00faen aqueles, pero hai diferenzas considerables. \u00c9 salientable, con todo, que o islam, \u00e1 semellanza do xuda\u00edsmo pero afast\u00e1ndose do cristianismo, insiste na s\u00faa radical unidade \"(tawhid)\", ou sexa, que \u00e9 un e non ten diversas persoas (como afirma en cambio a maior\u00eda das correntes cristi\u00e1s co dogma da Trindade) no seu car\u00e1cter incomparable e irrepresentable.\nO islam ref\u00edrese a Deus tam\u00e9n con outros noventa e nove nomes, que son outros tantos ep\u00edtetos referidos a calidades de Deus, tales como O Clemente (Al-Rahm\u0101n), O Apreciad\u00edsimo (Al-'Az\u012bz), O Creador (Al-J\u0101liq). O conxunto dos 99 nomes de Al\u00e1 recibe en \u00e1rabe o nome de \"al-asm\u0101' al-husn\u00e0\" ou \u2018os m\u00e1is belos nomes\u2018, alg\u00fans dos cales foron utilizados as\u00ed mesmo por cristi\u00e1ns e xudeus ou designaron a deuses da Arabia preisl\u00e1mica. Algunhas tradici\u00f3ns afirman que existe un cent\u00e9simo nome que permanece incognoscible, que \u00e9 obxecto de especulaci\u00f3ns m\u00edsticas, e que se define nalgunhas ocasi\u00f3ns como o Nome Inmenso \"(ism al-'Azam)\", ou como o Nome da Esencia, figura que existe igualmente no xuda\u00edsmo, e que ha ter unha grande importancia no sufismo. Outras veces, util\u00edzase simplemente a palabra \"rabb\" (se\u00f1or).\nMahoma dixo que Deus ti\u00f1a 99 nomes; neste vers\u00edculo do Cor\u00e1n menci\u00f3nanse alg\u00fans:\nMonote\u00edsmo contra polite\u00edsmo.\nTodos os eruditos isl\u00e1micos din que a orde m\u00e1is importante que Deus d\u00e1 ao home \u00e9 que este reco\u00f1eza a s\u00faa absoluta unicidade (en \u00e1rabe: \u062a\u0648\u062d\u064a\u062f Tawhid) e isto significa que o adore unicamente a El, e esta adoraci\u00f3n non \u00e9 v\u00e1lida excepto do monote\u00edsta, polo tanto Mahoma divulgou a s\u00faa mensaxe entre homes que ti\u00f1an diferentes tipos de adoraci\u00f3n: alg\u00fans adoraban anxos, outros adoraban profetas e homes piadosos, outros adoraban \u00e1rbores, pedras, e entre eles hab\u00eda quen adoraba o sol e a l\u00faa. A todos eles o Profeta reprendeulles os seus actos invit\u00e1ndoos ao islam sen facer distinci\u00f3n ningunha.\nA maior\u00eda dos vers\u00edculos do Cor\u00e1n sobre esta materia salientan a Unidade de Deus con respecto \u00e1 Creaci\u00f3n, as ordes (a direcci\u00f3n do mundo) e o culto. Primeiro chaman a atenci\u00f3n do home ao feito de que soamente Deus \u00e9 o Creador do mundo. Soamente El ten a autoridade soberana sobre o mesmo. Logo extraen a conclusi\u00f3n de que soamente El merece ser adorado.\nO Cor\u00e1n refuta a teor\u00eda da pluralidade de deuses do seguinte xeito:\nSe o mundo tivese m\u00e1is dun creador, as relaci\u00f3ns subsecuentes estar\u00edan limitadas a asumir unha das seguintes formas:\nAnxos.\nOs anxos son criaturas que constit\u00faen un intermedio entre Deus e este mundo visible e Deus encargoulles os asuntos do mundo da existencia e a lexislaci\u00f3n. Os anxos son servos honorables que nunca desobedecen a Deus no que lles ordena. Todo o que lles manda l\u00e9vano a cabo.\nA fe nos anxos dentro do islam consiste en:\nLibros revelados.\nA fe nos libros revelados dentro do islam comprende:\nHistoria do islam.\nArabia preisl\u00e1mica.\nArabia antes de Mahoma estaba escasamente poboada por habitantes de fala \u00e1rabe. Alg\u00fans eran bedu\u00ednos, pastores n\u00f3mades organizados por tribos. Alg\u00fans eran agricultores, que viv\u00edan en oasis no norte, ou nas \u00e1reas m\u00e1is f\u00e9rtiles e densas no sur (no que se co\u00f1ece agora como Iemen e Om\u00e1n). Nese tempo, a maior\u00eda dos \u00e1rabes eran seguidores das relixi\u00f3ns polite\u00edstas, a\u00ednda que unhas poucas tribos segu\u00edan o xuda\u00edsmo, o cristianismo (inclu\u00eddo o nestorianismo) ou zoroastrianismo. A cidade da Meca era un centro relixioso para alg\u00fans polite\u00edstas \u00e1rabes do norte, pois conti\u00f1a o muro sagrado do Zamzam e un pequeno templo, a Kaaba.\nAuxe do califato (632-750).\nA historia do islam comeza na Arabia no s\u00e9culo VII coa predicaci\u00f3n do profeta Mahoma, seguida da violenta conquista dos maiores Estados da \u00e9poca: o imperio persa sas\u00e1nida, boa parte do Imperio romano e o reino visigodo.\nOmar foi sucedido por Uthman ibn Affan, outro dos primeiros seguidores de Mahoma. Baixo Uthman, o Novo califato viuse sumido nunha guerra civil \u00e1 que se chamou a Fitna, ou desorde. Moitos dos familiares e primeiros seguidores de Mahoma estaban descontentos con Uthman, porque sent\u00edan que estaba favorecendo indebidamente os seus parentes e actuando menos como un l\u00edder relixioso e m\u00e1is parecido a un rei. Soldados rebeldes mataron a Uthman e ofreceron o liderado a Ali ibn Abi Talib, o primo e xenro de Mahoma. O per\u00edodo do califato de Ali ibn Abi Talib foi aquel en que asumiu directamente a carga e direcci\u00f3n da comunidade. Foi unha etapa extremadamente importante para o Estado Isl\u00e1mico pois intentou, nun lapso de tempo moi curto, po\u00f1er en pr\u00e1ctica a s\u00faa concepci\u00f3n de goberno, da sociedade civil, dos lazos que un\u00edan os seus membros as\u00ed como da s\u00faa concepci\u00f3n da vida doutrinaria, intelectual e espiritual da comunidade. Ali morreu nas mans dun asasino carix\u00ed, e os omeias reclamaron o califato. Eles lograron reter o liderado da maior\u00eda dos musulm\u00e1ns por varias xeraci\u00f3ns, pero salvo por un breve per\u00edodo, nunca volveron gobernar sobre un imperio isl\u00e1mico non dividido. A fe isl\u00e1mica diverxeu tam\u00e9n, separ\u00e1ndose nas principais de hoxe en d\u00eda: os sunnitas e os xi\u00edtas.\nNa historia do islam existen diversas dinast\u00edas que se disputaron os califatos ou o liderado do islam e moitos estados isl\u00e1micos que ofrec\u00edan unha m\u00ednima ou ningunha obediencia ao califa.\nNo entanto, o imperio dos califas abas\u00eds e o dos turcos selx\u00facidas cont\u00e1banse entre os m\u00e1is poderosos da s\u00faa \u00e9poca. Logo da desastrosa derrota dos bizantinos na batalla de Manzikert en 1071, a Europa cristi\u00e1 levou a cabo diversas cruzadas. Trala primeira cruzada, os occidentais lograron capturar e gobernar por alg\u00fan tempo Xerusal\u00e9n. Saladino, con todo, restableceu a unidade isl\u00e1mica no Oriente Pr\u00f3ximo e derrotou aos xi\u00edtas fatim\u00eds.\nEntre os s\u00e9culos XIV e o XVII, un dos m\u00e1is poderosos imperios foi o Imperio de Mal\u00ed, cuxa capital era Tombouctou. Con todo, esta cultura estivo profundamente pautada pola \u00e1rabe (ata no idioma), non sendo realmente orixinal. \nNo s\u00e9culo XVIII, houbo tres grandes imperios musulm\u00e1ns: o otom\u00e1n en torno a Turqu\u00eda, Oriente Pr\u00f3ximo, o mar Mediterr\u00e1neo e os Balc\u00e1ns; o safav\u00ed en Ir\u00e1n, Iraq, a Armenia hist\u00f3rica, o C\u00e1ucaso e Afganist\u00e1n; e o mogol no Indost\u00e1n. No s\u00e9culo XIX, estes imperios caeran baixo a dominaci\u00f3n do poder pol\u00edtico e econ\u00f3mico de Europa. Logo da primeira guerra mundial, o remanente do Imperio otom\u00e1n foi dividido en protectorados ou esferas de influencia europeas. O islam e o poder pol\u00edtico do islam experimentaron un rexurdimento no s\u00e9culo XX, en boa medida grazas ao petr\u00f3leo. Con todo, as relaci\u00f3ns entre occidente e certo n\u00famero de estados de maior\u00eda musulm\u00e1 seguen sendo precarias cando non tensas.\nTempos modernos (1918-presente).\nLogo das perdas posteriores \u00e1 primeira guerra mundial, os restos do Imperio otom\u00e1n son esparexidos cos protectorados europeos. Desde ent\u00f3n a maior\u00eda das sociedades musulm\u00e1s convert\u00e9ronse en naci\u00f3ns independentes, e adquiriron prominencia novos temas, como a riqueza petroleira e as relaci\u00f3ns co estado de Israel.\nO islam contempor\u00e1neo.\nA\u00ednda que o m\u00e1is famoso movemento do islam en tempos recentes foi o fundamentalismo isl\u00e1mico, existen diversas correntes liberais que ven como alternativa o ali\u00f1ar ao islam cos tempos contempor\u00e1neos.\nEste movemento non est\u00e1 dirixido a cuestionar os fundamentos do islam, sen\u00f3n que trata de aclarar malas interpretaci\u00f3ns ou abrir paso \u00e1 renovaci\u00f3n do islam como un centro moderno de pensamento e liberdade.\nA poboaci\u00f3n musulm\u00e1 actual.\nSegundo o World Factbook da CIA, no ano 2005 o islam era a segunda relixi\u00f3n con m\u00e1is seguidores no mundo, un 19,9% da poboaci\u00f3n mundial. \u00c9 as\u00ed mesmo a relixi\u00f3n que est\u00e1 crecendo m\u00e1is rapidamente, feito atribu\u00edble principalmente ao maior crecemento demogr\u00e1fico nos pa\u00edses musulm\u00e1ns, as\u00ed como \u00e1s conversi\u00f3ns ao islam como relixi\u00f3n monote\u00edsta.\nA poboaci\u00f3n musulm\u00e1 est\u00edmase que excede os 1.200 mill\u00f3ns de persoas. Soamente o 18% dos musulm\u00e1ns son etnicamente \u00e1rabes; outro 20% at\u00f3pase na rexi\u00f3n do sur do S\u00e1hara en \u00c1frica, e o 30% no subcontinente indio (sumando os fieis de Paquist\u00e1n, Bangladesh e a India). O pa\u00eds coa maior poboaci\u00f3n de musulm\u00e1ns do mundo \u00e9 Indonesia, con case 200 mill\u00f3ns de fieis. Tam\u00e9n hai importantes grupos musulm\u00e1ns en China, Europa, Asia Central e Rusia.\nEn Europa, Austria foi o primeiro pa\u00eds en reco\u00f1ecer o islam como unha das s\u00faas relixi\u00f3ns oficiais, mentres que Francia \u00e9 o pa\u00eds europeo con maior poboaci\u00f3n de musulm\u00e1ns: 6 mill\u00f3ns, que representan un 10% da s\u00faa poboaci\u00f3n total.\nO islam en Latinoam\u00e9rica e Espa\u00f1a.\nDise que escravos que chegaron a Am\u00e9rica cos conquistadores espa\u00f1ois introduciron o islam nesta rexi\u00f3n, establec\u00e9ronse en pa\u00edses como Brasil, Venezuela, Panam\u00e1 e Colombia.\nEn Espa\u00f1a hai ao redor dun mill\u00f3n de musulm\u00e1ns, mentres que a maior comunidade de musulm\u00e1ns en Latinoam\u00e9rica at\u00f3pase no Brasil. Na Arxentina est\u00e1 localizado o Centro Isl\u00e1mico Rei Fahd que \u00e9 o maior de Latinoam\u00e9rica. En Colombia a Mesquita de Omar Ibn Al-Jattab en Maicao, La Guajira; en Caracas existe a mesquita Ibrahim, en M\u00e9xico a mesquita Dar as Salam, preto da cidade de M\u00e9xico e no caso de Chile, a mesquita As-Salam en Santiago, a mesquita Mohhamed VI en Coquimbo e a mesquita Bilal en Iquique.\nLugares santos.\nOs lugares santos do islam son tres: as cidades da Meca e Medina, as\u00ed como a Mesquita de Al-Aqsa en Xerusal\u00e9n.\nA Meca.\nA Meca \u00e9 a cidade a onde os musulm\u00e1ns polo menos te\u00f1en que peregrinar unha vez na s\u00faa vida se te\u00f1en a capacidade de facelo, na Biblia \u00e9 mencionada como \"Padan-aram\" (Par\u00e1n=Mecca), nela naceu Mahoma e \u00e1chase Masjid al-Haram, onde rezar nela consid\u00e9rase como ter a recompensa de 100,000 oraci\u00f3ns.\nNesta mesquita est\u00e1 localizada a Kaaba, templo constru\u00eddo polo profeta Abraham e o seu fillo Ismael, o Pozo de Zamzam, considerado por milagroso polos musulm\u00e1ns desde o tempo en que lle foi revelado a Agar, xa que prov\u00e9 a miles de persoas en todo o pa\u00eds e cada peregrino bebe del. Nos arredores at\u00f3pase Mina e o Monte Arafat, onde Mahoma pronunciou o seu serm\u00f3n de despedida fronte a m\u00e1is de 100,000 persoas e o permanecer a\u00ed est\u00e1 considerado como un alicerce na peregrinaci\u00f3n.\nMedina.\nMedina \u00e9 un lugar moi querido polos musulm\u00e1ns, xa que recibiu o profeta Mahoma, cando emigrou da Meca, d\u00e1ndolle refuxio, recibiu e aceptou a s\u00faa mensaxe, os seus habitantes foron co\u00f1ecidos como os \"Ansar\" por acollelo e facelo vencer ao islam, temas sobre os que todos os musulm\u00e1ns est\u00e1n de acordo. Mahoma transmitiu que nela duplicase a recompensa das boas acci\u00f3ns, unha oraci\u00f3n na Mesquita do profeta ten a recompensa de 1.000 oraci\u00f3ns. Tam\u00e9n dixo que \u00e1 s\u00faa entrada hai anxos que a protexen das epidemias e que lle prohibir\u00e1n a entrada ao Falso Mes\u00edas (co nome \u00e1rabe de \"Al-Dayal\") do mesmo xeito que A Meca.\nMahoma declarouna como sagrada e dixo que expulsa a mala xente como o fol da forxa expele \u00e1s impurezas do ferro, e debido \u00e1 elevada posici\u00f3n que foi concedida a esta cidade e aos seus habitantes, informou que Deus def\u00e9ndeos e mald\u00ed a todo aquel que os ameace inxustamente. Aconsellou vivir e morrer nela, dixo que a fe nesta cidade volve como unha serpe volve \u00e1 s\u00faa cova. En Medina \u00e9 onde Mahoma morreu e foi enterrado.\nMesquita de Al-Aqsa.\nAt\u00f3pase en Xerusal\u00e9n, a tradici\u00f3n musulm\u00e1 relata que \u00e9 o lugar onde Mahoma ascendeu aos ceos. No ceo f\u00f3ronlle presentados os profetas e co\u00f1eceu a Abraham, Mois\u00e9s e Xes\u00fas entre outros. Posteriormente comunicouse con Deus interpo\u00f1\u00e9ndose unha gran luz entre eles e foille establecida a oraci\u00f3n.\nA este acontecemento ch\u00e1maselle \"Al-Israh wa Al-Miray\" (\u2018viaxe nocturna e ascensi\u00f3n\u2018), o cap\u00edtulo 17 do Cor\u00e1n fala diso e o rezar na Mesquita de Al-Aqsa equivale a recompensa de 500 oraci\u00f3ns.\nTanto os xi\u00edtas como os sun\u00eds comparten certa veneraci\u00f3n e obrigaci\u00f3ns relixiosas cara a certos santuarios e lugares sagrados, como A Meca, Medina e Mesquita de Al-Aqsa pero a mesquita do Im\u00e1n Al\u00ed e a mesquita do Im\u00e1n Hussein tam\u00e9n son veneradas. Logo da Meca e Medina, Nayaf e Kerbala son as cidades m\u00e1is sagradas para os xi\u00edtas.\nS\u00edmbolos do islam.\nErroneamente adoitase pensar que o verde \u00e9 a cor do islam a\u00ednda que esta cor non ten significado relixioso alg\u00fan no islam. As\u00ed mesmo moita xente pensa que a estrela e a l\u00faa crecente simbolizan o islam, pero isto tampouco \u00e9 certo. Estes eran, simplemente, os s\u00edmbolos do imperio otom\u00e1n e non do islam.\nNo islam cren que a adoraci\u00f3n a s\u00edmbolos ou obxectos materiais vai en contra do monote\u00edsmo. Con todo, os musulm\u00e1ns a mi\u00fado usan azoras caligrafadas para decorar as mesquitas ou as s\u00faas casas propias.\nO panarabismo tradicionalmente utilizou o vermello, o branco, o verde e o negro nas bandeiras de diversos pa\u00edses de poboaci\u00f3n maioritariamente musulm\u00e1, polo que devanditas cores \u00e1s veces conf\u00fandense coas cores do islam. Estas cores poden observarse nas bandeiras de Iemen, Exipto, Sud\u00e1n, Iraq, Siria, S\u00e1hara Occidental e Palestina. A cor vermello simboliza o sangue dos m\u00e1rtires e tam\u00e9n foi a cor da dinast\u00eda haxem\u00ed. A cor branco foi empregado pola dinast\u00eda dos omeias e o verde polo califato fatim\u00ed. O negro foi a cor do califato abb\u00e1sida. O seu \u00fanico s\u00edmbolo, usado en guerras, \u00e9 a media l\u00faa.\nCalendario isl\u00e1mico.\nO calendario isl\u00e1mico comeza coa H\u00e9xira, \u00e9 dicir, a fuxida de Mahoma dende A Meca a Medina. Ese ano equivale ao 622 do calendario gregoriano. Os anos do calendario lunisolar poden ter 354 \u00f3 355 d\u00edas. Por iso, para establecer un ano isl\u00e1mico, non basta restar 622 anos ao calendario gregoriano.\nOs d\u00edas festivos isl\u00e1micos, baseados no calendario lunisolar, celebrar\u00edanse en distintas datas cada ano se os lev\u00e1semos ao calendario gregoriano.\nFestividades.\nOs musulm\u00e1ns te\u00f1en d\u00faas festividades: Eid al-Fitr (en \u00e1rabe: \u0639\u064a\u062f \u0627\u0644\u0641\u0637\u0631, 'banquete de caridade') e Eid al-Adha (en \u00e1rabe: \u0639\u064a\u062f \u0627\u0644\u0623\u0636\u062d\u0649, 'celebraci\u00f3n do sacrificio'), outros agregan o d\u00eda venres.\nEstas d\u00faas festividades cel\u00e9branas os crentes visitando os fogares e comendo os pratos especialmente coci\u00f1ados para esta ocasi\u00f3n. Todos sentan xuntos. Por tradici\u00f3n os nenos tam\u00e9n reciben agasallos, as gratificaci\u00f3ns e os doces entregados polos seus seres queridos como s\u00edmbolo de amor. A forma de desexar unha feliz festa \u00e9 pronunciando as palabras: Eid Mubarak!\nArquitectura.\nA arquitectura isl\u00e1mica \u00e9 un termo amplo que agrupa os estilos relixiosos propios da cultura isl\u00e1mica desde os tempos de Mahoma ata os nosos d\u00edas, influenciando no dese\u00f1o e construci\u00f3n de edificios e estruturas por todo o mundo. As\u00ed mesmo, a arquitectura isl\u00e1mica manifesta a adaptaci\u00f3n do estilo ar\u00e1bigo \u00e1s culturas e t\u00e9cnicas coas que toma contacto, desde a vasta achega helen\u00edstica e bizantina en Oriente Pr\u00f3ximo, \u00c1frica e Anatolia, ata o visig\u00f3tico en Al-Andalus, ou o hind\u00fa ao Oriente.\nA arquitectura isl\u00e1mica de todos os per\u00edodos e de todas as rexi\u00f3ns ten un trazo distintivo: a harmon\u00eda e a beleza. O devandito do Mensaxeiro de Deus, Muhammad: \u00abDeus \u00e9 Belo e Ama a Beleza\u00bb, fala da forte ligaz\u00f3n que existe no islam entre arte e espiritualidade.\nOs tipos principais de construci\u00f3ns da arquitectura isl\u00e1mica son a mesquita, a tumba, o palacio e o forte; a\u00ednda que tam\u00e9n destacaron edificaci\u00f3ns de menor importancia como os ba\u00f1os p\u00fablicos, as fontes e a arquitectura dom\u00e9stica.\nDise que a columna, o arco e a c\u00fapula son a \u00abSant\u00edsima Trindade\u00bb da arquitectura isl\u00e1mica, xa que as tres xuntas son caracter\u00edsticas que lle dan beleza e orixinalidade.\nHistoria.\nEn 630 o ex\u00e9rcito de Mahoma reconquistou a cidade da Meca para a tribo de Quraish. O santuario santo da Kaaba foi reconstru\u00eddo e dedicado ao islam; a reconstruci\u00f3n foi levada a cabo antes da morte de Mahoma no 632 por un n\u00e1ufrago carpinteiro abisinio no seu estilo nativo. Este santuario estivo entre os primeiros traballos de grande envergadura do islam. As paredes foron decoradas con pinturas de Xes\u00fas, Mar\u00eda, Abraham, profetas, anxos e \u00e1rbores. Despois do s\u00e9culo VIII as doutrinas do islam, baseadas no Hadiz, prohibiron o uso dese tipo de imaxes na s\u00faa arquitectura, especialmente seres humanos e animais.\nNo s\u00e9culo VII as forzas musulm\u00e1ns conquistaron extensos territorios. Unha vez que se establec\u00edan na rexi\u00f3n necesitaban un lugar onde constru\u00edr unha mesquita. O dese\u00f1o era simple, baseado na casa do profeta Mahoma, proveuse de elementos que foron incorporados, polos primeiros musulm\u00e1ns, \u00e1s novas mesquitas e a outras construci\u00f3ns ou adapt\u00e1ronos a edificios xa existentes, como igrexas, para o seu propio uso.\nCaligraf\u00eda.\nA caligraf\u00eda \u00e1rabe est\u00e1 asociada coa arte xeom\u00e9trica isl\u00e1mica do arabesco nas paredes e tam\u00e9n nos teitos das mesquitas, as\u00ed como nos textos escritos. Moitos artistas contempor\u00e1neos no mundo isl\u00e1mico debuxan base\u00e1ndose na herdanza da caligraf\u00eda \u00e1rabe para utilizar inscrici\u00f3ns e abstracci\u00f3ns caligr\u00e1ficas no seu traballo.\nO \u00e1rabe engloba nun s\u00f3 termo (\"jatt\") as noci\u00f3ns de escritura e as de caligraf\u00eda, feito que se explica polo car\u00e1cter sacro dunha lingua que \u00e9 a do Sagrado Cor\u00e1n. Poucas civilizaci\u00f3ns levaron a arte da caligraf\u00eda a un rango tan elevado como o fixeron os musulm\u00e1ns.\nA caligraf\u00eda comezou a ser a m\u00e1is venerada forma de arte isl\u00e1mica porque constit\u00fae unha ligaz\u00f3n entre a lingua dos musulm\u00e1ns e a s\u00faa relixi\u00f3n. O libro sagrado do islam, o Cor\u00e1n, tivo un rol moi importante no desenvolvemento e evoluci\u00f3n da lingua \u00e1rabe, e por extensi\u00f3n, na forma de escribir o alfabeto \u00e1rabe, \u00e9 dicir, na s\u00faa caligraf\u00eda. Proverbios e amplas pasaxes do Cor\u00e1n seguen sendo fontes activas para a caligraf\u00eda isl\u00e1mica.\nDenominaci\u00f3ns.\nNo islam hai diferentes denominaci\u00f3ns relixiosas que son esencialmente similares na crenza, pero te\u00f1en diferenzas teol\u00f3xicas e legais importantes. As maiores ramas do islam son os sunnitas (ou sunnita) e os xi\u00edtas. O sufismo non \u00e9 unha rama, sen\u00f3n unha derivaci\u00f3n esot\u00e9rica do islam. Distintas confrar\u00edas e ordes practican esta versi\u00f3n do islam.\nSunnitas.\nPreto do 90\u00a0% dos musulm\u00e1ns son sunnitas (s\u00f3 son minor\u00eda fronte aos xi\u00edtas duodecimanos en Ir\u00e1n, Iraq e L\u00edbano). Cren que Mahoma foi un profeta, un ser humano exemplar e que deben imitar as s\u00faas palabras e actos na forma m\u00e1is exacta posible, pois o Cor\u00e1n indica que o profeta Mahoma \u00e9 un bo exemplo a seguir. Os hadices describen as s\u00faas palabras e actos, constitu\u00edndo o principal alicerce da doutrina sunnita.\nXi\u00edtas.\nOs musulm\u00e1ns xi\u00edtas, a segunda rama maior do islam, difiren dos sunnitas en que rexeitan a lexitimidade dos tres primeiros califas. Seguen os preceptos de hadices diferentes aos dos sunnitas e te\u00f1en as s\u00faas propias tradici\u00f3ns legais. Os eruditos xi\u00edtas te\u00f1en maior autoridade que os sunnitas e maior amplitude para a interpretaci\u00f3n do Cor\u00e1n e dos hadices. Os im\u00e1ns desempe\u00f1an un papel fundamental na doutrina xi\u00edta. A principal vertente xi\u00edta \u00e9 a escola ya`far\u00ed (chamada as\u00ed en honra do seu fundador, Ya`far as-Sadiq) ou escola xi\u00edta duodecimana, cuxo nome deriva dos doce imams ou l\u00edderes infalibles que reco\u00f1ecen despois do falecemento de Mahoma. A\u00ednda as\u00ed, todos ten en com\u00fan a crenza en Ali ibn Abi Talib, ou imam Ali como o sucesor do Profeta, e a sucesi\u00f3n deste \u00faltimo polos seus dous fillos: primeiro o seu fillo o imam Hasan e logo o seu fillo Husayn.\nOs xi\u00edtas existen na maior\u00eda dos pa\u00edses isl\u00e1micos, pero a maior\u00eda deles at\u00f3panse en Ir\u00e1n, Iraq, Acerbaix\u00e1n, India, Paquist\u00e1n e o L\u00edbano.\nEn sentido non estrito, denom\u00ednase tam\u00e9n xi\u00edtas a seitas tales como as do grupo ismael\u00ed, entre elas os seguidores do Aga Jan, localizados principalmente no subcontinente indio, os alauitas de Siria, os za\u00eddes do Iemen etc.\nSufismo.\nO sufismo \u00e9 unha pr\u00e1ctica que ten seguidores entre os sunnitas e os xi\u00edtas. Segundo a maior\u00eda dos autores sunnitas, \u00e9 o cami\u00f1o da pr\u00e1ctica do terceiro aspecto do islam, o \"ihsan\" ou perfecci\u00f3n espiritual. Doutra banda, pode dicirse que o seu obxectivo \u00e9 o esforzo por adquirir as caracter\u00edsticas do servo ou ser humano perfecto (\"insan al-kamil\" ou \"abd al-kulli\"). Salientan varios aspectos espirituais, como o perfeccionamento da fe, o estado de lembranza divina continuo (\"dhikr\"), a purificaci\u00f3n do ego (\"nafs\") a trav\u00e9s de determinadas pr\u00e1cticas espirituais. A maior\u00eda dos seus seguidores organ\u00edzanse en confrar\u00edas (tariqa en \u00e1rabe) suf\u00edes. Con todo, hai algunhas delas que non poden inclu\u00edrse dentro desas d\u00faas ramas, como \u00e9 a bektashi ou outras, como as de aparici\u00f3n en Europa e Am\u00e9rica, que pertencen a movementos \"new age\" (\"Nova era\").\nO sufismo est\u00e1 presente no mundo isl\u00e1mico desde o seu Occidente, en pa\u00edses como Senegal, ata o seu Oriente, por exemplo Indonesia, as\u00ed como en pa\u00edses europeos ou americanos."}
{"id": "45209", "revid": "22570", "url": "https://gl.wikipedia.org/wiki?curid=45209", "title": "Aiatol\u00e1", "text": "No xi\u00edsmo un aiatol\u00e1 \u00e9 un dos t\u00edtulos m\u00e1is elevado que pode recibir o clero xi\u00edta, rec\u00edbeo aquel estudante superior hausa que chega ao grao de muxtahid e que \u00e9 experto destacado nun aspecto do islam e que obt\u00e9n a estima, respecto e admiraci\u00f3n dos seus superiores, est\u00e1 ent\u00f3n, ao dominar o ixtihad, capacitado para emitir os seus propios edictos sobre a s\u00faa especialidade fundamentados nas fontes das leis isl\u00e1micas, normalmente tam\u00e9n ensina nas escolas de ciencias isl\u00e1micas. Uns poucos dos aiatol\u00e1s chegan ao grao de \"Marja\"' ou Grande Aiatol\u00e1."}
{"id": "45213", "revid": "114", "url": "https://gl.wikipedia.org/wiki?curid=45213", "title": "XviD", "text": ""}
{"id": "45216", "revid": "23204", "url": "https://gl.wikipedia.org/wiki?curid=45216", "title": "B\u00e1cs-Kiskun", "text": "B\u00e1cs-Kiskun \u00e9 un condado administrativo h\u00fangaro (\"megye\") situado no sur de Hungr\u00eda. Foi creado trala segunda guerra mundial, cando se uniron os condados de B\u00e1cs-Bodrog e Pest-Pilis-Solt-Kiskun . O condado ten unha poboaci\u00f3n de 547.000 habitantes e unha \u00e1rea de 8.445\u00a0km\u00b2, B\u00e1cs-Kiskun \u00e9 o maior condado do pa\u00eds. A capital do condado e maior cidade \u00e9 Kecskem\u00e9t.\nLocalizaci\u00f3n.\nO condado de B\u00e1cs-Kiskun limita cos condados de Baranya, Tolna, e Fej\u00e9r ao oeste, co condado de Pest ao norte e con J\u00e1sz-Nagykun-Szolnok e Csongr\u00e1d ao leste. Polo sur fai fronteira con Serbia.\nEstrutura rexional.\nA capital e maior cidade do condado \u00e9 Kecskem\u00e9t, onde vive 1/6 da poboaci\u00f3n total. O condado de B\u00e1cs-Kiskun \u00e9 o quinto maior condado h\u00fangaro no que se refire \u00e1 poboaci\u00f3n."}
{"id": "45219", "revid": "7523", "url": "https://gl.wikipedia.org/wiki?curid=45219", "title": "Club Deportivo D\u00edter Zafra", "text": "O Club Deportivo D\u00edter Zafra \u00e9 un club de f\u00fatbol espa\u00f1ol da cidade de Zafra, na provincia de Badaxoz. Fundouse no ano 1930 e actualmente xoga no Grupo 14 da Terceira Divisi\u00f3n.\nHistoria.\nNa tempada 2011\u201312 de Terceira Divisi\u00f3n acabou no segundo posto, clasific\u00e1ndose para xogar a fase de ascenso a Segunda Divisi\u00f3n B.\nEstadio.\nO seu estadio \u00e9 o Nuevo Estadio de Zafra. Ten capacidade para albergar a 5.000 espectadores e inaugurouse o 1 de xu\u00f1o de 1972 cun partido contra o Real Madrid. As medidas do Estadio son 105 x 65 metros."}
{"id": "45220", "revid": "839", "url": "https://gl.wikipedia.org/wiki?curid=45220", "title": "Kecskem\u00e9t", "text": "Kecskem\u00e9t \u00e9 unha cidade situada no centro de Hungr\u00eda. Kecskem\u00e9t \u00e9 a oitava cidade h\u00fangara en poboaci\u00f3n e capital do condado de B\u00e1cs-Kiskun.\nLocalizaci\u00f3n.\nKecskem\u00e9t sit\u00faase a medio cami\u00f1o entre a cidade de Budapest e Szeged, 86\u00a0km dende cada unha, e case \u00e1 mesma distancia dos dous r\u00edos m\u00e1is importantes do pa\u00eds, o Danubio e o r\u00edo Tisza.\nDemograf\u00eda.\nKecskem\u00e9t pos\u00fae unha poboaci\u00f3n de 107.267 habitantes (2001). A maior\u00eda da poboaci\u00f3n \u00e9 h\u00fangara (95%), existindo pequenas comunidades de xitanos (0,8%); alem\u00e1ns (0,4%) e eslovacos (0,2%)."}
{"id": "45222", "revid": "6", "url": "https://gl.wikipedia.org/wiki?curid=45222", "title": "F\u00edsico-qu\u00edmica", "text": ""}
{"id": "45224", "revid": "56817", "url": "https://gl.wikipedia.org/wiki?curid=45224", "title": "F\u00edsica qu\u00edmica", "text": "A f\u00edsica qu\u00edmica \u00e9 a aplicaci\u00f3n da f\u00edsica \u00f3s fen\u00f3menos macrosc\u00f3picos, microsc\u00f3picos, at\u00f3micos e de part\u00edculas en sistemas qu\u00edmicos no campo da qu\u00edmica tradicional usando os principios, pr\u00e1cticas e conceptos de termodin\u00e1mica, cu\u00e1ntica, mec\u00e1nica estat\u00edstica e cin\u00e9tica. \u00c9 definida como un campo da qu\u00edmica no que varios subconceptos son aplicados, a inclusi\u00f3n da mec\u00e1nica cu\u00e1ntica \u00fasase para ilustrar a aplicaci\u00f3n da f\u00edsica qu\u00edmica \u00e1 interacci\u00f3n ou experimentaci\u00f3n en qu\u00edmica at\u00f3mica e de part\u00edculas.\nEst\u00e1 en particular referida \u00f3s estudos macromoleculares, como a maior\u00eda dos principios que usa, como os coloides.\nAs relaci\u00f3ns que tenta resolver a F\u00edsica qu\u00edmica incl\u00faen os efectos de:"}
{"id": "45226", "revid": "56817", "url": "https://gl.wikipedia.org/wiki?curid=45226", "title": "128", "text": ""}
{"id": "45227", "revid": "98629", "url": "https://gl.wikipedia.org/wiki?curid=45227", "title": "Econom\u00eda de Austria", "text": "Austria, co s\u00faa forte econom\u00eda de mercado e alto padr\u00f3n de vida, ten ligaz\u00f3ns estreitas con outros pa\u00edses da Uni\u00f3n Europea, en especial Alema\u00f1a. Ten un forte sector de servizos, un expresivo sector industrial e un sector agr\u00edcola pequeno, pero desenvolvido. O pa\u00eds tam\u00e9n est\u00e1 beneficiandose de fortes relaci\u00f3ns comerciais, especialmente no sector bancario e de seguros, cos pa\u00edses da Europa Central, Leste e Sueste.\nDespois de varios anos de forte demanda polas exportaci\u00f3ns austr\u00edacas e dun gran crecemento do nivel de emprego, a crise econ\u00f3mica mundial do 2008 trouxe unha recesi\u00f3n profunda, pero de curta duraci\u00f3n. A econom\u00eda retraiu 3,9% o 2009 pero rexistrou un crecemento de 2% en 2010 e 3% en 2011. O desemprego non creceu tanto como noutras rexi\u00f3ns da UE, en parte por mor de subvenci\u00f3ns do goberno para as empresas, que aplicaron a reduci\u00f3n da xornada de traballo, sen despedimentos. As medidas de estabilizaci\u00f3n e de est\u00edmulo, e tam\u00e9n unha reduci\u00f3n no imposto sobre a renda resultaron o crecemento do d\u00e9ficit p\u00fablico en 4,7% en 2010 e 3,6% en 2011, en comparaci\u00f3n con s\u00f3 1,8% en 2008.\nO pa\u00eds fai parte da Uni\u00f3n Europea, dende o 1 de xaneiro de 2005. \u00c9 a 36\u00aa econom\u00eda do mundo en tama\u00f1o e a 4\u00aa da UE."}
{"id": "45228", "revid": "5312", "url": "https://gl.wikipedia.org/wiki?curid=45228", "title": "Jordi Pujol", "text": "Jordi Pujol i Soley, nado en Barcelona o 9 de xu\u00f1o de 1930, \u00e9 un pol\u00edtico catal\u00e1n, l\u00edder de Converg\u00e8ncia Democr\u00e0tica de Catalunya (CDC) entre 1974 e 2003 e presidente da Generalitat dende 1980 ata 2003. \u00c9 doutor en medicina pola Universidade de Barcelona. Casado con Marta Ferrusola no ano 1956, xuntos te\u00f1en 7 fillos.\nTraxectoria.\nFranquismo.\nPujol foi arrestado en 1960 polas s\u00faas actividades antifranquistas, e foi sentenciado a sete anos de prisi\u00f3n, dos cales cumpriu dous e medio na prisi\u00f3n de Zaragoza e un de confinamento na cidade de Xirona. Liderou as campa\u00f1as contra o director de \"La Vanguardia\" Luis de Galinsoga, ou os Feitos do Palacio e \"Queremos Bispos Catal\u00e1ns\". Unha vez en liberdade, volveu \u00e1 actividade pol\u00edtica co obxectivo de organizar un movemento nacionalista catal\u00e1n. Presidiu a entidade financeira Banca Catalana a cal foi un centro de financiamento de actividades culturais catal\u00e1s, como o grupo \"Enciclop\u00e8dia Catalana, \u00d2mnium Cultural\" ou a \"Llibreria Ona\".\nFundaci\u00f3n de Converg\u00e8ncia.\nUn dos impulsores da Asemblea de Catalu\u00f1a, en 1974 foi un dos fundadores de Converg\u00e8ncia Democr\u00e0tica de Catalunya, e foi elixido secretario xeral. Foi conselleiro da Generalitat de Catalunya en tempo do presidente Josep Tarradellas.\nPresidencia da Generalitat.\nFoi elixido presidente da Generalitat en 1980, e reelixido no 1984, 1988, 1992, 1995 e 1999. No ano 2003 ao acabar o seu \u00faltimo mandato, retirouse da primeira li\u00f1a pol\u00edtica, deixando a direcci\u00f3n do partido en mans de Artur Mas."}
{"id": "45230", "revid": "23204", "url": "https://gl.wikipedia.org/wiki?curid=45230", "title": "Econom\u00eda de Hungr\u00eda", "text": "Hungr\u00eda, ao entrar \u00e1 Uni\u00f3n Europea esperaba modernizar a s\u00faa agricultura, estabilizar a s\u00faa econom\u00eda e asegurala nas crises, ampliar s\u00faas infraestruturas e recibir axuda para desenvolver as s\u00faas rexi\u00f3ns. As\u00ed como outras econom\u00edas do Leste Europeo, o pa\u00eds realizou unha transici\u00f3n dunha econom\u00eda planificada e centralizada para unha econom\u00eda de mercado, tendo hoxe un ingreso per c\u00e1pita de case dous terzos da media da UE-25. O sector privado representa hoxe m\u00e1is do 80% do PIB. A propiedade estranxeira e o investimento nas empresas h\u00fangaras est\u00e1n moi estendidos, con acumulado de investimento estranxeiro directo de m\u00e1is de US$ 70 mil mill\u00f3ns.\nA finais de 2008, coa iminente incapacidade de Hungr\u00eda para honrar o servizo da s\u00faa d\u00e9beda a curto prazo -agravada pola crise financeira global- levou o FMI, o Banco Mundial e a Uni\u00f3n Europea a elaboraren un paquete de axuda financeira \u00f3 goberno de m\u00e1is de $ 25 mil mill\u00f3ns. A recesi\u00f3n econ\u00f3mica mundial, a ca\u00edda das exportaci\u00f3ns e o baixo consumo interno e a acumulaci\u00f3n de activos fixos, agravado polas medidas de austeridade do goberno, resultou nunha retraci\u00f3n econ\u00f3mica de 6,8% en 2009. A econom\u00eda comezou a recuperarse en 2010 cun grande impulso das exportaci\u00f3ns, especialmente para Alema\u00f1a, e logrou un crecemento de aproximadamente 1,4% en 2011. A finais de 2011, o goberno recorreu ao FMI e a UE para obter un novo pr\u00e9stamo para pagar a d\u00e9beda en moeda estranxeira e as obrigaci\u00f3ns dos bonos no 2012 e anos seguintes. O desemprego mant\u00edvose alto, en case un 11% en 2011.\nDatos hist\u00f3ricos.\nA econom\u00eda h\u00fangara antes da segunda guerra mundial foi orientada principalmente cara a agricultura e fabricaci\u00f3n a pequena escala. A posici\u00f3n estrat\u00e9xica de Hungr\u00eda en Europa e a s\u00faa carencia alta relativa de recursos naturais tam\u00e9n trouxeron consigo unha confianza tradicional no comercio exterior. A principios dos anos 1950, o goberno comunista obrigou a industrializaci\u00f3n r\u00e1pida despois do modelo Stalinista est\u00e1ndar nun esforzo a animar unha econom\u00eda m\u00e1is autosuficiente. A actividade econ\u00f3mica foi conducida por empresas nacionais ou cooperativas e granxas estatais. En 1968, a autosuficiencia Stalinista foi substitu\u00edda polo \"Novo Mecanismo Econ\u00f3mico,\" que volveu abrir Hungr\u00eda ao comercio exterior, deu a liberdade limitada ao funcionamento do mercado, e permitiu que un n\u00famero limitado de pequenos negocios funcionase no sector de servizos.\nA\u00ednda que Hungr\u00eda gozase dunha das econom\u00edas m\u00e1is liberais e economicamente avanzadas do antigo Bloque oriental, tanto a agricultura como a industria comezaron a sufrir dunha carencia de investimento nos anos 1970, e a d\u00e9beda externa neta de Hungr\u00eda elevouse considerablemente \u2014 de 1 mil mill\u00f3ns de d\u00f3lar en 1973 a 15 mil mill\u00f3ns de d\u00f3lares en 1993 en gran parte grazas a subvenci\u00f3ns de consumidor e compa\u00f1\u00edas estatais pouco rendibles. Ante o estancamento econ\u00f3mico, Hungr\u00eda optou para intentar a liberalizaci\u00f3n adicional pasando unha lei de empresa conxunta, creando un imposto sobre a renda, e afili\u00e1ndose ao Fondo Monetario Internacional (FMI) e o Banco Mundial. Cara a 1988, Hungr\u00eda desenvolvera un sistema bancario de dous niveis e hab\u00eda decretado a lexislaci\u00f3n corporativa significativa que preparou o terreo para as reformas orientadas polo mercado ambiciosas dos anos ap\u00f3s o fin do comunismo."}
{"id": "45232", "revid": "22570", "url": "https://gl.wikipedia.org/wiki?curid=45232", "title": "Ferrocarrils de la Generalitat de Catalunya", "text": "Ferrocarrils de la Generalitat de Catalunya, m\u00e1is co\u00f1ecida polas s\u00faas siglas FGC, \u00e9 unha compa\u00f1\u00eda de ferrocarril propiedade da Generalitat de Catalu\u00f1a, que opera varias li\u00f1as inconexas en Catalu\u00f1a. En total a compa\u00f1\u00eda opera 140\u00a0km de v\u00eda estreita (1.000\u00a0mm), 42\u00a0km de v\u00eda est\u00e1ndar (1.435\u00a0mm) e 89\u00a0km de v\u00eda ancha (ou ancho de v\u00eda ib\u00e9rico, 1.668\u00a0mm), tren de cremalleira e funicular.\nFunci\u00f3n metropolitana.\nAs li\u00f1as de trens de servizo suburbano dos FGC, funcionan como metro completando os servizos do Metro de Barcelona, atravesando Barcelona e toda a s\u00faa \u00e1rea metropolitana, funcionando como un metro express, integradas tarifariamente e conseguindo altas frecuencias nos tramos com\u00fans de diversas li\u00f1as na hora punta.\nHistoria.\nOs diversos gobernos espa\u00f1ois dos s\u00e9culos XIX e XX forzaron a partir do ano 1845, a adopci\u00f3n dun ancho de v\u00eda diferente ao europeo, coa oposici\u00f3n dos industriais catal\u00e1ns interesados na exportaci\u00f3n dos seus produtos t\u00e9xtiles, e unhas m\u00ednimas subvenci\u00f3ns, en comparaci\u00f3n \u00e1s pol\u00edticas ferroviarias en Europa \u00e1s li\u00f1as que o adoptasen. O feito que o premio \u00e1s li\u00f1as que adoptaron ese particular ancho, foi a s\u00faa expropiaci\u00f3n logo de ser nacionalizadas por Franco e \u00e9 o que levou a que nunca m\u00e1is recibiran investimentos neste sector, o que explica que o transporte de mercanc\u00edas en Espa\u00f1a sexa unicamente pola estrada, en comparaci\u00f3n co resto de Europa.\nA Guerra Civil que arruinou totalmente as compa\u00f1\u00edas ferroviarias e esnaquizou gran parte das s\u00faas infraestruturas, acabou de paralizar calquera investimento, e despois da guerra, o ditador nacionalizar\u00e1 os ferrocarr\u00eds, abandonar\u00e1 e pechar\u00e1 os tramos secundarios.\nO tren de Sarri\u00e0, foi no ano 1863 o primeiro ferrocarril que usou en Catalu\u00f1a e en todo o Estado espa\u00f1ol a enerx\u00eda el\u00e9ctrica e o primeiro ferrocarril urbano do Estado espa\u00f1ol e o segundo do mundo, despois do metro de Londres, que non foi subvencionado por non ser de ancho espa\u00f1ol, salvouse da expropiaci\u00f3n por este motivo. En cambio a primeira li\u00f1a de tren peninsular entre Matar\u00f3 e Barcelona, constru\u00edda no ano 1848, que tampouco foi subvencionada, por ser anterior \u00e1 Lei de subvenci\u00f3ns do ano 1907, si que foi expropiada, pasando a formar parte de RENFE.\nLi\u00f1as.\nMetro de Barcelona.\nLi\u00f1a 6.\nA L6 \u00e9 a nova denominaci\u00f3n que recibe a li\u00f1a dos FGC desde Pla\u00e7a de Catalunya ata Sarri\u00e0. Grazas ao aumento de frecuencias e \u00e1 integraci\u00f3n tarifaria con TMB, pasouse a considerala unha li\u00f1a de metro m\u00e1is.\nA L6 comparte v\u00edas coa L7 ata chegar a Gr\u00e0cia e coas li\u00f1as suburbanas de FGC ata Sarri\u00e0, moitos dos trens destas li\u00f1as suburbanas son semidirectos ao longo do percorrido da L6.\nLi\u00f1a 7.\nA L7 (ou \"Li\u00f1a de Balmes\") \u00e9 o nome que recibiu o servizo de metro que realizan os trens da li\u00f1a do Vall\u00e8s de FGC que toman o ramal da Avinguda de Tibidabo, ao p\u00e9 desta monta\u00f1a. \u00c9 unha li\u00f1a situada integramente na cidade de Barcelona e comparte o tramo Pla\u00e7a Catalunya-Gr\u00e0cia coa L6 e o resto de li\u00f1as suburbanas dos FGC.\nLi\u00f1a 8.\nA L8 \u00e9 o nome que recibe o servizo de metro que realizan os trens do Metro do Baix Llobregat entre as estaci\u00f3ns de Pla\u00e7a Espanya, en Barcelona e Mol\u00ed Nou-Ciutat Cooperativa, en Sant Boi de Llobregat. Ademais esta li\u00f1a travesa tam\u00e9n os concellos de L'Hospitalet de Llobregat e Cornell\u00e0 de Llobregat.\nLi\u00f1a 12.\nA L12 \u00e9 a nova denominaci\u00f3n que recibe a secci\u00f3n da li\u00f1a 6 FGC desde Sarri\u00e0 ata Reina Elisenda como tren lanzadeira\nLi\u00f1a Barcelona-Vall\u00e8s.\nA li\u00f1a Barcelona-Vall\u00e8s \u00e9 unha li\u00f1a de ancho de v\u00eda internacional formada por un tronco e catro ramais. A estaci\u00f3n terminal sur at\u00f3pase en Barcelona, na estaci\u00f3n de Pla\u00e7a de Catalunya, e o resto de estaci\u00f3ns terminais at\u00f3panse d\u00faas en Barcelona e d\u00faas nas capitais da comarca do Vall\u00e8s Occidental, Sabadell e Terrassa.\nA li\u00f1a est\u00e1 composta polos seguintes servizos, englobados en dous nomes comerciais:\nLi\u00f1a Llobregat-Anoia.\nA li\u00f1a Llobregat-Anoia \u00e9 unha li\u00f1a de ancho de v\u00eda m\u00e9trica (1.000\u00a0mm) formada por un tronco e dous ramais. A estaci\u00f3n terminal en Barcelona at\u00f3pase na estaci\u00f3n de Pla\u00e7a d'Espanya, e o resto de estaci\u00f3ns terminais da li\u00f1a at\u00f3panse nas comarcas do Baix Llobregat, Bages e Anoia. Ademais dos trens de pasaxeiros, a li\u00f1a tam\u00e9n est\u00e1 composta por unha serie de ramais para mercanc\u00edas que conectan Seat, en Martorell, co Porto de Barcelona.\nA li\u00f1a est\u00e1 composta polos seguintes servizos que se engloban en tres nomes comerciais:\nLi\u00f1a Lleida-La Pobla de Segur.\nO 1 de xaneiro de 2005 transferiuse a li\u00f1a de Lleida a La Pobla de Segur desde RENFE. \u00c9 a li\u00f1a en peor estado de Catalu\u00f1a e ata hai pouco est\u00e1base remodelando en d\u00faas fases, de Lleida a Balaguer e de Balaguer a La Pobla de Segur. Prevese aumentar a frecuencia de paso, crear un sistema de proximidades entre Lleida e Balaguer, renovar o material en circulaci\u00f3n. As\u00ed mesmo cont\u00e9mplase a posibilidade de estender a li\u00f1a ata Francia.\nA data 4 de xu\u00f1o de 2006, FGC, co trazado xa renovado, ofrece cinco circulaci\u00f3ns diarias entre Lleida e Balaguer e tres trens por sentido entre Lleida e La Pobla de Segur. Estes servizos est\u00e1n realizados con trens di\u00e9sel de Renfe Operadora alugados a FGC \u00e1 espera de que esta compre novas unidades. FGC pos\u00fae agora para esa li\u00f1a unidades 592.200 e os pequenos automotores di\u00e9sel 596 como novas incorporaci\u00f3ns prestadas pola compa\u00f1\u00eda nacional.\nCremalleira de Montserrat.\nFGC opera d\u00faas li\u00f1as de monta\u00f1a, ambas constru\u00eddas no sistema chamado tren cremalleira:\nFuniculares.\nFGC tam\u00e9n opera li\u00f1as de funicular, d\u00faas delas situadas en Montserrat e que enlazan zonas de devandita monta\u00f1a coa estaci\u00f3n do tren cremalleira:\nFerrocarril tur\u00edstico do Alt Llobregat.\nO Ferrocarril tur\u00edstic de l'Alt Llobregat, ou \"tren del Ciment\", \u00e9 unha li\u00f1a tur\u00edstica en ancho de v\u00eda de 600\u00a0mm entre Guardiola de Bergued\u00e0 i Castellar de n'Hug, na parte alta do r\u00edo Llobregat."}
{"id": "45235", "revid": "22570", "url": "https://gl.wikipedia.org/wiki?curid=45235", "title": "Impanna", "text": "Impanna \u00e9 o nome dunha fortaleza erixida polos hititas no reino vasalo de Mira e Kuwaliya despois da conquista de Arzawa.\nPoder\u00eda tratarse da mesma cidade de Impaya, onde un ano antes o rei de Kuwaliya rexeitara o ataque do fillo do rei de Arzawa."}
{"id": "45237", "revid": "22570", "url": "https://gl.wikipedia.org/wiki?curid=45237", "title": "Barga", "text": "Barga foi un reino vasalo hitita na rexi\u00f3n de Nuhase e probabelmente dependente deste reino.\nEnurta de Barga, probabelmente instigado por Asiria, sublevouse sobre o -1320 / -1310. Un pretendente de Barga chamado Abi-radda ou Abiratta, con axuda hitita, enfrontouse a Enurta. O rei Mursilis II nun tratado di que restaurou a Abiratta na cidade e o trono de Jaruwatta, na terra de Barga, que tempo atr\u00e1s fora ocupada polos hurritas (Mitanni) e doada ao av\u00f3 de Tette de Nuhase."}
{"id": "45238", "revid": "624", "url": "https://gl.wikipedia.org/wiki?curid=45238", "title": "Enurta", "text": ""}
{"id": "45239", "revid": "624", "url": "https://gl.wikipedia.org/wiki?curid=45239", "title": "Ashtata", "text": ""}
{"id": "45240", "revid": "98629", "url": "https://gl.wikipedia.org/wiki?curid=45240", "title": "Emar", "text": "Emar foi unha cidade nas ribeiras do \u00c9ufrates, ao sur de Karkemish, no lugar onde o \u00c9ufrates fai un xiro, a uns 100\u00a0km ao leste de Alepo.\nImportante centro comercial fundado no terceiro milenio, Emar \u00e9 mencionada nas tabo\u00ed\u00f1as atopadas en Ebla como centro comercial xa sobre o -2500 (cando estaba baixo influencia de Ebla) e nas de Mari sobre o -1800 ac (cando estaba baixo influencia de Iamkhad).\nSobre o -1300 foi trasladado da s\u00faa localizaci\u00f3n inicial a un lugar non demasiado distante ao oeste (uns 500 metros), un chisco m\u00e1is elevada, debido a unha mudanza de curso do r\u00edo, traslado obra do rei hitita Suppiluliumas I ou do seu fillo Mursilis II e foi a capital do chamado pa\u00eds de Ashtata, vasalo do reino de Karkemish. A monarqu\u00eda de Emar foi establecida sobre o s\u00e9culo \u2013XIII, pero o poder efectivo permaneceu en mans do consello de anci\u00e1ns e os clans. O sistema feudal co\u00f1ecido como \"ilku\" era similar ao de Ugarit.\nAs tabo\u00ed\u00f1as mencionan os anos de desastres, guerras e a venda de propiedades ou de rapaces como escravos para facer fronte \u00e1 fame durante os anos de desastres.\nA orixe da monarqu\u00eda \u00e9 pouco co\u00f1ecida, dado que a cidade non ti\u00f1a antecedentes mon\u00e1rquicos. Probabelmente estea relacionado co establecemento dunha fortaleza defensiva contra o incremento do poder de Asiria. Un dos textos explica un golpe de estado durante o reino dun dos seis reis que tivo a cidade, no que participaron activamente os \"hupsu\", un grupo social marxinado. Sobre o -1200 menci\u00f3nanse ataques de grupos hurritas e dun grupo desco\u00f1ecido chamado os \"tarwu\", talvez un grupo dos pobos do mar; tam\u00e9n os arameos ti\u00f1an incidencia na zona neste tempo. Non hai d\u00fabida que os asirios non tiveron que ver no final da cidade que se produciu sobre o -1187, debido ao lume, como testemu\u00f1an as escavaci\u00f3ns.\nEn \u00e9poca bizantina repoboouse e chamouse Barbalissos, e baixo os \u00e1rabes foi chamada Balis.\nO moderno lugar de Tell Mesk\u00e9n\u00e9 foi escavado por Jean-Claude Margueron entre 1972 e 1976 e sac\u00e1ronse \u00e1 luz templos (entre eles o chamado templo de Devin onde se atopou unha biblioteca con textos sagrados rituais e literarios) e casas e 900 tabo\u00ed\u00f1as cuneiformes, moitas escritas en acadio, un centenar en hurrita e un par en hitita. Actualmente co\u00f1\u00e9cense preto de 1200. Os estudos ser\u00edan publicados por Daniel Arnaud nos anos oitenta do s\u00e9culo XX. En 1996 recomezaron as escavaci\u00f3ns, baixo a direcci\u00f3n do alem\u00e1n Uwe Finkbeiner."}
{"id": "45241", "revid": "624", "url": "https://gl.wikipedia.org/wiki?curid=45241", "title": "Barbalissos", "text": ""}
{"id": "45242", "revid": "1987", "url": "https://gl.wikipedia.org/wiki?curid=45242", "title": "Harran", "text": "Harran (lat\u00edn Carrhae, transcrito Carras) foi unha antiga cidade do norte de Mesopotamia, ao leste do \u00c9ufrates no val do Balikh ou Belikh. At\u00f3pase na beira do r\u00edo Djullab, en territorio da moderna Turqu\u00eda.\nDominio hitita.\nA s\u00faa posici\u00f3n estrat\u00e9xica no cami\u00f1o entre N\u00ednive e Karkemish converteuna pronto en centro comercial. No segundo milenio antes da era foi unha estaci\u00f3n comercial asiria co\u00f1ecida por \"Harranu\" (cami\u00f1o). Sobre a metade do s\u00e9culo \u2013XIV foi ocupada por un ex\u00e9rcito hitita dirixido por Piyasilis I de Karkemish que levaba ao pretendente hurrita do reino de Mitanni, Mattiwaza. Os hititas ocuparan antes Irridu ou Irrite, situada ao oeste, no cami\u00f1o entre Karkemish e Harran.\nDominio asirio.\nHarran caeu en mans de Asiria sobre o -1270 co resto de Mitanni. Sobre o -725 sublevouse contra os asirios, que a reconquistaron e lle sacaron privilexios que o rei Sarg\u00f3n II lles devolveu poucos anos despois.\nDominio babilonio.\nO 25 de xullo do -616 Nabopolasar derrotou aos asirios en Harran. Despois da perda de Asur e N\u00ednive, un xeneral proclamouse rei co nome de Ashuruballit II, e f\u00edxose forte en Harran, que finalmente foi ocupada por Nabopolasar de Babilonia o -609. Ao mesmo tempo, os exipcios \u00edan en socorro dos asirios (xu\u00f1o do -609) e, unidos \u00e1s forzas de Ashuruballit, trataron de recuperaren Harran, que quedou asediada, pero tiv\u00e9ronse que retirar (agosto).\nUnha revolta en Harran propiciou un golpe de estado do xeneral caldeo Nab\u00f3nides, que acadou a coroa de Babilonia o -556. Nab\u00f3nides foi un gobernado extravagante. Deixou ao seu fillo Baltasar (pos\u00edbel inspirador do golpe de estado) en Babilonia e estableceuse en Harran (dedicou moita atenci\u00f3n ao deus Sen de Harran) e despois no oasis de Tayma en Arabia, rexeitando o culto a Marduk, o deus de Babilonia. Os babilonios esperaban do seu rei que dedicase o culto principal a Marduk, e como non fixo tal, perdeu soporte. O rei dos persas Ciro II o grande, despois de derrotar aos medos (-550) e conquistar Lidia (-547), fixo prisioneiro a Baltasar en Sippar, conquistou Babilonia e anunciou o restablecemento do culto de Marduk, obtendo a axuda dos babilonios.\nEntre o dominio macedonio e o dominio romano.\nO -331 entraron nela os soldados macedonios de Alexandre o Grande. O mesmo rei p\u00e9nsase que foi a Harran o ver\u00e1n do -331. Foi parte dos dominios dos seus di\u00e1docos P\u00e9rdicas, Ant\u00edgono o chosco (Mon\u00f3ftalmo) e Eumenes ata que se converteu en posesi\u00f3n de Seleuco I Nic\u00e1tor que estableceu nela veteranos, e baixo o imperio Sel\u00e9ucida formou parte do distrito ou satrap\u00eda de Osroene (Osrhoene) con capital en Urhai (Edessa), satrap\u00eda que foi independente baixo a dinast\u00eda abg\u00e1rida, que foi vasala dos partos, pero oscilou entre Roma e o Imperio parto. Os romanos menci\u00f3nana como Carrhae (Carras), e foi al\u00ed onde Craso co ex\u00e9rcito romano foi derrotado polo xeneral parto Surena o -53. A cidade estaba poboada por descendentes dos macedonios, que na loita estaban ao lado dos partos.\nDominio romano.\nHarran pertenceu aos reis de Osroene. Lucio Aurelio Vero incorporou este reino e conquistou Nisibis, pero unha epidemia obrigouno a retirarse. Un monumento da vitoria erixido en \u00c9feso sinala a Harran entre as cidade sometidas.\nSeptimio Severo incorporou Osroene o 195 inclu\u00edndo Harran, que foi convertida en colonia por C\u00f3modo (214), quen a visitou o abril do 217, e foi asasinado a instancias do prefecto da garda pretoriana Macrino. O emperador Galerio foi derrotado aqu\u00ed polos sas\u00e1nidas o 296. Xuliano o Ap\u00f3stata fixo sacrificios ao deus Sen, en Harran, ao comezo da s\u00faa campa\u00f1a persa. Xustiniano reparou as s\u00faas murallas, que ti\u00f1an 4\u00a0km de longo cun total de polo menos 187 torres. Das seis portas (Alepo, Anatalia, Arslanli, Mosul, Bagdad e Rakka) s\u00f3 se conserva a primeira. Baixo os bizantinos foi chamada a mi\u00fado Helen\u00f3polis (polo paganismo dos seus habitantes).\nDominio \u00e1rabe.\nO 640 foi ocupada sen combate polos \u00e1rabes; neste tempo a\u00ednda exist\u00eda o culto a Sen; o seu templo converteuse nun castelo, do que quedan a\u00ednda as ru\u00ednas. Foi unha das principais cidades do Diyar Mudar dentro da Djazira (Diyar Bakr, Diyar Mudar e Diyar Rabia) xunto con Al-Ruha (Edessa, hoxe Urfa) e Al-Raqqah. Umar II estableceu nela unha escola de medicina, con sede antes en Alexandr\u00eda. Baixo o califa Merwan II foi residencia do Califa. O palacio califal foi destru\u00eddo polos ab\u00e1sidas. O 830 o califa Mamum ofreceu aos habitantes, en maior\u00eda pag\u00e1ns, a elecci\u00f3n entre unha das tres relixi\u00f3ns do \"libro\" (cristi\u00e1, xud\u00eda ou musulm\u00e1), pero os cidad\u00e1ns declararon ser membros da relixi\u00f3n sabea, que estaba admitida.\nBaixo o Califato tivo un goberno relixioso (goberno dos sabeos) que foi derrubado o 1032 ou 1033 por unha milicia rural alida aliada a unha milicia dos pobres da cidade, que non toleraba a liberdade relixiosa. Os templos sabeos ser\u00edan destru\u00eddos. Pasou ent\u00f3n \u00e1 dinast\u00eda numa\u00edrida fundada por Waththab (990 \u2013 1019) probabelmente en tempo do terceiro emir Mande sobre o 1059, que sobre o 1063 reco\u00f1eceu a soberan\u00eda fatimita, que durou ata o 1081, en que foi ocupada polo uqa\u00edlida Sharaf al-Dawla, aliado turco selx\u00facida; pero o gobernador uqa\u00edlida Yahya ben al-Shatir foi derrubado uns dous anos despois nunha revolta popular; os selx\u00facidas reprimiron con sangue a revolta e recuper\u00e1rona.\nEdessa foi ocupada polos cruzados o 1104, e na cidade de Harran foi cortada a subministraci\u00f3n de auga. O 7 de maio de 1104 foi teatro da chamada batalla de Harran, librada no val do r\u00edo Balikh (a uns dous d\u00edas a p\u00e9 da cidade e nun lugar pr\u00f3ximo a Al-Raqqah) na que foi feito prisioneiro o conde Baldu\u00edno de Edessa, despois rei de Xerusal\u00e9n. O 1114 foi destru\u00edda en parte por un terremoto. Imad al-Din Zengi fundou a (dinast\u00eda zengita) e incorporou Harran aos seus dominios o 1127.\nNur al-Din apoderouse dela o 1149 e embeleceuna cando foi destru\u00edda severamente por un terremoto o 1156, e igualmente Saladino, mentres estivo baixo dominio dos ai\u00fabidas. O 1181 foi doada en feudo a Muzaffar al-Din Abu Said Gokburi e o 1191 Saladino deuna en feudo a Malek al-Adil. O 1202 foi nomeado gobernador Hadjib Ali por conta do sult\u00e1n ai\u00fabida Malik al-Ashraf. O 1237 foi ocupada polos khwar\u00edzmidas, pero tres anos despois foi recuperada polo ai\u00fabida Malik al-Nasir; a cidade rendeuse sen combate aos mongois o 1260.\nTaki al-Din Ahmed, famoso te\u00f3logo, naceu en Harran o 1263. O 1271 foi atacada sen \u00e9xito por Ala al-Din Taybars, e os mongois en represalia transferiron aos habitantes a Mosul e Mardin e destru\u00edron a cidade, inclu\u00edndo as mesquitas deixando s\u00f3 a cidadela.\nDominio mameluco.\nO 1303, despois da vitoria dos mamelucos, toda a Djazira inclu\u00edndo Harran pasou aos ga\u00f1adores.\nFoi unha aldea durante s\u00e9culos, pero modernamente constru\u00eduse unha nova cidade a uns dous km da vella, onde permanecen as ru\u00ednas, que son un atractivo tur\u00edstico."}
{"id": "45243", "revid": "624", "url": "https://gl.wikipedia.org/wiki?curid=45243", "title": "Helen\u00f3polis", "text": ""}
{"id": "45244", "revid": "624", "url": "https://gl.wikipedia.org/wiki?curid=45244", "title": "Harr\u00e1n", "text": ""}
{"id": "45245", "revid": "27155", "url": "https://gl.wikipedia.org/wiki?curid=45245", "title": "Adolf Otto Reinhold Windaus", "text": "Adolf Otto Reinhold Windaus, nado o 25 de decembro de 1876 en Berl\u00edn (Alema\u00f1a) e finado o 9 de xu\u00f1o de 1959 en G\u00f6ttingen, foi un qu\u00edmico alem\u00e1n, descubridor da vitamina D e a histamina. Ga\u00f1ou o Premio Nobel de Qu\u00edmica en 1928.\nTraxectoria.\nEstudou no Liceo Franc\u00e9s (Franz\u00f6sisches Gymnasium) de Berl\u00edn, no que se interesou principalmente pola literatura. Iniciou estudos de Medicina en 1895. Impresion\u00e1ronmo tanto as conferencias do premio Nobel de qu\u00edmica Emil Fisher que comezou a estudar qu\u00edmica en Friburgo ao tempo que contin\u00faa coa Medicina. Doutorouse en 1900 cunha tese dedicada ao veleno que se extrae da dedaleira. A partir de 1906, traballa como profesor na Universidade de Innsbruck, e na Universidade de G\u00f6ttingen de 1915 a 1944 como director do Instituto Qu\u00edmico.\nInvestigaci\u00f3ns cient\u00edficas.\nVolveu a Berl\u00edn para traballar con Emil Fischer e co\u00f1eceu a Otto Diels (futuro premio Nobel en 1950), con quen mantivo unha longa amizade. En 1901 retornou a Friburgo e comezou a traballar sobre o colesterol e os esterois. A partir de 1906 impartiu docencia na universidade de Innsbruck e logo en G\u00f6ttingen entre 1915 e 1944. En 1919 logrou transformar o colesterol en \u00e1cido col\u00e1nico (que fora illado dos \u00e1cidos biliares por Heinrich Otto Wieland). Windaus mostrou as\u00ed a ligaz\u00f3n entre os esterois e os \u00e1cidos biliares. Descubriu tam\u00e9n que a vitamina D \u00e9 un esterol e que a luz \u00e9 precisa para que esta vitamina act\u00fae. Estas investigaci\u00f3ns val\u00e9ronlle o premio Nobel. Traballou igualmente sobre os derivados do imizadol, o que o levou a demostrar que a histidina (un amino\u00e1cido) \u00e9 un derivado do imidazol, e a descubrir a histamina."}
{"id": "45246", "revid": "22570", "url": "https://gl.wikipedia.org/wiki?curid=45246", "title": "Siyanta", "text": "Siyanta foi unha rexi\u00f3n hitita que recib\u00eda o nome dun r\u00edo. Non se sabe onde estaba situada, pero si que ti\u00f1a unha cidade sagrada rexida por sacerdotes.\nMashwiluwa de Mira-Kuwaliya sublevouse contra Mursilis II e arrastrar \u00e1 cidade de Pitasa ou Pitassa. Mursilis II foi a Sallapa e chamou a Mashwiluwa, intentando chegar a un acordo, pero o rebelde negouse a presentarse e fuxiu \u00e1 terra de Masa (Ma\u0161a). Mursilis marchou contra Masa e destru\u00edu unha parte dela; enviou novos mensaxeiros a Mashwiluwa insistindo en que comparecese \u00e1 s\u00faa presenza e ameazando \u00e1 xente de Masa con destru\u00edr o pa\u00eds se non o fac\u00eda. Os habitantes de Masa captur\u00e1rono e o envi\u00e1rono ao gran rei. Mashwiluwa foi tratado con clemencia (era t\u00edo do rei) e foi instalado como gran sacerdote gobernante dunha cidade sagrada no r\u00edo Siyanta que non se menciona.\nMursilis reco\u00f1eceu que o sobri\u00f1o e fillo adoptivo do rebelde, Kupanta-Kurunta, non participara na revolta e, por tratado, foi establecido como rei de Mira e Kuwaliya no lugar do deposto Mashwiluwa."}
{"id": "45247", "revid": "624", "url": "https://gl.wikipedia.org/wiki?curid=45247", "title": "Kinza", "text": ""}
{"id": "45248", "revid": "22570", "url": "https://gl.wikipedia.org/wiki?curid=45248", "title": "Irridu", "text": "Irrite ou Irridu foi unha cidade hurrita do reino de Mitanni entre Karkemish e Harran, que poder\u00eda ser a moderna Ordi ou Tell Bender. Foi unha cidade pequena que adquiriu importancia no s\u00e9culo \u2013XIV. A cidade quedou dentro do reino de Tushratta, pero, cando este fuxiu para Siria ante os hititas, proclamou a s\u00faa lealdade a Artatama II e ao seu fillo e correxente Shuttarna III. Mattiwaza chegou \u00e1 cidade esperando ser ben recibido, pero pech\u00e1ronlle as portas, e a cidade tivo que ser conquistada polo ex\u00e9rcito hitita; os defensores presentaron batalla, pero ser\u00edan derrotados e a cidade rendeuse. Os hititas entreg\u00e1rona a Mattiwaza de Mitanni, xa que a fronteira se fixou no \u00c9ufrates."}
{"id": "45249", "revid": "624", "url": "https://gl.wikipedia.org/wiki?curid=45249", "title": "Irrite", "text": ""}
{"id": "45250", "revid": "56817", "url": "https://gl.wikipedia.org/wiki?curid=45250", "title": "Taite", "text": "Taite (chamada en asirio Taidu) foi unha das capitais de Mitanni. Suponse que estaba na rexi\u00f3n do r\u00edo Khabur, pero a\u00ednda non se atopou con certeza, se ben o experto italiano Mirjo Salvini pensa que est\u00e1 en Tell Hamidiya. Desde o comezo do s\u00e9culo \u2013XIV foi residencia temporal dos reis que dominaron a parte oriental do pa\u00eds, mentres o rei Tushratta gobernaba en Washukanni. Esta situaci\u00f3n durou ata aproximadamente o -1340, cando a dinast\u00eda oriental foi eliminada pola intervenci\u00f3n do rei hitita Suppiluliumas I.\nBaixo o rei Wasashatta volveu ser capital de Mitanni, polo menos ata que foi ocupada polos asirios sobre -1290. Taite foi ampliada por Adadnirari I de Asiria, quen constru\u00edu nela canles de rego e un palacio e deixou nela algunhas estelas."}
{"id": "45251", "revid": "624", "url": "https://gl.wikipedia.org/wiki?curid=45251", "title": "Taidu", "text": ""}
{"id": "45252", "revid": "22570", "url": "https://gl.wikipedia.org/wiki?curid=45252", "title": "Warsiyalla", "text": "Warsiyalla foi un territorio de Asia Menor occidental, de situaci\u00f3n desco\u00f1ecida. Alg\u00fans sit\u00faano en Bitinia occidental e outros en Panfilia ou outros lugares. O \u00fanico certo que se sabe \u00e9 que no tratado entre Alaksandu de Wilusa e o rei hitita Muwatallis II, o primeiro ti\u00f1a que asistir ao segundo nas campa\u00f1as que fac\u00eda neste territorio, e o resto dos territorios mencionados son: Licia (Lukka), Karkissa (talvez Caria) e Masa (Bitinia Oriental)."}
{"id": "45254", "revid": "624", "url": "https://gl.wikipedia.org/wiki?curid=45254", "title": "Karkisa", "text": ""}
{"id": "45257", "revid": "22570", "url": "https://gl.wikipedia.org/wiki?curid=45257", "title": "Ziplanda", "text": "Zipplanda ou Ziplanda foi unha cidade hitita de situaci\u00f3n desco\u00f1ecida pero inclu\u00edda no reino de Hakpis que fora destru\u00edda polos kaska cando se creou o reino al\u00e1 polo -1300. Foi restaurada e repoboada por Hattusilis III entre dez e quince anos despois da creaci\u00f3n do reino."}
{"id": "45258", "revid": "56817", "url": "https://gl.wikipedia.org/wiki?curid=45258", "title": "Nera", "text": "Nera foi unha cidade hitita do territorio de Nerik, que permaneceu durante longo tempo baixo dominio kaska. Sobre a metade do s\u00e9culo \u2013XVI foi atacada polos kaskas, pero talvez non foi ocupada ata aproximadamente o -1400. Foi reconquistada por Hattusilis, rei de Hakpis, (despois rei hitita Hattusilis III) aos comezos do s\u00e9culo \u2013XIII."}
{"id": "45259", "revid": "22570", "url": "https://gl.wikipedia.org/wiki?curid=45259", "title": "Hastira", "text": "Hastira foi unha cidade hitita pr\u00f3xima de Nerik que sobre o -1400 foi conquistada polos kaska. Foi reconquistada por Hattusilis (despois Hattusilis III) no primeiro terzo do s\u00e9culo \u2013XIII."}
{"id": "45260", "revid": "22570", "url": "https://gl.wikipedia.org/wiki?curid=45260", "title": "Haharwa", "text": "Haharwa foi unha rexi\u00f3n pr\u00f3xima a Tishsina e \u00e1 rexi\u00f3n de Marasantiya, que estivo en mans dos kaskas todo o s\u00e9culo XIV a.C., pero foi reconquistada por Hattusilis, rei de Hakpis, (futuro Hattusilis III) sobre o 1270 a.C.."}
{"id": "45261", "revid": "22570", "url": "https://gl.wikipedia.org/wiki?curid=45261", "title": "Hallawa", "text": "Hallawa foi unha cidade hitita do nordeste, entre Hattusa e Samuha. As forzas do rei Mursilis III, dirixidas por Sippa-ziti, quedaron asediadas nesta cidade durante a guerra civil entre o rei e Hattusilis de Hakpis; o xefe tivo que pedir ao rei Mursilis que fose a rescatalo; o rei enviou a un home chamado Anani-piya."}
{"id": "45262", "revid": "22570", "url": "https://gl.wikipedia.org/wiki?curid=45262", "title": "Kusuriya", "text": "Kusuriya foi unha cidade ao oeste de Hattusa na que se librou unha batalla da guerra civil entre Mursilis III e Hattusilis de Hakpis. A cidade deb\u00eda de estar pr\u00f3xima a un r\u00edo chamado r\u00edo Vermello."}
{"id": "45263", "revid": "624", "url": "https://gl.wikipedia.org/wiki?curid=45263", "title": "Mukis", "text": ""}
{"id": "45272", "revid": "56817", "url": "https://gl.wikipedia.org/wiki?curid=45272", "title": "129", "text": ""}
{"id": "45273", "revid": "56817", "url": "https://gl.wikipedia.org/wiki?curid=45273", "title": "130", "text": ""}
{"id": "45274", "revid": "56817", "url": "https://gl.wikipedia.org/wiki?curid=45274", "title": "131", "text": ""}
{"id": "45275", "revid": "98629", "url": "https://gl.wikipedia.org/wiki?curid=45275", "title": "132", "text": ""}
{"id": "45276", "revid": "736", "url": "https://gl.wikipedia.org/wiki?curid=45276", "title": "Xogos Ol\u00edmpicos de Par\u00eds 1924", "text": ""}
{"id": "45277", "revid": "736", "url": "https://gl.wikipedia.org/wiki?curid=45277", "title": "Xogos Ol\u00edmpicos de Amsterdam 1928", "text": ""}
{"id": "45278", "revid": "529", "url": "https://gl.wikipedia.org/wiki?curid=45278", "title": "Radio As Mari\u00f1as", "text": ""}
{"id": "45281", "revid": "1131", "url": "https://gl.wikipedia.org/wiki?curid=45281", "title": "Onda Obreira", "text": "Onda Obreira foi unha emisora de radio da cidade de Ferrol, posta en marcha por Comisi\u00f3ns Obreiras tras unha resoluci\u00f3n do seu consello confederal logo de non concellerse unha concesi\u00f3n para unha emisora do sindicato. Comezou a emitir o 1 de maio de 1985 e estivo nas ondas durante dous anos. A s\u00faa programaci\u00f3n cubr\u00eda cinco horas diarias, contaba con 30 colaboradores e daba prioridade \u00e1 informaci\u00f3n local e laboral."}
{"id": "45282", "revid": "28691", "url": "https://gl.wikipedia.org/wiki?curid=45282", "title": "Real Oviedo", "text": "O Real Oviedo \u00e9 un equipo de f\u00fatbol da cidade de Oviedo (Asturias), fundado no 26 de marzo de 1926 da fusi\u00f3n de dous clubs que mantiveran pugna durante anos na cidade: o Real Stadium Club Ovetense e o Real Club Deportivo de Oviedo. \u00c9 Sociedade an\u00f3nima deportiva dende 1992 e o seu primeiro e m\u00e1is emblem\u00e1tico presidente foi Carlos Tartiere.\nXogou durante 38 tempadas na Primeira Divisi\u00f3n e 32 en Segunda Divisi\u00f3n, e as s\u00faas cotas m\u00e1ximas foron tres terceiras posici\u00f3ns en Primeira Divisi\u00f3n, unha Copa da Liga de Segunda Divisi\u00f3n en 1985 e xogar a Copa da UEFA en 1991. Ademais, foi o primeiro equipo asturiano en xogar en Primeira, en 1933.\nActualmente xoga na Segunda Divisi\u00f3n Espa\u00f1ola e o seu estadio, o novo Carlos Tartiere (c/ Ricardo V\u00e1zquez Prada, s/n 33013 Oviedo) con 30.500 localidades de asento, \u00e9 o m\u00e1is impresionante desa categor\u00eda debido a que se constru\u00edu mentres o equipo estaba en Primeira. Pese ao descenso no n\u00famero de espectadores, a afecci\u00f3n non abandonou completamente o seu equipo, establecendo o r\u00e9cord de socios (12.700) e de asistentes (27.000) a un partido de Terceira Divisi\u00f3n, as\u00ed como o de desprazados para un partido de devandita categor\u00eda en campo alleo (m\u00e1is de 4.000).\nHistoria recente.\nO Real Oviedo logrou sobrevivir no ver\u00e1n de 2003 a un dobre descenso, primeiro deportivo a Segunda B e m\u00e1is tarde *administrativo a Terceira (debido \u00e1s denuncias dos seus xogadores por falta de pagamentos, que os mesmos non quixeron retirar pese a ofrecer o club garant\u00edas de pago); e \u00e1 oposici\u00f3n por parte do Concello da cidade \u00e1 xesti\u00f3n da direcci\u00f3n do club e \u00e1 subseguinte loita polo control da entidade deportiva. Esta situaci\u00f3n acabou coa refundaci\u00f3n do Club Astur como Oviedo ACF patrocinada polo Concello.\nEn calquera caso, o equipo azul estivo marcado nos \u00faltimos anos por un c\u00famulo de desgrazas tanto deportivas como extradeportivas. As\u00ed, \u00e9 duro para todos os afeccionados recordar como nos \u00faltimos anos faleceron dous xogadores do primeiro persoal, os recordados Petr Dubovsky e Armando Barb\u00f3n, ambos en tr\u00e1xicos accidentes. Ou como en xu\u00f1o de 2004 o Real Oviedo non puido superar ao Atl\u00e9tico Arteixo na final da fase de ascenso a Segunda Divisi\u00f3n B, un ascenso que significar\u00eda un enorme paso adiante na normalizaci\u00f3n da situaci\u00f3n do club.\nA fase de ascenso a Segunda B res\u00f3lvese en 2005 coa vitoria do Oviedo fronte ao Coruxo F\u00fatbol Club de Vigo e posteriormente contra o Real \u00c1vila por 1-5 e 2-0.\nA asemblea celebrada o 12 de xullo de 2005, nomea un novo Consello de Administraci\u00f3n presidido por Juan Mesa. Ofrec\u00e9ndose dous postos nel \u00e1 Asociaci\u00f3n de Penas Azuis, que os rexeita por non poder recompilar suficiente n\u00famero de delegaci\u00f3ns de acci\u00f3ns.\nNa tempada 2010\u201311 o Real Oviedo empezou o campionato de Segunda Divisi\u00f3n B moi irregular perdendo bastantes partidos, supo\u00f1endo o despido do adestrador Pichi Lucas en novembro, sendo substitu\u00eddo por Jos\u00e9 Manuel Mart\u00ednez. Na segunda volta as cousas seguiron igual, e o colmo foi a derrota en casa contra o Sporting de Gij\u00f3n B por (0\u20131) en febreiro. Isto supuxo o cesamento do t\u00e9cnico e a s\u00faa substituci\u00f3n por Jos\u00e9 Rojo Mart\u00edn \"Pacheta\", co cal se obtiveron bastantes vitorias e remataron a campa\u00f1a en 8\u00ba posici\u00f3n, o que lles deu a posibilidade de xogar a Copa do Rei na tempada 2011\u201312.\nEstadio.\nO seu estadio \u00e9 o Carlos Tartiere, inaugurado o 20 de setembro de 2000, con capacidade para 30.500 persoas.\nHimno do Real Oviedo.\nEs Oviedo ciudad de abolengo\nque ha tenido siempre a galard\u00f3n\nen el f\u00fatbol ser de los primeros\ncon equipos de gran tradici\u00f3n.\nJugadores que honraron a Oviedo\ny a Espa\u00f1a le dieron gran fama\nJugadores de mucha solera\ncon Orgullo, Valor y Garra.\n\u00a1Hala Oviedo!, adelante\nCon valor y pundonor\nSiempre gana quien m\u00e1s pone\nsi se juega con pasi\u00f3n.\nEl Oviedo ha de ganar no decaiga la afici\u00f3n\nAnimemos al Oviedo\nen esta competici\u00f3n.\n\u00a1Hala Oviedo!, adelante\nCon codicia y con tes\u00f3n\nNo desmayes, juega siempre\ncomo juega un campe\u00f3n.\nEscoitar himno: "}
{"id": "45283", "revid": "32797", "url": "https://gl.wikipedia.org/wiki?curid=45283", "title": "Antonio de la Iglesia", "text": "Antonio Mar\u00eda de la Iglesia Gonz\u00e1lez, nado en Santiago de Compostela o 13 de xaneiro de 1822 e finado na Coru\u00f1a en 1892, foi un escritor galego, fundamental no comezo do rexurdimento.\nTraxectoria.\nCursou Lat\u00edn e Humanidades en Compostela e seguiu estudos de Maxisterio na \"Escuela Normal Central\" de Madrid. Posteriormente foi o primeiro director da Normal de Santiago. M\u00e1is adiante foi inspector de escolas e catedr\u00e1tico de Ret\u00f3rica e Po\u00e9tica do instituto da Coru\u00f1a.\nColaborou en \"La Aurora de Galicia\", \"Revista de Galicia\" e \"El Fomento de Galicia\"; foi editor de \"Galicia. Revista Universal de este Reino\" (1861-1865), dirixida polo seu irm\u00e1n Francisco Mar\u00eda de la Iglesia, onde apareceron os dous traballos seus de maior m\u00e9rito, \"Rese\u00f1a st\u00f3rica de Galicia\" (1861) no que enxalza o valor dos galegos na Guerra da Independencia contra os franceses, primeiro texto en galego desta materia, e \"Diccionario gallego-castellano\" (1863), primeira recompilaci\u00f3n lexicogr\u00e1fica galega que o seu autor, Francisco Javier Rodr\u00edguez Gil, deixara manuscrita sen ordenar. Foi redactor do \"Diario de La Coru\u00f1a\". Tam\u00e9n colaborou en \"El Anunciador\" e en \"El Heraldo Gallego\".\nFoi o organizador dos Xogos Florais da Coru\u00f1a de 1861 e compilador do \"\u00c1lbum de la Caridad\" (1862), onde se recoll\u00edan as composici\u00f3ns dos poetas participantes. Foi o autor da antolox\u00eda \"El idioma gallego, su antig\u00fcedad y vida\" (1886), en tres tomos, onde da a co\u00f1ecer mostras dos cancioneiros medievais, inclu\u00edndo composici\u00f3ns tomadas do \"Cancioneiro da Biblioteca Vaticana\" publicado en Portugal en 1878 por Te\u00f3filo Braga. Escribiu tam\u00e9n diversos poemas en galego recollidos na prensa desde 1857 e alg\u00fans contos publicados a partir de 1888, relatos breves baseados, moitos deles, na literatura popular de transmisi\u00f3n oral (\"O convite dun raposo\", \"A rejuba de San Lorenzo\", \"Os aparecidos\"...).\nDesenvolveu tam\u00e9n un longo traballo de investigaci\u00f3n sobre o patrimonio arquitect\u00f3nico e arqueol\u00f3xico de Galicia, en especial das Mari\u00f1as coru\u00f1esas e da cidade de Santiago de Compostela, e do contexto hist\u00f3rico no que foi creado, que foi dando ao p\u00fablico publicado en artigos na prensa rexional, a\u00ednda que moito daquel material recollido permanece in\u00e9dito hoxe.\nOcupou praza na Comisi\u00f3n Provincial de Monumentos, que, por iniciativa s\u00faa, entendeu nos procesos de desaparici\u00f3n de diversos edificios de m\u00e9rito, deixando constancia documental e gr\u00e1fica da s\u00faa historia."}
{"id": "45285", "revid": "1888", "url": "https://gl.wikipedia.org/wiki?curid=45285", "title": "Hip\u00f3lita Mo\u00ed\u00f1o", "text": "Hip\u00f3lita Mo\u00ed\u00f1o Lago, co\u00f1ecida co pseud\u00f3nimo de Valentina Lago-Valladares, nada en Ferrol e finada en Valladolid en maio de 1917, foi unha escritora galega en galego e castel\u00e1n.\nTraxectoria.\nEstudou a carreira de Maxisterio e foi profesora de ensino primario en Ferrol. Seguidora de Concepci\u00f3n Arenal. Colaborou en \"Almanaque de Ferrol\", \"Revista Gallega\", \"El Correo Gallego\", e dun xeito m\u00e1is espor\u00e1dico no madrile\u00f1o \"El Correo de la Moda\", \"El Regional\", \"El Faro de Ferrol\", \"Suevia\", \"Almanaque Gallego\", \"El Eco de Galicia\" e \"Vida Gallega\". Publicou diversos contos na prensa entre 1896 e 1920 e foi membro correspondente da Real Academia Galega, entre as s\u00faas narraci\u00f3ns m\u00e1is co\u00f1ecidas salientan \"A lus da morte\" (1896) e \"Contos da Terri\u00f1a\" (1906). Dende 1914 viviu en Valladolid co seu fillo Federico, catedr\u00e1tico da Normal desta cidade, onde finou en maio de 1917.\nVida persoal.\nCasou con Gerardo Landrove Timiraos, maquinista maior da Armada, e foi nai de Gerardo, Rosa e Federico Landrove Mo\u00ed\u00f1o."}
{"id": "45286", "revid": "1888", "url": "https://gl.wikipedia.org/wiki?curid=45286", "title": "Valentina Lago-Valladares", "text": ""}
{"id": "45287", "revid": "85894", "url": "https://gl.wikipedia.org/wiki?curid=45287", "title": "Alfredo Canalejo", "text": "Alfredo Canalejo Mart\u00ednez-Fontenla, nado na Coru\u00f1a en 1898 e finado na mesma cidade o 8 de agosto de 1974, foi un escritor galego.\nTraxectoria.\nFoi profesor no Sanatorio Mar\u00edtimo de Oza. Pertenceu \u00e1s Irmandades da Fala e tras marchar a Francia para estudar na Sorbona volveu a Galicia en 1927. Publicou unha recolleita de catro narraci\u00f3ns en 1927 titulada \"Contos\" e unhas poucas narraci\u00f3ns m\u00e1is da prensa da \u00e9poca. Na Segunda Rep\u00fablica foi secretario de La Juventud Republicana da Coru\u00f1a (1931) e logo presidente en 1932, e en 1933 dirixiu o semanario \"La Draga\". Afectado pola Guerra Civil espa\u00f1ola non volveu publicar pero seguiu a escribir profusamente.\nVida persoal.\nCasou con Oliva Albertino Salgado."}
{"id": "45288", "revid": "1888", "url": "https://gl.wikipedia.org/wiki?curid=45288", "title": "Xos\u00e9 Miranda", "text": "Xos\u00e9 Miranda Ruiz, nado en Lugo o 18 de decembro de 1955, \u00e9 un escritor galego.\nTraxectoria.\nLicenciado en Biolox\u00eda pola Universidade de Compostela en 1978, traballou como profesor de Biolox\u00eda e Xeolox\u00eda en Chantada e despois no Instituto Xo\u00e1n Montes de Lugo ata o ano 2020.\nGa\u00f1ador do premio Modesto R. Figueiredo de 1988 con \"Na terra sombr\u00eda\", conta cunha depurada t\u00e9cnica narrativa e cun discurso propio. Investigador da literatura galega de tradici\u00f3n oral publicou numerosas recolleitas de contos e con Antonio Reigosa e Xo\u00e1n Ramiro Cuba."}
{"id": "45291", "revid": "85894", "url": "https://gl.wikipedia.org/wiki?curid=45291", "title": "Carlos Vila Sexto", "text": "Carlos Vila Sexto, nado na Coru\u00f1a o 13 de setembro de 1977, \u00e9 un escritor e guionista galego.\nTraxectoria.\nComezou a escribir de rapaz, con catorce anos ga\u00f1ou o V Premio de Narraci\u00f3ns Infant\u00eds R\u00faa Nova co relato de aventuras \"Al\u00e9n da aventura\" (1992), con ilustraci\u00f3ns orixinais de seu pai, o pintor e m\u00e9dico Roberto Vila Rodr\u00edguez. Repetiu premio \u00f3 ano seguinte coa novela de terror \"G\u00e1rgola\" (1993). Dous anos m\u00e1is tarde apareceu \"Cara \u00e1 fin da luz\" (1995), unha novela de misterio, aventuras e terror ambientada nunha aldea. Un relato seu, \"O ba\u00fal\", foi inclu\u00eddo na \"Antolox\u00eda do conto de medo galego\", unha selecci\u00f3n de relatos de terror recompilados por Silvia Gaspar para a Editorial Galaxia.\nCarlos Vila tam\u00e9n foi creador e guionista das series de televisi\u00f3n \"Un lugar en el mundo\", \"Motivos personales\", \"C\u00edrculo Rojo\" e \"Los misterios de Laura\", posteriormente adaptada nos Estados Unidos como \"The Mysteries of Laura\", protagonizada por Debra Messing.\nEn marzo de 2009 publicou, dentro da colecci\u00f3n Costa Oeste da Editorial Galaxia, o seu cuarto libro, \"As Sete Mortes\", unha aventura con tinturas de misterio ambientada en Galicia. Esta obra recibiu o premio Frei Mart\u00edn Sarmiento en 2011, na categor\u00eda de 3\u00ba e 4\u00ba da ESO, como mellor libro do ano para os escolares galegos. En setembro de 2014 foi traducida ao catal\u00e1n e publicada por Fanbooks.\nFoi profesor no Mestrado de Produci\u00f3n e Xesti\u00f3n Audiovisual da Universidade da Coru\u00f1a."}
{"id": "45292", "revid": "17467", "url": "https://gl.wikipedia.org/wiki?curid=45292", "title": "Presidentes dos Estados Unidos", "text": ""}
{"id": "45293", "revid": "98629", "url": "https://gl.wikipedia.org/wiki?curid=45293", "title": "Sistema m\u00e9trico", "text": "O sistema m\u00e9trico decimal ou de xeito sinxelo sistema m\u00e9trico \u00e9 un sistema de unidades baseado no metro, no cal os m\u00faltiplos e subm\u00faltiplos dunha unidade de medida est\u00e1n relacionadas entre si por m\u00faltiplos ou subm\u00faltiplos de 10.\nFoi implantado pola 1\u00aa Conferencia Xeral de Pesos e Medidas (Par\u00eds, 1889), co que se pretend\u00eda buscar un sistema \u00fanico para todo o mundo para facilitar o intercambio, xa que ata ent\u00f3n cada pa\u00eds, e ata cada rexi\u00f3n, ti\u00f1a o seu propio sistema, a mi\u00fado coas mesmas denominaci\u00f3ns para as magnitudes, pero con distinto valor.\nComo unidade de medida de lonxitude adoptouse o metro, definido como a dez millon\u00e9sima parte do cuadrante do meridiano terrestre, cuxo patr\u00f3n reproduciuse nunha barra de platino iridiado exposto no Museo de pesas e medidas de S\u00e8vres (Par\u00eds). F\u00edxose unha copia para cada un dos vinte pa\u00edses asinantes do acordo.\nComo medida de capacidade adoptouse o litro, equivalente \u00f3 dec\u00edmetro c\u00fabico.\nComo medida de masa adoptouse o quilogramo, masa dun litro de auga pura.\nAdemais adopt\u00e1ronse m\u00faltiplos (deca, 10; hecto, 100; quilo, 1.000; miria, 10.000) e subm\u00faltiplos (deci, 0,1; centi, 0,01; mili, 0,001) e un sistema de notaci\u00f3n para empregalos.\nActualmente substitu\u00eduse polo Sistema Internacional de Unidades (SI) \u00f3 que se adheriron moitos dos pa\u00edses que non adoptaron o Sistema M\u00e9trico Decimal.\nHistoria.\nA proliferaci\u00f3n dun amplo n\u00famero de sistemas de medici\u00f3n arbitrarios era unha das causas m\u00e1is frecuentes de disputas entre mercadores e entre os cidad\u00e1ns e os funcionarios do fisco. Na medida que a maior\u00eda das naci\u00f3ns europeas convert\u00edanse en pa\u00edses unificados, cunha \u00fanica moeda e un mercado com\u00fan, o incentivo econ\u00f3mico para o cambio e o poder pol\u00edtico para facelo permitiron que se revertera esta situaci\u00f3n e se normalizara un sistema de medidas.\nA primeira adopci\u00f3n oficial de tal sistema ocorreu en Francia en 1791 logo da Revoluci\u00f3n Francesa de 1789. A Revoluci\u00f3n, coa s\u00faa ideolox\u00eda oficial da \"raz\u00f3n pura\" facilitou este cambio.\nO sistema deriv\u00e1base das propiedades de obxectos da natureza, concretamente, o tama\u00f1o da Terra e o peso da auga, e en relaci\u00f3ns sinxelas entre unha unidade e a outra. A fin de determinar coa maior precisi\u00f3n posible o tama\u00f1o da Terra, envi\u00e1ronse varios equipos \u00f3 longo de varios anos para medir a lonxitude dun arco de meridiano terrestre tan longo como fose posible. Decidiuse medir a lonxitude do meridiano que vai desde a torre do forte en Montju\u00efc, en Barcelona a Dunquerque, que era o segmento m\u00e1is longo totalmente sobre terra case totalmente dentro de territorio franc\u00e9s. \u00c9 destacable que a pesar que durante o proceso de medici\u00f3n houbo ocasionais hostilidades entre Francia e Espa\u00f1a, o desenvolvemento do novo sistema de medidas considerouse de tal importancia que o grupo de medici\u00f3n franc\u00e9s foi escoltado por tropas espa\u00f1olas dentro de Espa\u00f1a a fin de asegurar a continuidade da medici\u00f3n.\nO proceso culminou na proclamaci\u00f3n o 22 de xu\u00f1o de 1799 do sistema m\u00e9trico coa entrega \u00f3s Arquivos da Rep\u00fablica dos patr\u00f3ns do metro e o quilogramo, confeccionados en aliaxe de platino, presenciados por funcionarios do goberno franc\u00e9s e de varios pa\u00edses invitados e moitos dos m\u00e1is famosos sabios da \u00e9poca.\nPosteriores melloras na medici\u00f3n tanto do tama\u00f1o da Terra como das propiedades da auga resultaron en discrepancias cos patr\u00f3ns. A Revoluci\u00f3n Industrial estaba xa en cami\u00f1o e a normalizaci\u00f3n das pezas mec\u00e1nicas, fundamentalmente parafusos e porcas, era da maior importancia e estes depend\u00edan de medici\u00f3ns precisas. Malia que as discrepancias que se atoparon quedar\u00edan totalmente enmascaradas nas tolerancias de fabricaci\u00f3n da \u00e9poca, cambiar os patr\u00f3ns de medida para axustarse \u00e1s novas medici\u00f3ns era pouco pr\u00e1ctico, particularmente cando novos e mellores instrumentos acabar\u00edan atopando novos valores cada vez m\u00e1is precisos. Por iso decidiuse romper coa relaci\u00f3n que exist\u00eda entre os patr\u00f3ns e as s\u00faas fontes naturais de tal forma que os patr\u00f3ns en si convert\u00e9ronse na base do sistema e permaneceron como tales ata 1960 en que o metro foi redefinido de novo en funci\u00f3n de propiedades f\u00edsicas e logo, en 1983, cando se redefiniu como o espazo que percorre a luz nunha certa fracci\u00f3n de segundo. Desta forma, o metro recobrou a s\u00faa relaci\u00f3n cun fen\u00f3meno natural, esta vez realmente inmutable e universal. O quilogramo, con todo, permanece formalmente definido base\u00e1ndose no patr\u00f3n que xa ten dous s\u00e9culos de antig\u00fcidade.\nO sistema m\u00e9trico orixinal adoptouse internacionalmente na Conferencia Xeral de Pesos e Medidas de 1889 e derivou no Sistema Internacional de medidas. Actualmente, aproximadamente o 95% da poboaci\u00f3n mundial vive en pa\u00edses en que se usa o sistema m\u00e9trico e os seus derivados, e a\u00ednda hai pouco que a NASA decidiu usar s\u00f3 o sistema m\u00e9trico nas s\u00faas viaxes \u00e1 L\u00faa\nAdopci\u00f3n do sistema.\nCase todos os pa\u00edses europeos adopt\u00e1rono aos poucos, pero o Reino Unido resistiuse durante moito tempo, as\u00ed como os Estados Unidos, que conservaron ata moi recentemente as s\u00faas unidades de medida tradicionais. \nO Reino Unido \u00e9 un caso curioso porque, mentres as naci\u00f3ns continentais \u00edan adoptando o sistema m\u00e9trico, fixo un esforzo de unificaci\u00f3n das s\u00faas unidades de medida tradicionais, ata ent\u00f3n distintas de rexi\u00f3n a rexi\u00f3n, como no resto do mundo; ent\u00f3n, impuxo o chamado sistema imperial (1824). Doutra banda, foi pioneiro nun sistema m\u00e1is completo de unidades, baseado no sistema m\u00e9trico, con miras m\u00e1is amplas que o comercio e a industria, o sistema CGS, e pouco m\u00e1is tarde adoptou oficialmente o sistema m\u00e9trico, en 1884, sen que ata agora cambiasen moitos dos usos das unidades de medida tradicionais. Pola s\u00faa banda os Estados Unidos, tras a s\u00faa independencia, tam\u00e9n fixeron un esforzo de unificaci\u00f3n das s\u00faas medidas tradicionais (en teor\u00eda iguais \u00e1s inglesas), pero definindo as unidades de modo que algunhas das unidades de medida imperiais son distintas \u00e1s dos Estados Unidos.\nCo tempo, os distintos pa\u00edses foron adoptando o sistema, xa na s\u00faa versi\u00f3n Sistema Internacional de Unidades, e raros son os pa\u00edses que actualmente non o adoptaron oficialmente (concretamente tres: os Estados Unidos de Am\u00e9rica, Birmania e Liberia), a\u00ednda que en moitos outros se mant\u00e9n o uso de medidas do sistema anglosax\u00f3n, por influxo dos Estados Unidos ou mesmo de sistemas anteriores.\nObxectivos.\nO sistema m\u00e9trico dese\u00f1ouse tendo en conta varios obxectivos.\nNeutro, universal e invariable.\nOs dese\u00f1adores do sistema m\u00e9trico quer\u00edan que fose o m\u00e1is neutral posible para facilitar o seu m\u00e1is ampla adopci\u00f3n. Cando se estaba desenvolvendo o sistema m\u00e9trico, Francia utilizaba o calendario republicano que xa comezaba a caer en desuso e foi finalmente abolido en 1806 debido a dous fallos fundamentais de dese\u00f1o: as datas cont\u00e1banse a partir do d\u00eda da proclamaci\u00f3n da Primeira Rep\u00fablica Francesa e os nomes dos meses base\u00e1banse en eventos puramente locais como \"brumaire\" (brumoso) ou \"nivose\" (nevado), condici\u00f3ns locais que non se daban nin sequera na totalidade do territorio franc\u00e9s.\nOutras unidades da \u00e9poca deriv\u00e1banse do longo do p\u00e9 dalg\u00fan gobernante e frecuentemente cambiaban trala s\u00faa sucesi\u00f3n. As novas unidades non haber\u00edan de depender de tales circunstancias nacionais, locais ou temporais.\nCalquera laboratorio deb\u00eda poder reproducilas.\nA forma habitual de establecer unha norma era facer os patr\u00f3ns de medida correspondentes e distribu\u00edr copias deles. Isto far\u00eda ao novo est\u00e1ndar dependente dos patr\u00f3ns orixinais e entrar\u00eda en conflito co obxectivo previo pois todos os pa\u00edses haber\u00edan de referir os seus patr\u00f3ns ao patr\u00f3n do pa\u00eds que tivese os orixinais.\nOs dese\u00f1adores desenvolveron definici\u00f3ns das unidades b\u00e1sicas de tal forma que calquera laboratorio equipado adecuadamente poder\u00eda facer os seus modelos propios. Orixinalmente as unidades base deriv\u00e1ronse do longo dun segmento de meridiano terrestre e a masa de certa cantidade de auga. Por iso descart\u00e1ronse, como base da medida de lonxitude, o longo dun p\u00e9ndulo dun certo per\u00edodo, pois var\u00eda coa latitude e iso obrigar\u00eda a definir unha certa latitude ou o longo dun segmento do ecuador, en lugar dun segmento dun meridiano calquera, pois non todos os pa\u00edses te\u00f1en acceso a calquera latitude.\nPracticidade.\nAs novas unidades de medida deber\u00edan ser pr\u00f3ximas a valores de uso corrente naquel ent\u00f3n. Era de supo\u00f1erse que o metro pr\u00f3ximo \u00e1 vara ou iarda, haber\u00eda ser m\u00e1is popular que a fallada hora decimal do calendario republicano franc\u00e9s.\nDefinici\u00f3n.\nSobre a base do prototipo internacional de platino en vigor dende 1889, o metro definiuse dende a \"XI Conferencia Xeral de Pesos e Medidas\" (1960) a partir da lonxitude de onda da radiaci\u00f3n do Cripton 86 coa fin de mellorar a s\u00faa precisi\u00f3n. Na \"XVII Conferencia Xeral de Pesos e Medidas\" (1983), foi substitu\u00edda pola actual definici\u00f3n:\nM\u00faltiplos decimais.\nTodos os m\u00faltiplos e subm\u00faltiplos das unidades bases ser\u00edan en base a potencias decimais. Nin as fracci\u00f3ns ser\u00edan a medias, como \u00e9 o caso actualmente coas fracci\u00f3ns de polgada, nin os m\u00faltiplos ter\u00edan relaci\u00f3ns diferentes que potencias de dez, tal como \u00e9 o caso do p\u00e9 que equivale a doce polgadas. Cabo destacar que a \"decimalizaci\u00f3n\" s\u00e9guese impo\u00f1endo a\u00ednda en pa\u00edses que utilizan outras bases de medida, tal como foi o caso da \"decimalizaci\u00f3n\" da Libra tanto a brit\u00e1nica como a irlandesa en 1971 ou a a\u00ednda m\u00e1is recente (2000-2001) decimalizaci\u00f3n das fracci\u00f3ns nos prezos das acci\u00f3ns nas bolsas de valores dos Estados Unidos.\nVale a pena mencionar que o sistema m\u00e9trico tam\u00e9n defin\u00eda unha unidade de base decimal para a medida de \u00e1ngulos, o \"gon\" ou \"grad\" no cal o \u00e1ngulo recto div\u00eddese en 100 \"gons\" en lugar dos 90 do sistema sesaxesimal e onde cada \"gon\" div\u00eddese en 100 minutos e cada minuto en 100 segundos. De feito, o quil\u00f3metro \u00e9 a lonxitude dun arco de meridiano terrestre que abarca un \"gon\" de latitude. Isto \u00e9 similar \u00e1 definici\u00f3n dunha milla n\u00e1utica que \u00e9 a lonxitude dun arco dun minuto sesaxesimal de latitude.\nAo contrario, o sistema m\u00e9trico non definiu ningunha unidade decimal de medida de tempo pois isto formaba parte do xa mencionado calendario republicano no cal un d\u00eda divid\u00edase en 10 horas e caeu en desuso xunto con este.\nPrefixos com\u00fans.\nTodas as unidades derivadas haber\u00edan de usar un mesmo conxunto de prefixos para indicar cada m\u00faltiplo. Por exemplo, \"quilo\" usar\u00edase tanto para m\u00faltiplos de peso (\"quilogramo\") como de lonxitude (\"quil\u00f3metro\") en ambos casos indicando 1000 unidades base. Isto non evitou que se seguisen usando unidades xa arraigadas como a tonelada de 20 quintais (2.500 lb ou 1150,2 kg e logo tonelada m\u00e9trica) ou o quintal de 5 arrobas (125\u00a0lb ou 57,51\u00a0kg e despois quintal m\u00e9trico, 100 quilos) que, en ambos os dous casos redonde\u00e1ronse a valores achegados a unidades m\u00e9tricas.\nT\u00e1boa completa de prefixos.\nPode consultarse a t\u00e1boa completa de sufixos. Ver.\nV\u00e9xase tam\u00e9n.\nLigaz\u00f3ns externas.\nBureau International des Poids et Mesures (BIPM) "}
{"id": "45294", "revid": "1060", "url": "https://gl.wikipedia.org/wiki?curid=45294", "title": "Mikhail Gorbachov", "text": ""}
{"id": "45295", "revid": "1060", "url": "https://gl.wikipedia.org/wiki?curid=45295", "title": "Mijail Gorbachov", "text": ""}
{"id": "45296", "revid": "1131", "url": "https://gl.wikipedia.org/wiki?curid=45296", "title": "A ra\u00ed\u00f1a da beleza de Leenane", "text": "A ra\u00ed\u00f1a da beleza de Leenane (t\u00edtulo orixinal The Beauty Queen of Leenane) \u00e9 un drama de Martin McDonagh. \u00c9 unha mestura de comedia negra, melodrama e traxedia deprimente.\nTrama.\nA historia sit\u00faase na aldea irlandesa de Leenane, en Connemara, en 1989. Toda a peza se desenvolve nunha coci\u00f1a desastrada e mal iluminada, o que resulta nunha sensaci\u00f3n claustrof\u00f3bica de encerro.\nA obra c\u00e9ntrase na vida de Maureen Folan, unha solteirona de m\u00e1is de 40 anos que coida da s\u00faa nai Mag de 70 anos, que \u00e9 ego\u00edsta e manipuladora. As irm\u00e1s de Maureen refuxi\u00e1ronse hai tempo no matrimonio e a vida familiar, mais Maureen, que garda o segredo dunha doenza mental, est\u00e1 atrapada nunha relaci\u00f3n disfuncional coa s\u00faa nai.\nDurante a obra, os irm\u00e1ns Pato e Ray Folan visitan a casa. Pato \u00e9 un obreiro de mediana idade canso do seu traballo e a s\u00faa vida en Inglaterra, desencantado das limitaci\u00f3ns e a soidade da vida. O tedio tam\u00e9n abruma ao seu irm\u00e1n de 20 anos, un rapaz groseiro de aldea. No primeiro acto aparece unha \u00faltima oportunidade de romance entre Maureen e Pato, que contin\u00faa no segundo at\u00e9 o desenlace dram\u00e1tico.\nAdaptaci\u00f3ns.\n\"A ra\u00ed\u00f1a da beleza de Leenane\" estreouse en 1996 en Galway, producida pola Druid Theatre Company, levouse despois a Londres e a Broadway, onde ga\u00f1ou catro Premios Tony. En Galiza produciuna o Teatro do Atl\u00e1ntico, dirixida por X\u00falio Lago e interpretada por Mar\u00eda Barcala, Teresa Horro, Marcos Vi\u00e9itez e Rub\u00e9n Ri\u00f3s. A adaptaci\u00f3n do texto correu a cargo de Avelino Gonz\u00e1lez e Olga Nogueira. Estreouse o 17 de febreiro de 2006 en Nar\u00f3n e acadou varios galard\u00f3ns nos Premios Mar\u00eda Casares 2007: \u00e1 mellor direcci\u00f3n, mellor texto adaptado e mellor espect\u00e1culo."}
{"id": "45299", "revid": "98629", "url": "https://gl.wikipedia.org/wiki?curid=45299", "title": "Gonzalo Rodr\u00edguez Mourullo", "text": "Gonzalo Rodr\u00edguez Mourullo, nado en Balcaide (Calo, Teo) o 17 de maio de 1935, \u00e9 un escritor, avogado e xurista galego.\nTraxectoria.\n\u00c9 fillo de Jos\u00e9 Rodr\u00edguez V\u00e1zquez. Estudou Dereito na Universidade de Santiago de Compostela, na cal tam\u00e9n se doutorou en 1959 con Premio Extraordinario, coa tese \"Hurto y robo en el derecho espa\u00f1ol\". \nEn 1967 obtivo, por unanimidade e co n\u00famero un, a C\u00e1tedra de Dereito Penal na Universidade de Oviedo. Posteriormente foi titular na Universidade de Santiago de Compostela (1970) e na Universidade Aut\u00f3noma de Madrid desde 1970. Foi Decano da Facultade de Dereito desta \u00faltima. En 1971 fundou o \"Estudio Jur\u00eddico Rodr\u00edguez Mourullo\".\nPor resoluci\u00f3n ministerial, foi nomeado Relator Xeral da Comisi\u00f3n redactora do Proxecto do novo C\u00f3digo penal de 1980. As\u00ed mesmo, tivo un papel destacado na elaboraci\u00f3n do C\u00f3digo Penal de 1995. Actuou como avogado defensor de Emilio Bot\u00edn no xu\u00edzo por xubilaci\u00f3ns millonarias, no cal resultou absolto. Foi tam\u00e9n un dos avogados do pol\u00edtico galego Pablo Crespo durante a investigaci\u00f3n da trama G\u00fcrtel.\nTen publicados numerosos artigos en publicaci\u00f3ns como a \"Revista Jur\u00eddica de Catalunya\" ou \"Poder Judicial\", as\u00ed como colaboraci\u00f3ns en obras colectivas e direcci\u00f3n de teses. Dende 2009 \u00e9 Profesor Em\u00e9rito da Universidade Aut\u00f3noma de Madrid.\nObra literaria.\nDende moi novo escribiu relatos curtos, alg\u00fans publicados na revista \"Vamos\" do colexio Minerva de Compostela (actualmente, Colexio Manuel Peleteiro). Tam\u00e9n colaborou no xornal vespertino \"La Noche\", na secci\u00f3n \u2018Letras estudiantiles\u2019. \nEn 1954 publicou \"Nasce unha \u00e1rbore\", ano en que obtivo o primeiro premio de contos do Centro Galego de Bos Aires. En 1956 publicou \"Memorias de Tains\", galardoado nas Festas Minervais. Estas obras, de influencia kafkiana, sentaron as bases dunha fonda renovaci\u00f3n na literatura galega, o que deu orixe \u00e1 Nova Narrativa Galega. Por\u00e9n, Mourullo deixou de escribir e rompeu relaci\u00f3ns co sistema literario galego.\nVida persoal.\nEst\u00e1 casado con Matilde Otero Varela e son pais de Gonzalo, Alberto, Pablo e Laura Rodr\u00edguez-Mourullo Otero."}
{"id": "45301", "revid": "5863", "url": "https://gl.wikipedia.org/wiki?curid=45301", "title": "Logotipo", "text": "Un logotipo, ou abreviada e popularmente logo, \u00e9 un debuxo que lle serve a unha entidade ou a un grupo de persoas para representarse. Historicamente, os artes\u00e1ns do barro, do vidro, os fabricantes de espadas e artefactos de ferro fino, e os impresores utilizaban marcas para sinalar a s\u00faa autor\u00eda.\nOs reis que sab\u00edan asinar ademais cruzaban os documentos legais cun logotipo da s\u00faa creaci\u00f3n, \u00e1 man ou cun selo.\nNas covas dos homes prehist\u00f3ricos atopamos tam\u00e9n marcas e sinais.\nO logotipo pode ser o eixo afirmador da propiedade privada a trav\u00e9s do feito da autor\u00eda. Como parte da identidade visual dunha empresa ou instituci\u00f3n, \u00e9 a representaci\u00f3n tipogr\u00e1fica do nome da marca.\nNun logotipo difer\u00e9ncianse dous entes:\nA funcionalidade dun logotipo radica na capacidade para comunicar a mensaxe que se require como por exemplo \"Somos unha empresa responsable\" ou \"este produto \u00e9 de alta calidade\", e para lograr isto require do uso de cores e formas que contrib\u00faan a que o espectador final lle dea esta interpretaci\u00f3n.\nUn logotipo, en termos xerais, require do apropiado uso da semi\u00f3tica como ferramenta para lograr a axeitada comunicaci\u00f3n da mensaxe e a interpretaci\u00f3n por parte do espectador m\u00e1is axeitada a esta mensaxe. As\u00ed por exemplo, un c\u00edrculo amarelo pode interpretarse de diferentes maneiras e d\u00e1rselle diferentes sensos como \"sol\", \"moeda\", \"ovo\", \"queixo\" ou outros, mentres que se se atopa pegado a verba \"banco\" ambos os elementos, o c\u00edrculo amarelo e a palabra \"banco\", toman un s\u00f3 senso: \"Instituci\u00f3n Bancaria\". \u00c9 dicir, o logotipo, no momento de representar unha entidade ou grupo de persoas, o m\u00e1is apropiado \u00e9 que mante\u00f1a congruencia semi\u00f3tica entre o que se entende e o que realmente busca representar.\n\"Isologo\" \u00e9 distinto de logotipo xa que este \u00faltimo se corresponde co primeiro; \u00e9 dicir:\nXuntos forman un isologo."}
{"id": "45304", "revid": "66394", "url": "https://gl.wikipedia.org/wiki?curid=45304", "title": "Xeograf\u00eda de Austria", "text": "A maior parte do territorio de Austria est\u00e1 dentro da secci\u00f3n oriental dos Alpes, que acadan alturas de m\u00e1is de 3.000 m o que fai do pa\u00eds un destino importante para os practicantes de deportes de inverno. A monta\u00f1a m\u00e1is elevada \u00e9 o \"Grossglockner\", con 3.798 metros sobre o nivel do mar. A poboaci\u00f3n conc\u00e9ntrase nos vales dos r\u00edos entre os que destaca o m\u00e1is importante, o Danubio, que entra en Austria por Passau, na fronteira con Alema\u00f1a; pasando por Linz e Viena, ata Bratislava, na fronteira con Eslovaquia. En Alema\u00f1a recibe o Inn, que pasa por Innsbruck, co seu afluente o Salzach, que pasa por Salzburgo.\nO lago Constanza \u00e9 o m\u00e1is grande do pa\u00eds e forma a fronteira oeste con Liechtenstein e Su\u00edza.\nO clima austr\u00edaco \u00e9 temperado e caracter\u00edzase polos seus invernos fr\u00edos e ver\u00e1ns frescos."}
{"id": "45305", "revid": "56817", "url": "https://gl.wikipedia.org/wiki?curid=45305", "title": "N\u00famero de Avogadro", "text": "O n\u00famero de Avogadro (na honra de Amedeo Avogadro) representa a cantidade de unidades que hai nun mol de substancia. O n\u00famero \u00e9 6,02214199\u00a0\u00d7\u00a01023 e des\u00edgnase polo s\u00edmbolo N. P\u00f3dese dar nas unidades mol\u00e9culas/mol ou \u00e1tomos/mol de \u00e1tomos ou \u00e1tomos/\u00e1tomo-gramo."}
{"id": "45306", "revid": "27249", "url": "https://gl.wikipedia.org/wiki?curid=45306", "title": "Xeograf\u00eda de Hungr\u00eda", "text": "Hungr\u00eda ocupa a chaira media do r\u00edo Danubio, terra ch\u00e1 formada polos aluvi\u00f3ns deste r\u00edo e o seu afluente o r\u00edo Tisza, co\u00f1ecida como chaira h\u00fangara (\"puszta\") e que tam\u00e9n se estende polo norte de Serbia , sur de Eslovaquia e o oeste de Roman\u00eda. \u00d3 oeste destaca o Lago Balaton un dos m\u00e1is grandes de Europa. O segundo maior lago da bac\u00eda carp\u00e1tica (e probablemente o maior lago artificial de Europa) \u00e9 o lago lago Tisza (Tisza-t\u00f3).\nA paisaxe h\u00fangara consta das chairas ch\u00e1s e onduladas cara a bac\u00eda danubiana, dos outeiros e monta\u00f1as baixas \u00f3 norte , ao longo da fronteira eslovaca, como os montes Bakony e os montes M\u00e1tra (nestes sit\u00faase punto m\u00e1is alto de Hungr\u00eda: o K\u00e9kes, con 1.015 m), que son a prolongaci\u00f3n meridional dos C\u00e1rpatos.\nO clima \u00e9 continental, con invernos fr\u00edos, ver\u00e1ns quentes e precipitaci\u00f3ns medias. En Budapest a media de xaneiro \u00e9 de -1.0\u00a0\u00b0C, a de xullo de 21.9\u00a0\u00b0C. As precipitaci\u00f3ns anuais medias son de 498\u00a0mm."}
{"id": "45307", "revid": "98629", "url": "https://gl.wikipedia.org/wiki?curid=45307", "title": "Act\u00ednidos", "text": "Os act\u00ednidos, ou tam\u00e9n actinoides, son un grupo de elementos que forman parte do per\u00edodo 7 da t\u00e1boa peri\u00f3dica dos elementos. Estes elementos, xunto cos lant\u00e1nidos, son chamados elementos de transici\u00f3n interna. O nome procede do elemento qu\u00edmico actinio, que acostuma inclu\u00edrse dentro deste grupo, dando un total de 15 elementos, dende o de n\u00famero at\u00f3mico 89 (o actinio) ao 103 (laurencio).\nEstes elementos presentan caracter\u00edsticas semellantes entre si. Os de maior n\u00famero at\u00f3mico non se atopan na natureza e te\u00f1en tempos de vida media curtos; todos os seus is\u00f3topos son radioactivos.\nNa t\u00e1boa peri\u00f3dica, estes elementos ad\u00f3itanse situar debaixo do resto, xunto cos lant\u00e1nidos, dando unha t\u00e1boa m\u00e1is compacta que se se colocasen entre os elementos do bloque s e os do bloque d, a\u00ednda que nalgunhas t\u00e1boas peri\u00f3dicas si que poden verse situados entre estes bloques, dando unha t\u00e1boa moito m\u00e1is ancha."}
{"id": "45308", "revid": "56817", "url": "https://gl.wikipedia.org/wiki?curid=45308", "title": "Per\u00edodo de semidesintegraci\u00f3n", "text": "Na f\u00edsica nuclear e at\u00f3mica, o per\u00edodo de semidesintegraci\u00f3n, tam\u00e9n chamado vida metade, semivida, hemivida ou sinxelamente per\u00edodo, \u00e9 o lapso necesario para que se desintegren a metade dos n\u00facleos dunha mostra inicial dunha substancia radioactiva. T\u00f3mase como referencia a metade deles debido ao car\u00e1cter aleatorio da desintegraci\u00f3n nuclear. Hai que evitar confundilo coa vida media, que representa a media de vida dun n\u00facleo."}
{"id": "45309", "revid": "23204", "url": "https://gl.wikipedia.org/wiki?curid=45309", "title": "Metal de transici\u00f3n", "text": "Os metais de transici\u00f3n son un conxunto de elementos qu\u00edmicos situados na parte central do sistema peri\u00f3dico, que te\u00f1en como principal caracter\u00edstica a inclusi\u00f3n na s\u00faa configuraci\u00f3n electr\u00f3nica de orbital \"d\" parcialmente cheos de electr\u00f3ns.\nEsta definici\u00f3n pode ampliarse considerando como elementos de transici\u00f3n aqueles que na s\u00faa qu\u00edmica usan electr\u00f3ns aloxados en orbital \"d\" (como os elementos de grupo 11, que nos seus estados de oxidaci\u00f3n pos\u00faen orbitais \"d\" semiocupados). A IUPAC define un metal de transici\u00f3n como \"un elemento cuxo \u00e1tomo ten unha subcapa \"d\" incompleta ou que pode dar lugar a cati\u00f3ns cunha subcapa \"d\" incompleta\"."}
{"id": "45310", "revid": "27155", "url": "https://gl.wikipedia.org/wiki?curid=45310", "title": "Catalizador", "text": "Un catalizador \u00e9 unha substancia (composto ou elemento) capaz de acelerar (catalizador positivo) o retardar (catalizador negativo ou inhibidor) unha reacci\u00f3n qu\u00edmica, permanecendo el mesmo inalterado (non se consome durante a reacci\u00f3n). A este proceso ch\u00e1maselle cat\u00e1lise. Os catalizadores non alteran o balance enerx\u00e9tico final da reacci\u00f3n qu\u00edmica, sen\u00f3n que s\u00f3 permiten que se acade o equilibrio con maior ou menor velocidade.\nMoitos dos catalizadores act\u00faan alterando superficies, permitindo atoparse e unirse ou separarse a dous ou m\u00e1is reactivos qu\u00edmicos. \nNo mundo natural hai catalizadores biol\u00f3xicos ou biocatalizadores, os m\u00e1is importantes son os encimas, de natureza proteica, a\u00ednda que tam\u00e9n existen \u00e1cidos ribonucleicos con capacidade catal\u00edtica, denominados ribozimas.\nA cat\u00e1lise pode ser de dous tipos:"}
{"id": "45315", "revid": "5863", "url": "https://gl.wikipedia.org/wiki?curid=45315", "title": "Antonio Azarola", "text": "Antonio Azarola Gresill\u00f3n, nado en Tafalla en 1874 e finado en Ferrol o 4 de agosto de 1936, foi un militar navarro, executado polos sublevados \u00f3s poucos de comezar a Guerra Civil.\nTraxectoria.\nDende novembro de 1934, era segundo xefe da Base Naval de Ferrol e xefe do seu Arsenal. Foi subsecretario do Ministerio de Mari\u00f1a e posteriormente ministro do mesmo departamento no gabinete presidido por Manuel Portela Valladares dende o 30 de decembro de 1935 ao 19 de febreiro de 1936, o \u00faltimo antes das elecci\u00f3ns de febreiro de 1936. Baixo o seu ministerio produciuse o \u00faltimo Plan Naval antes do estalido da Guerra Civil (11 de xaneiro de 1936), no que se prev\u00eda a construci\u00f3n de dous destrutores, dous canoneiros e outros barcos menores.\nA\u00ednda que ao producirse a sublevaci\u00f3n na Base do Ferrol, o 20 de xullo, o contralmirante Azarola adoptou unha actitude vacilante, finalmente inclinouse por non tomar parte na sublevaci\u00f3n, polo que ao triunfar esta en Ferrol, foi detido, sometido a xu\u00edzo sumar\u00edsimo e condenado a morte por:\nO contraalmirante Azarola declarou no xu\u00edzo que, a\u00ednda que simpatizaba cos prop\u00f3sitos da sublevaci\u00f3n, non pod\u00eda quebrantar os seus principios militares:\nFoi fusilado \u00e1s seis da ma\u00f1\u00e1 do 4 de agosto, no cuartel de Dolores. Os seus restos at\u00f3panse enterrados no cemiterio de Vilagarc\u00eda de Arousa.\nA s\u00faa sobri\u00f1a Amelia Azarola Echevarr\u00eda estaba casada co aviador falanxista Julio Ruiz de Alda, que foi asasinado no C\u00e1rcere Modelo de Madrid o 23 de agosto de 1936."}
{"id": "45318", "revid": "89787", "url": "https://gl.wikipedia.org/wiki?curid=45318", "title": "Xo\u00e1n Ignacio Taibo", "text": "Xo\u00e1n Ignacio Taibo Arias, nado en Madrid o 31 de marzo de 1949, \u00e9 un escritor e soci\u00f3logo galego.\nTraxectoria.\nNado na emigraci\u00f3n madrile\u00f1a de pais galegos, tomou contacto coa cultura galega en Madrid e en 1976 estableceuse en Galicia, en 1975 publicou a s\u00faa primeira obra literaria, \"Os inmortais\", unha recolleita de tres relatos.\nCatedr\u00e1tico de Lingua e Literatura Galega, colabora en diversas publicaci\u00f3ns peri\u00f3dicas de Galicia.\n\u00c9 irm\u00e1n de Carlos Taibo."}
{"id": "45322", "revid": "54334", "url": "https://gl.wikipedia.org/wiki?curid=45322", "title": "V\u00edctor F. Freixanes", "text": "V\u00edctor Fern\u00e1ndez Freixanes, m\u00e1is co\u00f1ecido como V\u00edctor Freixanes ou V\u00edctor F. Freixanes, nado o 24 de agosto de 1951 en Pontevedra, \u00e9 un xornalista, editor e escritor galego. \u00c9 irm\u00e1n do pintor Xos\u00e9 Freixanes. En 2017 foi elixido presidente da Real Academia Galega.\nTraxectoria.\nFormaci\u00f3n e escrita.\nFillo de V\u00edctor Fern\u00e1ndez Barcia. Licenciado en filolox\u00eda rom\u00e1nica en 1973 pola Universidade de Santiago de Compostela. Tras unha estancia en Madrid traballou no departamento de actividades culturais de Radio Popular de Vigo e foi profesor colaborador do ICE en Vigo. Desde ent\u00f3n iniciou un intenso labor xornal\u00edstico en prensa, radio e televisi\u00f3n. En 1976 sa\u00edu do prelo o seu primeiro libro, \"Unha ducia de galegos\", un libro de entrevistas e en 1980 publicou \"Memoria dun fuxido\". Ga\u00f1ou o premio Modesto R. Figueiredo en 1978 con \"A caza de cascudas\". Con \"O tri\u00e1ngulo inscrito na circunferencia\" (1982) ga\u00f1ou o premio Blanco Amor. \"O enxoval da noiva\" (1988) e \"A cidade dos c\u00e9sares\" (1993) son outras d\u00faas novelas salientables de Freixanes.\nActividades.\nCatedr\u00e1tico de Lingua e Literatura Galega (1\u00aa promoci\u00f3n de 1981), exerceu a docencia en secundaria e despois foi profesor da Facultade de Ciencias da Comunicaci\u00f3n da Universidade de Santiago de Compostela. Foi profesor e conferenciante invitado en varias universidades estranxeiras: The Graduate Schooland University Center de Nova York, Forham University de NY, Universidade de Tamaulipas (M\u00e9xico) etc., e relator de seminarios arredor da edici\u00f3n en feiras internacionais (Buenos Aires).\nColaborador habitual de medios de comunicaci\u00f3n como \"La Voz de Galicia\", tam\u00e9n presentou na Televisi\u00f3n de Galicia o programa dedicado aos libros e \u00e1 literatura \"A Trabe de Ouro\" (1986-1987). Foi cofundador de \"Teima\" (1976), redactor entre 1974 e 1980 de Radio Popular de Vigo, onde activou a presenza do idioma galego. Nesa mesma \u00e9poca foi correspondente do xornal \"Informaciones\" para Galicia e norte de Portugal.\n\u00c9 membro do plenario do Consello da Cultura Galega, Secci\u00f3n de Lingua, Literatura e Comunicaci\u00f3n. Presidiu a Fundaci\u00f3n Otero Pedrayo (2005-2017), da que \u00e9 na actualidade presidente de honra. Foi membro do Patronato da Fundaci\u00f3n Germ\u00e1n S\u00e1nchez Ruip\u00e9rez participando na creaci\u00f3n da Casa del Lector (Madrid, 2010).\n\u00c9 codirector da revista Grial (Revista Galega de Cultura), xunto con Henrique Monteagudo.\nNo \u00e1mbito empresarial, foi director xeral de edici\u00f3ns Xerais (1988-1993), director de edici\u00f3ns do Grupo Anaya e de Alianza Editorial (1994-1998), e foi director xeral da editorial Galaxia de 2002 a 2016. Para Xerais preparou en 2001 o ambicioso proxecto \u00abGalicia. Unha luz no Atl\u00e1ntico\u00bb, cunha nova tipolox\u00eda editorial que mostra unha ampla e variada visi\u00f3n hist\u00f3rica de Galicia.\nIngresou na Real Academia Galega o 27 de febreiro de 2004 co discurso \"Desaf\u00edos para un novo s\u00e9culo. Entre a Trabe de Ouro e a Paxari\u00f1a de Armenteira\", respondido por Ant\u00f3n Santamarina Fern\u00e1ndez, ocupando a cadeira de Carlos Casares, tam\u00e9n editor e escritor. Preside a RAG desde o 28 de marzo de 2017. Substitu\u00edu no cargo ao profesor e escritor Xes\u00fas Alonso Montero, quen non se presentou \u00e1 reelecci\u00f3n.\nVida persoal.\nCasado con Mar\u00eda Dolores Cabrera Iglesias, \u00e9 pai de Diniz Cabreira e mais de Trist\u00e1n Fern\u00e1ndez Cabrera."}
{"id": "45323", "revid": "89787", "url": "https://gl.wikipedia.org/wiki?curid=45323", "title": "Miguel-Anxo Murado", "text": "Miguel-Anxo Murado L\u00f3pez, nado en Lugo o 2 de maio de 1965, \u00e9 un escritor, xornalista e guionista galego.\nTraxectoria.\n\u00c9 irm\u00e1n do pintor Antonio Murado e da arquitecta Clara Murado.\nLicenciouse en Xeograf\u00eda e Historia na Universidade de Santiago de Compostela, onde se especializou en Arqueolox\u00eda. Realizou un m\u00e1ster en Pol\u00edtica Internacional no Centre Europe\u00e9n de Recherches Internationales et Strat\u00e9giques de Bruxelas.\nComezou a s\u00faa traxectoria literaria aos 17 anos, en 1983, ao ga\u00f1ar o premio Caf\u00e9 Gij\u00f3n de novela curta en castel\u00e1n coa obra \"Metamorfosis benezianas\". En 1985 publicou o seu primeiro libro en galego, \"Bestiario dos descontentos\", un conxunto de relatos, ao que seguiu en 1986 \"De so\u00f1os e derribos\" (m\u00e1is tarde titulado \"Memoria de derribos\"), \"Ru\u00eddo. relatos de guerra\" (1995), \"M\u00e9rcores de cinza\" (1997), \"Caderno do Xap\u00f3n\" (2000), \"Lapidario\" (2003) e \"O so\u00f1o da febre\" (2007).\nDentro do seu labor como guionista, traballou para as series de ficci\u00f3n \"Pratos combinados\", \"A familia Pita\" e \"Mareas vivas\" e mais para as longametraxes \"La ley de la frontera\" (dirixida en 1995 por Adolfo Aristarain) e \"Fisterra\" (1999, Xavier Villaverde); na actualidade contin\u00faa este labor en series, como \"Ald\u00e1n e Eva\" (1990), \"Tres d\u00edas de abril\" (2010) ou \"Salgadura\" (2013), e documentais, como \"Lendas do mar\" (1986), \"Galicia, cruce de miradas\" (2007) e \"O incerto Se\u00f1or Cunqueiro\" (2011).\nA maior parte da s\u00faa actividade profesional dedicouna ao xornalismo. Formou parte do Consello de Redacci\u00f3n da revista Luzes de Galiza e colaborou con distintos medios galegos (entre eles, Tempos Novos e El Correo Gallego). Traballou como correspondente de guerra nos Balc\u00e1ns (en 1991 e mais en 1993), onde cubriu o sucedido en Croacia e Bosnia. Entre 1998 e 2003 residiu en Oriente Medio, onde exerceu como oficial de prensa para as Naci\u00f3ns Unidas, como xefe de relaci\u00f3ns exteriores do Ministerio de Medio Ambiente de Palestina e, logo, do Ministerio para Bel\u00e9n (2000). Tras esta etapa continuou o seu labor xornal\u00edstico como correspondente en Xerusal\u00e9n do diario El Mundo durante os tres primeiros anos da Intifada e mais para a axencia de noticias Europa Press. Outra das s\u00faas li\u00f1as de traballo desenvolveuse no \u00e1mbito radiof\u00f3nico, concretamente na cadea Radio C\u00edrculo (Madrid), que dirixiu entre 2004 e 2005.\nActualmente colabora con La Voz de Galicia como articulista (\"Escrito en cafeter\u00edas\" e \"Libro de horas\") e analista internacional. Nesta s\u00faa especialidade, traballa tam\u00e9n para outros medios de comunicaci\u00f3n espa\u00f1ois (como no programa \"A vivir que son dos d\u00edas\" da Cadena Ser\") \"e para prestixiosos medios internacionais: a cadea brit\u00e1nica BBC World Service, BBC 4, Rusia Today TV e os xornais The New York Times e The Guardian, entre outros.\nXurxo Borraz\u00e1s considera que ten un estilo propio, unha prosa desapaixonada."}
{"id": "45324", "revid": "988", "url": "https://gl.wikipedia.org/wiki?curid=45324", "title": "Miguel Anxo Murado", "text": ""}
{"id": "45325", "revid": "56817", "url": "https://gl.wikipedia.org/wiki?curid=45325", "title": "Carmen Panero", "text": "Carmen Panero Menor, nada en Pontevedra en 1949, \u00e9 unha escritora e cr\u00edtica literaria galega.\nTraxectoria.\nEstudou filolox\u00eda rom\u00e1nica na Universidade de Santiago de Compostela e \u00e9 profesora de literatura espa\u00f1ola en Vigo. Realizou o seu labor de cr\u00edtica literaria en revistas como \"N\u00f3\", \"Andaina\" e \"Festa da Palabra Silenciada\", \"Faro de Vigo\", \"Diario 16 de Galicia\"."}
{"id": "45326", "revid": "109216", "url": "https://gl.wikipedia.org/wiki?curid=45326", "title": "Pol\u00edtica de Hungr\u00eda", "text": "O Presidente da Rep\u00fablica, electo polo parlamento cada catro anos , ten un papel cerimonial, a\u00ednda que os seus poderes incl\u00faen o nomeamento do primeiro ministro. O primeiro ministro escolle \u00f3s membros do goberno e ten o dereito exclusivo a destitu\u00edlos. Cada un dos nomeados para o goberno debe presentarse diante dun ou m\u00e1is comit\u00e9s parlamentarios e ten que ser formalmente aprobado polo presidente.\nA Asemblea Nacional unicameral, con 386 membros (ou Orsz\u00e1ggy\u0171l\u00e9s), \u00e9 o m\u00e1is alto \u00f3rgano de autoridade do estado e prop\u00f3n e aproba a lexislaci\u00f3n co aval do primeiro ministro. Un partido ten que obter polo menos o 5% dos votos para poder formar un grupo parlamentario. As elecci\u00f3ns parlamentarias nacionais te\u00f1en lugar cada catro anos (a \u00faltima tivo lugar no abril de 2006).\nNos partidos h\u00fangaros as principais tendencias pol\u00edticas son: a esquerda (a centro esquerda e a extrema esquerda) e a dereita (a centro dereita e a extrema dereita). Os partidos pol\u00edticos h\u00fangaros m\u00e1is importantes son:"}
{"id": "45327", "revid": "6", "url": "https://gl.wikipedia.org/wiki?curid=45327", "title": "Xes\u00fas R\u00e1bade", "text": "Xes\u00fas R\u00e1bade Paredes, nado en Seixas (Cospeito) o 20 de xaneiro de 1949, \u00e9 un profesor e escritor galego.\nTraxectoria.\nComezou a traballar de carteiro e estivo un tempo en Berna (Su\u00edza) traballando nos anos setenta. Posteriormente dedicouse ao ensino de lingua e literatura en secundaria nos IES Xelm\u00edrez e Rosal\u00eda de Castro.\nLiterariamente ten cultivado o ensaio, a narrativa e a poes\u00eda. Comezou moi cedo a s\u00faa carreira literaria e figura na antolox\u00eda \"Os nov\u00edsimos da poes\u00eda galega\". Traballou en tarefas de normalizaci\u00f3n ling\u00fc\u00edstica e cultural: formaci\u00f3n do profesorado, reforma educativa, elaboraci\u00f3n de textos e material escolar, publicaci\u00f3n en prensa de numerosos artigos, alg\u00fans recollidos en libro, sobre a situaci\u00f3n social da lingua. De 1992 a 1995 foi Coordinador Docente de Lingua galega.\nMembro do colectivo de renovaci\u00f3n po\u00e9tica Cravo Fondo, a s\u00faa obra foi antologada e traducida a varias linguas. \u00c9 membro fundador do PEN Clube de Galicia.\nEst\u00e1 casado con Helena Villar Janeiro, sendo os pais da poeta Mar\u00eda do Cebreiro R\u00e1bade e do m\u00fasico de jazz Abe R\u00e1bade.\nTen usado o pseud\u00f3nimo de Matalobos."}
{"id": "45331", "revid": "59564", "url": "https://gl.wikipedia.org/wiki?curid=45331", "title": "Bautista \u00c1lvarez", "text": "Bautista Goyel \u00c1lvarez Dom\u00ednguez, nado en Loucia (Las, San Amaro) o 30 de marzo de 1933 e finado en Beariz o 16 de setembro de 2017, foi un pol\u00edtico galego de ideolox\u00eda nacionalista.\nTraxectoria.\nBautista \u00c1lvarez naceu en Loucia, pequena aldea da parroquia de Las, no concello de San Amaro. Foi o menor de tres irm\u00e1ns dunha familia humilde. Aos 10 anos ingresou no Seminario de Ourense, onde estudou Humanidades e Filosof\u00eda. A principios da d\u00e9cada dos 60 foi estudar a Madrid, onde fixo amizade entre outros con Xos\u00e9 Lu\u00eds M\u00e9ndez Ferr\u00edn e Xos\u00e9 Fern\u00e1ndez Ferreiro, fundadores do grupo Brais Pinto.\nEn 1964 foi membro fundador da Uni\u00f3n do Povo Galego, ocupando a presidencia desde 1977 at\u00e9 2008, data na que se celebrou o XII Congreso Nacional da UPG. Participa da redacci\u00f3n dos 10 puntos da UPG. Participou na fundaci\u00f3n do BNG en 1981. Nese mesmo ano, nas primeiras elecci\u00f3ns ao Parlamento galego sa\u00edu electo deputado pola circunscrici\u00f3n da Coru\u00f1a, sendo expulsado do Parlamento, xunto cos compa\u00f1eiros da coalici\u00f3n electoral BNPG-PSG, Lois Di\u00e9guez V\u00e1zquez e Claudio L\u00f3pez Garrido por neg\u00e1rense a prestar xuramento \u00e1 Constituci\u00f3n espa\u00f1ola de 1978, con car\u00e1cter retroactivo, pois xa levaban varios meses exercendo o seu labor como representantes nacionalistas . Volveu ser elixido deputado no Parlamento de Galicia nas auton\u00f3micas de 1989 ata 2005.\nEn 2004, na celebraci\u00f3n do 40 aniversario da constituci\u00f3n da UPG, o partido promove a constituci\u00f3n da Fundaci\u00f3n Bautista \u00c1lvarez de Estudos Nacionalistas, que pasa a presidir desde o primeiro momento . En 2013, unha grupo de dirixentes nacionalistas organizou unha homenaxe para conmemorar os seus 50 anos de militancia nacionalista, coa finalidade de \u2033facermos p\u00fablica a necesidade de co\u00f1ecermos e reco\u00f1ec\u00e9rmonos na figura de Bautista \u00c1lvarez\u2033. Nese mesmo ano obtivo o Premio \"Brais Pinto\".\nFaleceu o 16 de setembro de 2017."}
{"id": "45332", "revid": "123798", "url": "https://gl.wikipedia.org/wiki?curid=45332", "title": "Leopoldo I, Sacro Emperador Romano-Xerm\u00e1nico", "text": "Leopoldo I de Habsburgo, nado en Viena o 9 de xu\u00f1o de 1640 e finado na mesma cidade o 5 de maio de 1705). Foi Rei de Hungr\u00eda desde 1655 e de Bohemia un ano despois, Emperador do Sacro Imperio Romano Xerm\u00e1nico desde 1658. Era fillo de Fernando III e da s\u00faa primeira muller Mar\u00eda Ana de Espa\u00f1a, filla do Rei Filipe III de Espa\u00f1a. Como Rei de Hungr\u00eda reunificou as tres partes do reino (que estivo cerca de 150 anos dividido trala invasi\u00f3n otom\u00e1) logo de expulsar aos turcos, asunto que ratificou coa Paz de Karlowitz de 1699.\nMatrimonios e fillos.\nCasou en 1666 con Margarida Tareixa de Espa\u00f1a (1651-1673), filla do seu t\u00edo materno, o rei Filipe IV de Espa\u00f1a e da s\u00faa irm\u00e1 Mariana de Austria.\nMargarita e Leopoldo I foron pais de catro fillos:\nTrala morte de Margarida, casou en segundas nupcias con Claudia Felicidade do Tirol (1653-1676) no ano 1674. Era filla do conde Fernando Carlos do Tirol e de Ana de M\u00e9dicis e neta do conde Leopoldo V.\nForon pais de d\u00faas fillas:\nPor \u00faltimo esposou a Leonor Magdalena de Palatinado-Neoburgo (1655-1720) en 1676.\nForon pais de 10 fillos:\nLeopoldo sufr\u00eda dunha enfermidade conx\u00e9nita caracterizada por ter o labio inferior lixeiramente ca\u00eddo, o que lle ganou o alcume entre os seus inimigos de \"Leopoldo, boca de camelo\". Sucedeuno o seu fillo Xos\u00e9 ."}
{"id": "45334", "revid": "23204", "url": "https://gl.wikipedia.org/wiki?curid=45334", "title": "Linguas de M\u00e9xico", "text": "As linguas faladas en M\u00e9xico son moitas, como as ducias de linguas ind\u00edxenas e linguas doutras partes do mundo. M\u00e9xico \u00e9 a naci\u00f3n castelanfalante m\u00e1is poboada do mundo, con 103,2 mill\u00f3ns de habitantes , dos cales a maior\u00eda fala a lingua espa\u00f1ola. Constitucionalmente, non existe unha declaraci\u00f3n oficial que faga desa lingua de filiaci\u00f3n latina a lingua oficial do pa\u00eds, que \"de facto\" ocupa este papel.\nDesde 1992, a Constituci\u00f3n Mexicana define o pa\u00eds como naci\u00f3n \"pluricultural\", en reco\u00f1ecemento dos pobos ind\u00edxenas. Oficialmente o goberno reco\u00f1ece 65 linguas ind\u00edxenas, que de acordo coa Lei dos Dereitos Ling\u00fc\u00edsticos de 2001, son \"linguas nacionais\" en igualdade de condici\u00f3ns con respecto \u00e1 castel\u00e1n; isto \u00e9, coa \"mesma validez no seus territorios\" . As\u00ed, polo exemplo, a partir do ano 2005, o goberno oficializou a traduci\u00f3n do himno nacional \u00e1s linguas ind\u00edxenas.\nA clasificaci\u00f3n das linguas ind\u00edxenas faladas en M\u00e9xico tende a agrupar dialectos da mesma familia, a\u00ednda mesmo no caso destas seren inintelix\u00edbeis entre si: por exemplo, o goberno reco\u00f1oce a lingua azteca e o n\u00e1huatl como unha soa lingua, a pesar de que as variaci\u00f3ns dialectais que falan os aztecas da Serra de Puebla, e os aztecas de Morelos son significativas. Por todo isto, alg\u00fans ling\u00fcistas tenden a elevar esta cifra a m\u00e1is de 100, clasificando estes dialectos como linguas separadas.\nAs linguas ind\u00edxenas son faladas por pouco m\u00e1is de 12,7 mill\u00f3ns de persoas maiores de 5 anos, o que equivale ao 13,1% da poboaci\u00f3n nacional nese rango (1995). A maior parte conc\u00e9ntrase na rexi\u00f3n sur do pa\u00eds, mais tam\u00e9n existen comunidades importantes no centro e nalg\u00fans sectores do Pac\u00edfico e do Golfo de M\u00e9xico."}
{"id": "45335", "revid": "89787", "url": "https://gl.wikipedia.org/wiki?curid=45335", "title": "Xes\u00fas Manuel Valc\u00e1rcel", "text": "Xes\u00fas Manuel Valc\u00e1rcel L\u00f3pez, nado en Rome\u00e1n (Lugo) en 1955, \u00e9 un profesor e escritor galego.\nTraxectoria.\nEstudou no Seminario de Lugo e no Instituto da mesma cidade, licenciouse en Filolox\u00eda pola Universidade de Santiago de Compostela e accedeu a catedr\u00e1tico de Lingua galega e Literatura de secundaria. Tam\u00e9n exerceu a docencia nas Universidades de Santiago e Granada e ten desempe\u00f1ado diferentes actividades na administraci\u00f3n educativa galega.\nEntrou, co seu irm\u00e1n Xulio, no colectivo po\u00e9tico Cravo Fondo en 1977. \u00c9 promotor da teor\u00eda filos\u00f3fica do movemento art\u00edstico e literario galego denominado sentimentalismo e a editorial Bubela.\nColaborou no Bolet\u00edn da Real Academia Galega e no Bolet\u00edn galego de literatura.\nVida persoal.\nNaceu Xes\u00fas Manuel L\u00f3pez Valc\u00e1rcel, pero mudou legalmente a orde dos apelidos. \u00c9 irm\u00e1n de Xulio L\u00f3pez Valc\u00e1rcel, tam\u00e9n escritor."}
{"id": "45336", "revid": "5863", "url": "https://gl.wikipedia.org/wiki?curid=45336", "title": "Manoel Riveiro Loureiro", "text": "Manoel Riveiro Loureiro, nado na Coru\u00f1a en 1933 e finado na mesma cidade o 15 de xaneiro de 2009, foi un escritor galego.\nTraxectoria.\nOrfo de pai dende os tres anos, represaliado tralo golpe de estado franquista, traballou dende moi novo e non recibiu apenas formaci\u00f3n escolar. Logo de ocupar diversos postos como recadeiro e axudante, embarca como mari\u00f1eiro, ao comezo na pesca de baixura e logo na pesca de altura no Gran Sol. Despois do servizo militar, que o leva a Cartagena e a Ferrol, embarca na mari\u00f1a mercante.\nDespois de casar emigra ao Montevideo, onde permanecer\u00e1 ata 1973, ano en que regresan a Galicia. Catro anos despois queda no paro e comeza a escribir, dando ao prelo \"Pola ida e pola volta\" en 1977, con corenta e catro anos. Escritor moi prol\u00edfico e atesourador dunha gran cantidade de premios e galard\u00f3ns literarios, tam\u00e9n destacou como tradutor do ruso. Ademais das obras que publicou individualmente, foi autor de numeros\u00edsimos relatos que se publicaron en diversos volumes colectivos.\nTam\u00e9n fixo colaboraci\u00f3ns en medios audiovisuais, e participou como extra en series de televisi\u00f3n, como \"Mareas vivas\".\nVida persoal.\nCasou e quedou vi\u00favo. Faleceu ao caer dende unha fiestra da s\u00faa casa, por raz\u00f3ns desco\u00f1ecidas."}
{"id": "45338", "revid": "89787", "url": "https://gl.wikipedia.org/wiki?curid=45338", "title": "Miguel Su\u00e1rez Abel", "text": "Miguel Su\u00e1rez Abel, nado en Campo (Arz\u00faa) en 1952 e finado en Meir\u00e1s (Valdovi\u00f1o) o 18 de abril de 2017, foi un escritor galego.\nTraxectoria.\nLicenciado en Psicolox\u00eda, exerceu como orientador no IES Lu\u00eds Seoane de Pontevedra. Colaborador de radio e prensa.\nDeuse a co\u00f1ecer ao ser premiado no Certame Modesto R. Figueiredo cos relatos \"A alem\u00e1\" en 1981, \"O fillo de Seraf\u00edn\" en 1982, \"O quiquiriqu\u00ed\" en 1983. A s\u00faa primeira novela \"Turbo\" (1986) ga\u00f1ou o Premio Blanco Amor. \"\u00c1lvaro Pino\" \u00e9 unha novela-reportaxe publicada en 1989 e \"Sabor a ti\" (1991) foi finalista do Premio Xerais. \"O repenique de Beatriz Goldar\" ga\u00f1ou o Premio de novela por entregas de La Voz de Galicia en 2002.\nFaleceu o 18 de abril de 2017 por mor do cancro."}
{"id": "45339", "revid": "23204", "url": "https://gl.wikipedia.org/wiki?curid=45339", "title": "Lingua n\u00e1huatl", "text": "A lingua n\u00e1huatl (que deriva de \"n\u0101hua-tl\", \u00abson claro ou agradable\u00bb e \"tlaht\u014dl-li\", \u00ablingua ou linguaxe\u00bb), co\u00f1ecida tam\u00e9n historicamente como lingua azteca, \u00e9 unha lingua pertencente \u00e1 familia de linguas uto-aztecas falada polo pobo n\u00e1huatl. Foi a lingua do Imperio Azteca. Segundo un censo do INEGI, no ano 2000 estimouse o n\u00famero de falantes desta lingua en M\u00e9xico nunhas 1,45 mill\u00f3ns de persoas, m\u00e1is do 95% delas biling\u00fces xunto co castel\u00e1n. O seu uso est\u00e9ndese desde o norte de M\u00e9xico at\u00e9 Centroam\u00e9rica."}
{"id": "45341", "revid": "23204", "url": "https://gl.wikipedia.org/wiki?curid=45341", "title": "Bernardo M\u00e1iz", "text": "Bernardo M\u00e1iz V\u00e1zquez, nado en Ferrol o 12 de maio de 1950, \u00e9 un historiador galego.\nTraxectoria.\nLicenciado en Xeograf\u00eda e Historia pola Universidade de Santiago de Compostela en 1973, e Doutor en Historia Contempor\u00e1nea (Zaragoza, 1984) coa tese titulada \"1936-1964. A esquerda militante en Galicia\". Membro fundador do colectivo \"Memoria Hist\u00f3rica Democr\u00e1tica\". Foi profesor de secundaria e catedr\u00e1tico no IES Concepci\u00f3n Arenal de Ferrol (1976-2010).\n\u00c9 veci\u00f1o do Seixo, Mugardos."}
{"id": "45343", "revid": "98629", "url": "https://gl.wikipedia.org/wiki?curid=45343", "title": "Kirta", "text": "Kirta foi o m\u00edtico primeiro rei de Mitanni, unificador das tribos hurritas e das cidades estado como Urkesh e outras, para formar o reino.\nTraxectoria.\nReinou aproximadamente na metade do s\u00e9culo -XVI. Sucedeuno o seu fillo Shuttarna I.\nCar\u00e9cese de inscrici\u00f3ns sobre o seu reinado. Un relato \u00e9pico nunha tabo\u00ed\u00f1a de Ugarit narra de forma novelada a historia da s\u00faa vida: Unha vez mortos todos os seus fillos e a s\u00faa esposa, o rei tivo un so\u00f1o, no que se lle apareceu o deus creador, que lle instru\u00edu para pedir axuda a Baal, deus da choiva, para o que emprendeu unha expedici\u00f3n a fin de conseguir unha nova esposa. No cami\u00f1o, atopou un santuario da deusa Asherah, \u00e1 que prometeu ofrecer unha estatua de ouro, se atopaba esposa. Kirta atopou esposa, coa que tivo varios fillos, pero esqueceu a s\u00faa promesa \u00e1 deusa, que o castigou cunha enfermidade. Durante a mesma, o seu fillo m\u00e1is vello tratou de derrocalo, pero el lanzoulle unha maldici\u00f3n, momento no que acaba o texto."}
{"id": "45344", "revid": "624", "url": "https://gl.wikipedia.org/wiki?curid=45344", "title": "Shuttarna I", "text": "Shuttarna I foi o segundo rei de Mitanni. Sucedeu ao seu pai Kirta, m\u00edtico fundador do reino. Reinou sobre o final do s\u00e9culo \u2013XVI. Sucedeuno Barattarna, a relaci\u00f3n familiar co cal non \u00e9 co\u00f1ecida."}
{"id": "45345", "revid": "89787", "url": "https://gl.wikipedia.org/wiki?curid=45345", "title": "Lant\u00e1nidos", "text": "Os lant\u00e1nidos, ou tam\u00e9n lantanoides, son un grupo de elementos que forman parte do per\u00edodo 6 da t\u00e1boa peri\u00f3dica dos elementos. Estes elementos son chamados \"terras raras\" debido a que se atopan en forma de \u00f3xidos, e tam\u00e9n, xunto cos act\u00ednidos, \"elementos de transici\u00f3n interna\".\nCaracter\u00edsticas.\nO nome procede do elemento qu\u00edmico lantano, que acostuma inclu\u00edrse dentro deste grupo, dando un total de 15 elementos, dende o de n\u00famero at\u00f3mico 57 (lantano) ao 71. A\u00ednda que se acostuma inclu\u00edr neste grupo, o lantano non ten electr\u00f3ns ocupando ning\u00fan orbital \"f\", mentres que os catorce seguintes elementos te\u00f1en este orbital 4\"f\" parcial ou totalmente cheo.\nEstes elementos son quimicamente bastante parecidos entre si xa que os electr\u00f3ns situados en orbitais \"f\" son pouco importantes nos enlaces que se forman, en comparaci\u00f3n cos \"p\" e \"d\". Tam\u00e9n son bastante parecidos aos lant\u00e1nidos os elementos itrio e escandio, debido a que te\u00f1en un raio semellante e, ao igual que os lant\u00e1nidos, o seu estado de oxidaci\u00f3n m\u00e1is importante \u00e9 o +3. Este \u00e9 o estado de oxidaci\u00f3n m\u00e1is importante dos lant\u00e1nidos, pero tam\u00e9n presentan o estado de oxidaci\u00f3n +2 e +4.\nA abundancia destes elementos na codia terrestre \u00e9 relativamente alta, en minerais como por exemplo a monacita, na cal se atopan distintos lant\u00e1nidos e itrio.\nNa t\u00e1boa peri\u00f3dica, estes elementos acostuman situarse debaixo do resto, xunto cos act\u00ednidos, dando unha t\u00e1boa m\u00e1is compacta que se se colocasen entre os elementos do bloque \"s\" e os do bloque \"d\", a\u00ednda que nalgunhas t\u00e1boas peri\u00f3dicas si que poden verse situados entre estes bloques, dando unha t\u00e1boa moito m\u00e1is ancha.\nO raio dos lant\u00e1nidos vai diminu\u00edndo conforme aumenta o n\u00famero at\u00f3mico; non son variaci\u00f3ns grandes, pero vanse acumulando. Isto provoca que os elementos do bloque \"d\" da segunda e terceira serie de transici\u00f3n presenten raios semellantes dentro dun grupo: deber\u00edan aumentar ao baixar nun grupo, pero ao estar intercalados os lant\u00e1nidos, este aumento no raio por baixar dentro dun grupo vese contrarrestado pola diminuci\u00f3n do raio pola presenza dos lant\u00e1nidos. Isto co\u00f1\u00e9cese como \"contracci\u00f3n dos lant\u00e1nidos\"."}
{"id": "45346", "revid": "1987", "url": "https://gl.wikipedia.org/wiki?curid=45346", "title": "Urkesh", "text": "Urkesh (Urkis ou Urki\u0161) foi un reino hurrita mencionado sobre o 2500 a. C. na rexi\u00f3n do r\u00edo Khabur, en Siria.\nHistoria.\nOs hurritas emigraron \u00e1 rexi\u00f3n despois do 2500 a. C. e formaron o reino con centro na cidade, que se estendeu aproveitando o final do imperio de Acad (Acadia). A comezos do segundo milenio, Urkesh foi sometida polo reino de Mari, formado polos amoritas e sobre o s\u00e9culo XVIII a. C. unha nova dinast\u00eda, tam\u00e9n amorita, que gobernaba Asiria, apoderouse de Mari; a capital Shubat-Enlil foi fundada non lonxe de Urkesh.\nSobre a segunda metade do s\u00e9culo XVI a. C. quedou baixo dominio de Mitanni e por raz\u00f3ns desco\u00f1ecidas foi abandonada.\nOs seus reis levaban o t\u00edtulo hurrita de \"endan\" e son mencionados nos arquivos de Mari."}
{"id": "45347", "revid": "624", "url": "https://gl.wikipedia.org/wiki?curid=45347", "title": "Tupkish", "text": ""}
{"id": "45348", "revid": "624", "url": "https://gl.wikipedia.org/wiki?curid=45348", "title": "Atal-Shen", "text": ""}
{"id": "45349", "revid": "624", "url": "https://gl.wikipedia.org/wiki?curid=45349", "title": "Tish-Atal", "text": ""}
{"id": "45350", "revid": "624", "url": "https://gl.wikipedia.org/wiki?curid=45350", "title": "Shatar-Mat", "text": ""}
{"id": "45351", "revid": "624", "url": "https://gl.wikipedia.org/wiki?curid=45351", "title": "Ann-Atal", "text": ""}
{"id": "45352", "revid": "624", "url": "https://gl.wikipedia.org/wiki?curid=45352", "title": "Teirru", "text": ""}
{"id": "45353", "revid": "23204", "url": "https://gl.wikipedia.org/wiki?curid=45353", "title": "Serie qu\u00edmica", "text": "Unha serie qu\u00edmica ou familia \u00e9 un grupo de elementos qu\u00edmicos que te\u00f1en propiedades f\u00edsicas e qu\u00edmicas semellantes, variando estas de forma m\u00e1is ou menos importante dentro do grupo. Estas familias delimit\u00e1ronse atendendo a distintos criterios: configuraci\u00f3n electr\u00f3nica, car\u00e1cter met\u00e1lico etc\u00e9tera.\nAntes da creaci\u00f3n da t\u00e1boa peri\u00f3dica dos elementos, que se fixo tentando organizar os elementos segundo as s\u00faas propiedades qu\u00edmicas, xa se observaran algunhas familias.\nAlgunhas delas corresponden exactamente con grupos (columnas) da t\u00e1boa peri\u00f3dica; isto non \u00e9 unha coincidencia, xa que as propiedades f\u00edsicas dos elementos dun grupo prove\u00f1en de ter unha configuraci\u00f3n electr\u00f3nica semellante, que fai que estes elementos se coloquen no mesmo grupo da t\u00e1boa peri\u00f3dica.\nOrdenados en grupos (columnas) son importantes e te\u00f1en un nome reco\u00f1ecido:\nOs outros grupos acostuman ser chamados polo nome do elemento cabeceira do mesmo: o grupo 16 \u00e9 o grupo do os\u00edxeno, o 14 \u00e9 o grupo do carbono etc\u00e9tera. Tam\u00e9n reciben outros nomes en desuso:\n\u00c9 frecuente dividir aos elementos en bloques dentro da t\u00e1boa peri\u00f3dica:\nOs elementos do bloque \"f\" tam\u00e9n son co\u00f1ecidos como \"tierras raras\" ou \"elementos de transici\u00f3n interna\". Div\u00eddense en d\u00faas series, e o normal \u00e9 chamalos polos nomes destas:\nOs elementos do grupo \"s\" e \"p\" son co\u00f1ecidos conxuntamente como:\nSegundo as caracter\u00edsticas met\u00e1licas dos elementos, estes tam\u00e9n poden ser divididos da seguinte xeito:\nA\u00ednda que a fronteira entre \"metais\" e \"non metais\" \u00e9 difusa.\nFinalmente, outras familias de elementos son:"}
{"id": "45354", "revid": "624", "url": "https://gl.wikipedia.org/wiki?curid=45354", "title": "Parsatatar", "text": "Parsatatar (Parsha{tu}tar ou Parashukshatra = \"gobernante da machada\") foi rei de Mitanni sobre -1470 ou -1460 \u2013 -1450. \u00c9 co\u00f1ecido por unha inscrici\u00f3n en Nuzi. Suposto sucesor de Barattarna.\nTraxectoria.\n\u00c9 pos\u00edbel que fose baixo este rei cando sobre o -1469 o fara\u00f3n Tuthmosis III se converteu en \u00fanico fara\u00f3n en Exipto \u00e1 morte de Hatshepsut, que ata ent\u00f3n ti\u00f1a o poder efectivo, e comezou a aspirar a repetir e mellorar as acci\u00f3ns do seu av\u00f3 e pai: Tuthmosis I (o av\u00f3) dirixiu campa\u00f1as militares ata Naharina (Mitanni) pero ser\u00edan expedici\u00f3ns de saqueo m\u00e1is que de establecemento permanente; Tuthmosis II (fillo do anterior e pai de Tuthmosis III) s\u00f3 reinou oito anos e as s\u00faas actividades en Palestina ser\u00edan limitadas; Hatshepsut, non mostrou interese en Siria, e polo tanto Tuthmosis decidiu levar o dominio exipcio cara esta rexi\u00f3n, coincidindo co m\u00e1ximo poder de Mitanni. Nesta \u00e9poca en Siria os poderes dominantes eran o reino de Tunip e o de Qadesh; Tunip era vasalo de Mitanni, pero Qadesh talvez era independente ou, en todo caso, os v\u00ednculos con Mitanni eran febles, e gobernaba a\u00ed un rei chamado Darusa, que dominaba un extenso territorio ata Megiddo, en Palestina. Tuthmosis decidiu comezar por este estado, o cal, diante do perigo, formou unha coalici\u00f3n de principados (330 estados, a maior\u00eda aliados de Mitanni) e estableceu o seu cuartel xeral en Megiddo. Os dous ex\u00e9rcitos enfront\u00e1ronse preto da cidade e os sirios tiv\u00e9ronse que pechar tras das murallas; o asedio durou sete meses, ata que finalmente a cidade se rendeu, e 119 cidades quedaron sometidas a Exipto (pero probablemente inclu\u00edndo cidades que ser\u00edan ocupadas polos exipcios en campa\u00f1as paralelas) entre elas Damasco, pero non Qadesh.\nTres campa\u00f1as exipcias m\u00e1is nos seguintes anos foron demostraci\u00f3ns de forza pouco efectivas, xa que non supuxeron practicamente a conquista de m\u00e1is territorios, pero durante o segundo ano o fara\u00f3n creu que se observaban sinais de debilidade hurrita, pois o rei de Mitanni envioulle un agasallo consistente nun grande anaco de lapisl\u00e1zuli. Cinco anos despois, Tuthmosis volveu a Siria e constru\u00edu unha frota que levaba as tropas por mar, desembarcando na rexi\u00f3n do L\u00edbano onde ocuparon Ullaza (poucos km ao norte da moderna Tr\u00edpoli) que pertenc\u00eda a Tunip, vasalo de Mitanni; desde Ullaza capturou a cidade non afastada de Ardata. Despois saqueou o territorio de Qadesh, pero non puido ocupar a cidade e, \u00e1 volta, atopou a Ardata rebelada. Nesta campa\u00f1a conquist\u00e1ronse Ullaza e Sumur (importante cidade ao norte de Ullaza) que como portos eran moi importantes para os exipcios. Durante os dous seguintes anos preparou a ofensiva contra Mitanni e, neste tempo, Tunip fomentou unha revolta en Ullaza que os exipcios tiveron que acorar.\nNa s\u00faa oitava campa\u00f1a (sobre -1454) desembarcou en Ullaza e dirixiuse ao Orontes polo territorio de Qatna e cara o norte; o rei de Mitanni retirouse e non presentou batalla. Tuthmosis pasou ao oeste de Alepo, onde librou un combate parcial, e seguiu ao norte e librou outro combate en territorio de Karkemish na cidade de Iryn (moderna Erin?), uns 20\u00a0km ao noroeste de Alepo, onde derrotaron \u00e1s forzas aliadas a Mitanni e someteu a rexi\u00f3n do Baixo Orontes e zona do \u00c9ufrates (Karkemish, Emar, Pethor etc...). Prepar\u00e1ronse os barcos para cruzar o \u00c9ufrates e entrar en Naharina ou Khurri (Mitanni) non lonxe de Karkemish, ao sur desta cidade e probabelmente non demasiado ao norte de Emar (Meskene), onde se atopou a estela erixida polo seu av\u00f3 Tuthmosis I (erixiu outra \u00e1 beira); cruzou o r\u00edo e dirix\u00edronse ao sur ao territorio de Mitanni.\nTuthmosis volveu cruzar o \u00c9ufrates e chegou \u00e1 terra de Niya, que someteu, e onde nunha cacer\u00eda matou 120 elefantes; ent\u00f3n marchou ao sur e dirixiuse contra Qadesh que esta vez finalmente conquistou despois dun asedio. Os exipcios chegaron na s\u00faa campa\u00f1a ata Ugarit pero o val inferior do Orontes permaneceu baixo influencia de Mitanni. Os reis de Babilonia, Asiria e Hattusa envi\u00e1ronlle agasallos ao fara\u00f3n pola vitoria.\nTuthmosis tivo que volver para acorar unha revolta en Nuhase ou Nuhashe (Nuhashshe) e instalou como pr\u00edncipe a Taku. Noutra campa\u00f1a atopouse co ex\u00e9rcito de Mitanni en Arana, ao noroeste de Alepo e p\u00faxoos en fuga. Fix\u00e9ronse d\u00faas campa\u00f1as m\u00e1is, das que non quedaron rexistros\nNunha das campa\u00f1as, sobre o -1459, o fara\u00f3n chegou ao \u00c9ufrates onde se atopou co rei de Babilonia [[Karaindash e o r\u00edo foi considerado a fronteira com\u00fan.\nNunha nova campa\u00f1a Tuthmosis volv\u00eda loitar contra Nuhase e, despois da vitoria exipcia, o rei [[Idrimi]] de [[Alalakh]] enviou agasallos ao fara\u00f3n e o reino foi sometido temporalmente (uns dous anos); das seguintes campa\u00f1as perd\u00e9ronse os rexistros.\nO rei de Mitanni pasou \u00e1 ofensiva sobre o [[-1452]] e recuperou as posici\u00f3ns perdidas ata o [[-1454]] na zona do \u00c9ufrates e baixo val do Orontes. [[Qadesh]] e [[Tunip]] ali\u00e1ronse a Mitanni; o rei [[Idrimi]] aparece outra vez como aliado de Mitanni en Alalakh (o reino de Mushki, na desembocadura do Orontes). Finalmente Alepo tam\u00e9n volveu ser vasala do rei hurrita.\nSobre o [[-1449]] os exipcios volveron atacar a rexi\u00f3n e conquistaron [[Irqata]], entre Sumur e Ardata. Sumur (Ullaza, Ardata e Irqata ser\u00e1n puntos chaves do dominio exipcio) e acto seguido Tunip e posici\u00f3ns pr\u00f3ximas a [[Qadesh]], dentro da esfera de influencia de Mitanni (as gornici\u00f3ns hurritas en tres cidades do territorio de Qadesh), pero finalmente sobre o [[-1448]] axustouse a paz pola que a rexi\u00f3n ata o Orontes medio e as monta\u00f1as amorreas ser\u00edan de Exipto e m\u00e1is al\u00f3 de Mitanni.\nSuponse que o sucedeu [[Sausatatar]].\n[[Categor\u00eda:Reis de Mitanni]]"}
{"id": "45355", "revid": "624", "url": "https://gl.wikipedia.org/wiki?curid=45355", "title": "Nuhashe", "text": ""}
{"id": "45356", "revid": "624", "url": "https://gl.wikipedia.org/wiki?curid=45356", "title": "Nuhashshe", "text": ""}
{"id": "45357", "revid": "624", "url": "https://gl.wikipedia.org/wiki?curid=45357", "title": "Sausatatar", "text": "Sausatatar (Saukshatr = fillo do bo gobernante) foi rei de Mitanni sobre a metade do s\u00e9culo \u2013XV, suposto sucesor de Parsatatar. Saqueou Asur nalg\u00fan momento non ben identificado (talvez sobre -1440) e capturou as portas de prata e ouro do palacio real, que se levou a Washukanni (segundo explica un tratado posterior entre o hitita Suppiluliumas I e o rei Mattiwaza). Despois do saqueo, Asiria quedou baixo reis nativos, pero tivo que pagar imposto ata o tempo de Assuruballit I (sobre a metade do s\u00e9culo \u2013XIV). Con Exipto mantiv\u00e9ronse boas relaci\u00f3ns.\nArrapha (Arrapkha), Iamkhad e Nuzi ser\u00edan anexionadas ao reino de Mitanni probabelmente durante o seu reinado. O palacio do gobernador de Arrapha (un pr\u00edncipe hurrita) foi escavado no s\u00e9culo XX.\nO selo do rei mostra heroes e xenios alados combatendo contra le\u00f3ns e outros animais e un sol con \u00e1s. O estilo de moitas figuras distribu\u00eddas por todo o espazo h\u00e1bil \u00e9 t\u00edpico dos selos hurritas. Un selo posterior, atopado en Alalakh, mostra un estilo m\u00e1is acadio.\nSucedeuno Artatama I."}
{"id": "45358", "revid": "624", "url": "https://gl.wikipedia.org/wiki?curid=45358", "title": "Artatama I", "text": "Artatama I (\"o m\u00e1is recto\") foi rei de Mitanni sobre o -1430 \u2013 -1410, sucesor de Sausatatar.\nMantivo a extensi\u00f3n do reino e as boas relaci\u00f3ns con Exipto ao comezo, pero o fara\u00f3n Amenhotep II, no seu s\u00e9timo ano de reinado, fixo unha campa\u00f1a na rexi\u00f3n de Qadesh e avanzou ao norte cara a Qana, onde capturou un corpo de carros de combate hurritas; ent\u00f3n entrou en Niya, onde foi moi ben recibido; no seu retorno a Exipto capturou un mensaxeiro hurrita enviado por Artatama I que supostamente incitaba \u00e1 revolta aos vasalos exipcios.\nSucedeuno Shuttarna II."}
{"id": "45359", "revid": "23204", "url": "https://gl.wikipedia.org/wiki?curid=45359", "title": "Bloque da t\u00e1boa peri\u00f3dica", "text": "A t\u00e1boa peri\u00f3dica dos elementos pode dividirse en bloques de elementos segundo o orbital que estean ocupando os electr\u00f3ns m\u00e1is externos. No diagrama am\u00f3sanse os bloques nos que se divide a t\u00e1boa peri\u00f3dica est\u00e1ndar.\nOs bloques ch\u00e1manse segundo a letra que fai referencia ao orbital m\u00e1is externo: \"s\", \"p\", \"d\" e \"f\". Poder\u00eda haber m\u00e1is elementos que encher\u00edan outros orbitais, pero non se sintetizaron ou descubriron; neste caso contin\u00faase coa orde alfab\u00e9tica para nomealos.\nHai outras formas de agrupar aos elementos en distintas familias. V\u00e9xase serie qu\u00edmica."}
{"id": "45361", "revid": "43327", "url": "https://gl.wikipedia.org/wiki?curid=45361", "title": "HCl", "text": "Coas siglas HCl pod\u00e9monos referir:"}
{"id": "45365", "revid": "1987", "url": "https://gl.wikipedia.org/wiki?curid=45365", "title": "Adam Smith", "text": "Adam Smith, nado en Kirkcaldy en 1723 e finado o 17 de xullo de 1790, foi un economista, fil\u00f3sofo escoc\u00e9s, pioneiro da econom\u00eda pol\u00edtica e figura clave da Ilustraci\u00f3n escocesa, considerado un dos maiores expo\u00f1entes da econom\u00eda cl\u00e1sica. Considerado o \"pai da econom\u00eda\" ou o \"pai do capitalismo\", Smith escribiu d\u00faas obras cl\u00e1sicas, \"The Theory of Moral Sentiments\" (1759) e \"A riqueza das naci\u00f3ns\" (1776). Este \u00faltimo, est\u00e1 considerado a s\u00faa obra magna e o primeiro traballo moderno de econom\u00eda. Nesta obra, Smith introduciu a s\u00faa teor\u00eda da vantaxe absoluta.\nAdam Smith baseaba o seu ideario no sentido com\u00fan. Fronte ao escepticismo, defend\u00eda o acceso coti\u00e1n e inmediato a un mundo exterior independente da conciencia. Este pensador escoc\u00e9s cr\u00eda que o fundamento da acci\u00f3n moral non se basea en normas nin en ideas nacionais, sen\u00f3n en sentimentos universais, com\u00fans e propios de todos os seres humanos. \"A riqueza das naci\u00f3ns\" foi un precursor da moderna disciplina acad\u00e9mica da econom\u00eda. Neste e noutros traballos, desenvolveu o concepto de divisi\u00f3n do traballo e expuxo como o interese e a competencia racionais poden levar \u00e1 prosperidade econ\u00f3mica. Smith foi controvertido no seu d\u00eda e o seu enfoque xeral e estilo de escritura foron a mi\u00fado satirizados por escritores como Horace Walpole.\nTraxectoria.\nPrimeiros anos.\nAdam Smith naceu en Kirkcaldy, en Fife, Escocia. O seu pai, tam\u00e9n chamado Adam Smith, era Escritor do Signet, avogado e fiscal e tam\u00e9n exerc\u00eda de interventor das aduanas en Kirkcaldy. A nai de Smith era Margaret Douglas, filla do terratenente Robert Douglas de Strathendry, tam\u00e9n de Fife; casou co pai de Smith en 1720. Dous meses antes de que Smith nacese, o seu pai morreu, deixando a s\u00faa nai vi\u00fava. A data do bautismo de Smith na Igrexa de Escocia en Kirkcaldy foi o 5 de xu\u00f1o de 1723 e moitas veces tratouse como se fose tam\u00e9n a s\u00faa data de nacemento, que \u00e9 desco\u00f1ecida.\nA\u00ednda que se co\u00f1ecen poucos acontecementos da primeira infancia de Smith, o xornalista escoc\u00e9s John Rae, bi\u00f3grafo de Smith, rexistrou que Smith fora secuestrado por roman\u00eds con tres anos de idade e liberado cando outros o foran rescatar. Smith estaba achegado \u00e1 s\u00faa nai, que probablemente o animou a perseguir as s\u00faas ambici\u00f3ns acad\u00e9micas. Asistiu \u00e1 Burgh School de Kirkcaldy, descrita por Rae como \"unha das mellores escolas secundarias de Escocia nese per\u00edodo\", entre 1729 e 1737, aprendendo lat\u00edn, matem\u00e1ticas, historia e escritura.\nEducaci\u00f3n universitaria.\nSmith entrou na Universidade de Glasgow cando ti\u00f1a catorce anos e estudou filosof\u00eda moral con Francis Hutcheson. En 1740, foi o graduado presentado para recibir estudos de posgrao no Balliol College, Oxford, coa Snell Exhibition.\nSmith consideraba que o ensino de Glasgow era moi superior \u00e1 de Oxford, que lle parec\u00eda intelectualmente asfixiante. No Libro V, Cap\u00edtulo II de \"A Riqueza das Naci\u00f3ns\", escribiu: \"Na Universidade de Oxford, a maior parte dos profesores p\u00fablicos abandonar\u00f3n por completo, desde fai moitos anos, incluso a pretensi\u00f3n de ensinar.\" Tam\u00e9n se di que Smith queixouse aos seus amigos de que unha vez os funcionarios de Oxford descubr\u00edronlle lendo un exemplar de \"A Treatise of Human Nature\" (en galego: \"Tratado da natureza humana\") de David Hume, e posteriormente confisc\u00e1ronlle o libro e castigaronno severamente por lelo. Segundo William Robert Scott, \"O Oxford da \u00e9poca [de Smith] axudouno pouco ou nada ao que \u00eda ser a obra da s\u00faa vida\". Con todo, aproveitou a s\u00faa estancia en Oxford para aprender pola s\u00faa conta varias materias lendo moitos libros dos estantes da gran Bodleian Library. Segundo as s\u00faas cartas, cando Smith non estudaba pola s\u00faa conta, a s\u00faa estancia en Oxford faciaselle insoportable. Case ao final da s\u00faa estancia al\u00ed, empezou a sufrir ataques de tremores, probablemente s\u00edntomas dunha crise nerviosa. Abandonou a Universidade de Oxford en 1746, antes de que terminase a s\u00faa bolsa de estudos.\nNo Libro V de \"A riqueza das naci\u00f3ns\", Smith comenta a baixa calidade do ensino e a escasa actividade intelectual das universidades inglesas, en comparaci\u00f3n coas s\u00faas hom\u00f3logas escocesas. Atrib\u00fae esta situaci\u00f3n \u00e1s ricas dotaci\u00f3ns dos colexios universitarios de Oxford e Cambridge, que fac\u00edan que os ingresos dos profesores fosen independentes da s\u00faa capacidade para atraer estudantes, e ao feito de que os homes de letras distinguidos pod\u00edan ga\u00f1arse a vida a\u00ednda m\u00e1is comodamente como ministros da Igrexa de Inglaterra.\nO descontento de Smith en Oxford poder\u00eda deberse en parte \u00e1 ausencia do seu querido profesor en Glasgow, Francis Hutcheson, que estaba ben considerado como un dos profesores m\u00e1is destacados da Universidade de Glasgow na s\u00faa \u00e9poca e ga\u00f1\u00e1base a aprobaci\u00f3n de estudantes, colegas e mesmo residentes ordinarios co fervor e a seriedade das s\u00faas oraci\u00f3ns (que \u00e1s veces abr\u00eda ao p\u00fablico). As s\u00faas conferencias esforz\u00e1banse non s\u00f3 en ensinar filosof\u00eda, sen\u00f3n tam\u00e9n en facer que os seus alumnos encarnasen esa filosof\u00eda nas s\u00faas vidas, adquirindo apropiadamente o ep\u00edteto de predicador da filosof\u00eda. A diferenza de Smith, Hutcheson non era un construtor de sistemas; m\u00e1is ben, a s\u00faa personalidade magn\u00e9tica e o seu m\u00e9todo de dar conferencias influ\u00edron tanto nos seus alumnos e provocaron que os m\u00e1is grandes refer\u00edsense a el reverencialmente como \"o Hutcheson que nunca se esquecer\u00e1\", un t\u00edtulo que Smith en toda a s\u00faa correspondencia s\u00f3 utilizou para describir a d\u00faas persoas, o seu bo amigo David Hume e o seu influente mentor Francis Hutcheson.\nCarreira docente.\nDe 1748 a 1751 foi profesor axudante de ret\u00f3rica e literatura na Universidade de Edimburgo. Durante este per\u00edodo estableceu unha estreita amizade co fil\u00f3sofo David Hume, amizade que influ\u00edu moito sobre as teor\u00edas economicistas e \u00e9ticas de Smith.\nEn 1751 foi nomeado catedr\u00e1tico de l\u00f3xica e en 1752 de filosof\u00eda moral na universidade de Glasgow. A finais de 1763 recibiu unha oferta de Charles Townshend (que David Hume lle presentara) para converterse no titor do seu fillastro, Henry Scott, 3\u00ba Duque de Buccleuch. Smith dimitiu do seu posto como profesor en 1764 para aceptar o traballo. Posteriormente intentou devolverlle as taxas que cobrara aos seus alumnos porque renunciara a mediados do mandato, mais estes neg\u00e1ronse.\nTitor\u00edas, viaxes, intelectuais europeos.\nO traballo como titor de Smith inclu\u00edu unha xira por Europa con Scott, durante a cal o educou sobre unha variedade de temas, como a etiqueta e modales. Pag\u00e1balle 300 libras ao ano (m\u00e1is gastos) xunto cunha pensi\u00f3n de 300 libras ao ano, aproximadamente o dobre dos seus ingresos anteriores como profesor. Smith viaxou por primeira vez como titor a Tolosa, onde estivo ano e medio. Segundo o seu propio relato, atopou a cidade algo aburrida e escribiulle a Hume que \"comezara a escribir un libro para pasar o tempo\". Despois de percorrer o sur de Francia, o grupo mudouse a Xenebra, onde Smith se reuniu co fil\u00f3sofo Voltaire.\nDesde Xenebra, o grupo trasladouse a Par\u00eds. Aqu\u00ed, Smith co\u00f1eceu ao editor e diplom\u00e1tico estadounidense Benjamin Franklin, que uns anos m\u00e1is tarde liderar\u00eda a oposici\u00f3n nas colonias americanas contra catro resoluci\u00f3ns brit\u00e1nicas de Charles Townshend (na historia co\u00f1ecidas como as Leis Townshend), que ameazaban o autogoberno colonial americano e impo\u00f1\u00edan dereitos de renda sobre unha serie de artigos necesarios para as colonias. Smith descubriu a escola de fisiocracia fundada por Fran\u00e7ois Quesnay. Os fisi\u00f3cratas op\u00fa\u00f1anse ao mercantilismo, a teor\u00eda econ\u00f3mica dominante da \u00e9poca, ilustrada no seu lema \"Laissez faire et laissez passer, le monde va de lui m\u00eame!\" (\"Deixa facer e deixa pasar, o mundo segue por si s\u00f3!\") e defend\u00edan a econom\u00eda e pol\u00edtica baseada na primac\u00eda da lei natural, a riqueza e a orde. Smith inspirouse en esencia nas ideas de Fran\u00e7ois Quesnay e Anne Robert Jacques Turgot para establecer a s\u00faa propia teor\u00eda, con diferenzas respecto \u00e1 destes autores.\nA riqueza de Francia fora practicamente esquilmada por Lu\u00eds\u00a0XIV e Lu\u00eds\u00a0XV en guerras ruinosas, e esgotouse a\u00ednda m\u00e1is na axuda os soldados revolucionarios americanos, contra os brit\u00e1nicos. Dado que a econom\u00eda brit\u00e1nica da \u00e9poca lanzaba unha distribuci\u00f3n da renda que contrastaba coa que exist\u00eda en Francia, Smith conclu\u00edu que \"con todas as s\u00faas imperfecci\u00f3ns, [a escola fisiocr\u00e1tica] \u00e9 quizais a aproximaci\u00f3n m\u00e1is pr\u00f3xima \u00e1 verdade que se publicou ata o de agora sobre o tema da econom\u00eda pol\u00edtica.\" A distinci\u00f3n entre traballo produtivo e improductivo -a 'clase fisiocr\u00e1tica est\u00e9ril\"- foi unha cuesti\u00f3n predominante no desenvolvemento e a comprensi\u00f3n do que se converter\u00eda na teor\u00eda econ\u00f3mica cl\u00e1sica.\n\u00daltimos anos.\nEn 1766, o irm\u00e1n m\u00e1is novo de Henry Scott morreu en Par\u00eds e a xira de Smith como titor rematou pouco despois. Smith regresou \u00e1 casa ese ano a Kirkcaldy, e dedicou gran parte da d\u00e9cada seguinte a escribir a s\u00faa obra magna. Al\u00ed, fixo amizade con Henry Moyes, un mozo cego que mostrou unha aptitude precoz. Smith conseguiu o patrocinio de David Hume e Thomas Reid na educaci\u00f3n do mozo. En maio de 1773, Smith foi elixido membro da Royal Society de Londres, e foi elixido membro do Literary Club en 1775. \"A riqueza das naci\u00f3ns\" publicouse en 1776 e foi un \u00e9xito instant\u00e1neo, esgotando a s\u00faa primeira edici\u00f3n en s\u00f3 seis meses.\nEn 1778, Smith foi nomeado director de aduana en Escocia e marchou a vivir coa s\u00faa nai (que morreu en 1784) a Panmure House no Canongate de Edimburgo. Cinco anos despois, como membro da Sociedade Filos\u00f3fica de Edimburgo cando recibiu a s\u00faa carta real, converteuse automaticamente nun dos membros fundadores da Royal Society of Edinburgh. De 1787 a 1789 ocupou o posto de reitor honor\u00edfico da Universidade de Glasgow.\nMorte.\nSmith morreu na \u00e1 norte de Panmure House en Edimburgo o 17 de xullo de 1790 tras unha dolorosa enfermidade. O seu corpo foi enterrado no Canongate Kirkyard. No seu leito de morte, Smith mostrou o seu desagrado por non destacar m\u00e1is.\nObra.\nTeor\u00eda dos sentimentos morais.\nA \"Teor\u00eda dos sentimentos morais\" de 1759 empeza pola exploraci\u00f3n de todas as condutas humanas nas cales o ego\u00edsmo non parece xogar un papel determinante, como aseguraba Hobbes. O que se exp\u00f3n \u00e9 o proceso de Simpat\u00eda (ou empat\u00eda), a trav\u00e9s do cal un suxeito \u00e9 quen de po\u00f1erse no lugar doutro, a\u00ednda cando non obte\u00f1a beneficio disto. B\u00fascase criticar \u00e1 concepci\u00f3n Utilitarista, como aparece en Hume. O desenvolvemento da obra leva ao descubrimento do espectador imparcial, a voz interior que ditar\u00eda a propiedade ou impropiedade das acci\u00f3ns. Este espectador imparcial pode asociarse ao concepto de \"supereu\", de Sigmund Freud. Ao longo da obra, o autor explica a orixe e o funcionamento dos sentimentos morais, o resentimento, a vinganza, a virtude, a admiraci\u00f3n, a corrupci\u00f3n e a xustiza. O resultado \u00e9 unha concepci\u00f3n din\u00e1mica e hist\u00f3rica dos sistemas morais, en oposici\u00f3n a visi\u00f3ns m\u00e1is est\u00e1ticas como as impartidas polas relixi\u00f3ns. En termos filos\u00f3ficos, a natureza humana estar\u00eda dese\u00f1ada para avanzar fins ou causas finais, que non necesariamente son co\u00f1ecidos polos suxeitos, que se gu\u00edan polas causas eficientes.\n\"A riqueza das naci\u00f3ns\".\nEn 1776 Adam Smith escribiu a s\u00faa obra \"A investigaci\u00f3n sobre a natureza e causas da riqueza das naci\u00f3ns\" (ou \"A riqueza das naci\u00f3ns\"), pola cal \u00e9 considerado por moitos o pai da Econom\u00eda Pol\u00edtica. Esta obra representa o intento por diferenciar a econom\u00eda pol\u00edtica da ciencia pol\u00edtica, a \u00e9tica e a xurisprudencia. Un elemento fundamental para esta diferenciaci\u00f3n foi a cr\u00edtica ao mercantilismo, corrente heterox\u00e9nea que vi\u00f1a desesenvolvendo noci\u00f3ns econ\u00f3micas desde o s\u00e9culo XV, m\u00e1is vencellada aos imperios coloniais que \u00e1 nacente revoluci\u00f3n industrial.\nSegundo a tese central de \"A riqueza das naci\u00f3ns\", a clave do benestar social est\u00e1 no crecemento econ\u00f3mico, que se potencia a trav\u00e9s da divisi\u00f3n do traballo. A divisi\u00f3n do traballo, \u00e1 s\u00faa vez, profund\u00edzase a medida que se ampl\u00eda a extensi\u00f3n dos mercados e por ende a especializaci\u00f3n. \nUnha particularidade da obra \u00e9 a formulaci\u00f3n de que, grazas \u00e1 apelaci\u00f3n ao ego\u00edsmo dos demais, l\u00f3grase o benestar xeral. Isto \u00e9 interpretado moitas veces de xeito impreciso como que o ego\u00edsmo leva ao benestar xeral. Por\u00e9n, pasaxes tanto desta obra como de \"Os sentimentos morais\" deixan claro que a empat\u00eda co ego\u00edsmo do outro e o reco\u00f1ecemento das s\u00faas necesidades \u00e9 a mellor forma de satisfacer as necesidades propias.\nA obra incl\u00fae unha filosof\u00eda da historia, onde a \"propensi\u00f3n a intercambiar\" exclusiva do home conv\u00e9rtese no motor do desenvolvemento humano. Esta obra constit\u00fae tam\u00e9n unha gu\u00eda para o dese\u00f1o da pol\u00edtica econ\u00f3mica dun goberno. Os beneficios da man invis\u00edbel do mercado s\u00f3 se obter\u00e1n nunha \"sociedade ben gobernada\".\nEntre as s\u00faas achegas m\u00e1is importantes cabe salientar tam\u00e9n:\nInfluencia.\n\"A investigaci\u00f3n sobre a natureza e causas da riqueza das naci\u00f3ns\" estivo suxeita a todo tipo de interpretaci\u00f3ns. Entre elas as que m\u00e1is destacan son:"}
{"id": "45366", "revid": "12452", "url": "https://gl.wikipedia.org/wiki?curid=45366", "title": "Terra\u00f1ola", "text": ""}
{"id": "45368", "revid": "114", "url": "https://gl.wikipedia.org/wiki?curid=45368", "title": "M\u00fasica galega", "text": ""}
{"id": "45369", "revid": "12452", "url": "https://gl.wikipedia.org/wiki?curid=45369", "title": "Tixoleta", "text": ""}
{"id": "45370", "revid": "1131", "url": "https://gl.wikipedia.org/wiki?curid=45370", "title": "Museos Cient\u00edficos Coru\u00f1eses", "text": "Os Museos Cient\u00edficos Coru\u00f1eses son un servizo do Concello da Coru\u00f1a que abrangue tres centros: a Casa das Ciencias, a Domus (Casa do Home) e o Aquarium Finisterrae, que se sit\u00faan en diferentes lugares da cidade.\nO seu obxectivo \u00e9 a divulgaci\u00f3n, comunicaci\u00f3n e educaci\u00f3n cient\u00edfica e tecnol\u00f3xica dos cidad\u00e1ns de todas as idades. Organiza exposici\u00f3ns, conferencias, premios, cursi\u00f1os, proxecci\u00f3ns, edici\u00f3ns, e colabora cos medios de comunicaci\u00f3n nas tarefas de difusi\u00f3n cient\u00edfica. Tam\u00e9n participa no desenvolvemento e creaci\u00f3n de reuni\u00f3ns, foros e congresos.\nNas s\u00faas instalaci\u00f3ns pretende crear entretemento e ambientes distendidos onde os visitantes se familiarizaren coa ciencia. Ofrece oportunidades para a diversi\u00f3n e m\u00e1is o xogo, buscando a educaci\u00f3n en valores, aptitudes e procedementos cient\u00edficos, e vencell\u00e1ndoos a outros m\u00e1is xerais coma os de solidariedade, tolerancia, racionalidade, respecto e protecci\u00f3n do medio.\nHistoria.\nO primeiro en crearse foi a Casa das Ciencias, en 1983. Ti\u00f1a como obxectivo cultural contribu\u00edr \u00e1 cultura e educaci\u00f3n cient\u00edfica, prestando especial atenci\u00f3n aos escolares. Converteuse en pouco tempo no museo m\u00e1is visitado de Galiza.\nEn 1995 abriuse a Domus, dedicada monograficamente ao ser humano, que mostra nos seus aspectos biol\u00f3xicos, demogr\u00e1ficos, psicol\u00f3xicos e culturais.\nEn 1999 inaugurouse o Aquarium Finisterrae, que se centra nos ecosistemas mari\u00f1os da costa galega. A s\u00faa creaci\u00f3n veu motivada polos desastres ecol\u00f3xicos ocasionados polos accidentes que se producen na costa.\nNo 2000 presentouse o Plan H\u00e9rcules, co que se creou a marca de Museos Cient\u00edficos Coru\u00f1eses (=mc2) e se integraban os tres centros co obxecto de ampliar as s\u00faas actividades e servizos.\nOs tres museos ofrecen servizos que incl\u00faen:"}
{"id": "45373", "revid": "98629", "url": "https://gl.wikipedia.org/wiki?curid=45373", "title": "Shuttarna II", "text": "Shuttarna II foi rei de Mittani sobre o -1410, sucesor de Artatama I.\nTraxectoria.\nSeica non demasiado despois de chegar ao trono sobre -1410, alg\u00fans pr\u00edncipes sirios (Tunip, Qadesh, Tahsi, Gezer e alg\u00fans outros) se rebelaron contra Exipto, pero ser\u00edan sometidos polos exipcios, e non \u00e9 clara a implicaci\u00f3n do novo rei de Mitanni no asunto, pero despois o rei de Mitanni foi recibido na corte exipcia e asinou un tratado (con Tuthmosis IV) que fixou a fronteira entre os dous poder hexem\u00f3nicos nunha li\u00f1a entre Qatna e Qadesh. Tuthmosis IV casou coa princesa mitannia Mutemuia, filla de Artatama I. Despois Amenofis III de Exipto (que reinou aproximadamente de -1390 a -1350) casou coa primeira das d\u00faas princesas mitannias que ser\u00e1n as s\u00faas mulleres: Giluhepa (filla de Shuttarna II) e despois Taluhepa (filla de Tushratta). Intercambi\u00e1ronse cartas am\u00e1beis e agasallos suntuosos e Mitanni mostrou interese no ouro exipcio.\nOs reinos que se formaran na rexi\u00f3n do Alto \u00c9ufrates e a futura Armenia, alg\u00fans deles hurritas, comezaron a quedar baixo influencia dos hititas, durante o reinado de Muwatallis I (sobre -1420 \u2013 -1400). Estes reinos eran Tegarama, Zazzisa, Alha, Armatana, Arawanna, Ishuwa e outros. Mitanni reaccionou e, despois do -1400, quedaron baixo o alta soberan\u00eda hurrita.\nO seu reinado non foi moi longo e morreu sobre o -1399. O seu fillo m\u00e1is vello, Artashshumara foi asasinado por un tal Ud-hi ou Uthi; suponse que este Uthi quer\u00eda reinar en nome dun rei menor de idade e que proclamou ao fillo novo do rei Shuttarna, Tushratta, irm\u00e1n m\u00e1is novo do asasinado."}
{"id": "45374", "revid": "624", "url": "https://gl.wikipedia.org/wiki?curid=45374", "title": "Artashshumara", "text": ""}
{"id": "45375", "revid": "98629", "url": "https://gl.wikipedia.org/wiki?curid=45375", "title": "Artashumara", "text": "Artashshumara ou Artashumara foi o fillo m\u00e1is vello e herdeiro de Shuttarna II de Mitanni. \nTraxectoria.\n\u00c1 morte do seu pai t\u00ed\u00f1ao que suceder, pero no mesmo momento foi asasinado por un tal Ud-hi ou Uthi, un xeneral ou un cortes\u00e1n; suponse que este Uthi quer\u00eda reinar en nome dun rei menor de idade e que xa que logo proclamou ao irm\u00e1n m\u00e1is novo do asasinado Tushratta."}
{"id": "45376", "revid": "22570", "url": "https://gl.wikipedia.org/wiki?curid=45376", "title": "Tunip", "text": "Tunip foi unha cidade-estado de Siria, mencionada por primeira vez nos textos exipcios e despois a mi\u00fado nos hititas. A s\u00faa situaci\u00f3n non se co\u00f1ece. O m\u00e1is prob\u00e1bel \u00e9 que estivese no val medio do Orontes, ao sur do Ghab. A cidade estaba \"a dous d\u00edas de marcha de Nuhase\" e Nuhase, ao sur de Alepo, ocupaba a parte norte do medio Orontes. Algunhas inscrici\u00f3ns exipcias sit\u00faana na terra de Amurru.\nA cidade aparece xa mencionada sobre o -1900 como unha das cidades coas que Exipto comerciaba en tempo de Amenemhet II, segundo indican os \"libros dos d\u00edas\" exipcios.\nSobre o -1500 o rei de Tunip converteuse en vasalo de Mitanni.\nTuthmosis III fala dun xefe de Kheta, na terra de Alepo ao norte de Tunip. Desde Irqata ao lado de Samur, cidade pr\u00f3xima \u00e1 moderna Tartus, os exipcios ocuparon Tunip na metade do s\u00e9culo \u2013XV. Nesta \u00e9poca Tunip era o poder dominante ao norte de Siria, e as cidades de Ullaza, Samur, Irqata e Ardata, conquistadas por Exipto, pertenc\u00edanlle. O outro poder era o reino de Qadesh. As conquistas exipcias non puideron ser respondidas por Mitanni e finalmente ser\u00edan confirmadas por un tratado.\nSobre o -1400 un tratado entre os reis Ir-Addu (Ir-Dim) de Tunip e Niqmepa de Alalakh sit\u00faa Tunip con fronteira con Alalakh; Tunip estar\u00eda ao sur do r\u00edo Ghab, no val medio do Orontes. Tunip estaba a dous d\u00edas de marcha de Nuhashe, un reino do norte de Siria, ao sur de Alepo e ao norte do Orontes medio.\nRams\u00e9s II di que conquistou Dapur, cidade da rexi\u00f3n de Tunip na terra de Naharina; Dapur estaba na terra de Amurru e, polo tanto, Tunip estar\u00eda tam\u00e9n en Amurru, e neste caso, a \u00fanica posici\u00f3n fact\u00edbel \u00e9 Tell Asharneh. Iso foi posto en d\u00fabida polo achado dun documento en Baalbek, escrito en caracteres cuneiformes que levaba o nome de Baal Tunip, reforzando a teor\u00eda de Velikovsky que identificaba Tunip con Baalbek, pero esta identificaci\u00f3n ten hoxe en d\u00eda moi poucos seguidores.\nA cidade foi destru\u00edda o -721 polo rei asirio Sarg\u00f3n II e ficou abandonada ata o tempo da Primeira Cruzada, ao comezo do s\u00e9culo XII, cando se estableceu al\u00ed unha gornici\u00f3n militar de observaci\u00f3n dos cruzados, sobre o 1109: constru\u00edronse alg\u00fans almac\u00e9ns, torres de observaci\u00f3n e cuarteis, controlado a cidade de Apamea m\u00e1is ao sur, e vixiando aos \u00e1rabes, que dominaban o castelo pr\u00f3ximo de Qalat Sheizar."}
{"id": "45377", "revid": "56817", "url": "https://gl.wikipedia.org/wiki?curid=45377", "title": "Tahsi", "text": "Tahsi \u00e9 un lugar, probabelmente unha cidade de Fenicia ou da rexi\u00f3n do moderno L\u00edbano, mencionada nas cartas de Amarna. No s\u00e9culo -XV foi dependente de Exipto, pero, a finais do s\u00e9culo, intentou a revolta, instigada por Shuttarna II de Mitanni, sen \u00e9xito."}
{"id": "45378", "revid": "624", "url": "https://gl.wikipedia.org/wiki?curid=45378", "title": "Mittani", "text": ""}
{"id": "45379", "revid": "1987", "url": "https://gl.wikipedia.org/wiki?curid=45379", "title": "Gezer", "text": "Gezer (tam\u00e9n Gazer) foi unha cidade dos filisteos.\nHistoria.\nOrixes e \u00e9poca antiga.\nAtop\u00e1ronse evidencias de poboamento do Paleol\u00edtico, e foi habitada no neol\u00edtico por trogloditas da cultura Natufiana (cultura do Wadi Natuf), que ser\u00edan expulsados de al\u00ed polos pobos semitas; o establecemento semita (cananeo) foi destru\u00eddo, pero ref\u00edxose e converteuse en bastante importante; foi ocupada polo fara\u00f3n Tuthmosis III, pero, malia iso, recuperou pronto a s\u00faa importancia e constru\u00edronse as murallas exteriores e un t\u00fanel de auga. No s\u00e9culo \u2013XV aparece gobernada por Yapahu de Gezer e Muhazu; acto seguido aparecen Milkilu (sobre -1400 \u2013 1365), Baalu-Shipti (metade de s\u00e9culo) Yapuhu (segunda parte do s\u00e9culo) e Addadanu (finais do s\u00e9culo). Foi destru\u00edda ben polo fara\u00f3n Merneptah ou ben por Joshua ben Nun e os israelitas e permaneceu deserta ata pasado o -1200, cando chegaron os filisteos. Un rei de nome Horam aparece despois do -1200.\nOs filisteos.\nEstes constru\u00edron a acr\u00f3pole e ergueron a cidade, que foi poboada por filisteos mesmo en tempos de Sa\u00fal e David. Este \u00faltimo, despois da batalla de Baal-perazim (a 4\u00a0km ao noroeste de Xerusal\u00e9n) perseguiu os filisteos desde Geba ata Gezer (que foi o punto m\u00e1is afastado ata onde chegou). Nas inmediaci\u00f3ns de Gezer estaba a cidade de Ramla, que estaba habitada polos xesubitas, e tam\u00e9n foi ocupada polos israelitas. En tempo do rei Salom\u00f3n foi ocupada por un fara\u00f3n (talvez Siamon) que a cedeu como dote da s\u00faa muller, unha princesa exipcia. Salom\u00f3n reforzou as s\u00faas defensas (as\u00ed como as de Hazor e Megiddo).\nFoi atacada polo fara\u00f3n Shoshenk I e m\u00e1is tarde por Tiglatpileser III de Asiria, que a ocupou e en cuxas mans permaneceu, e despois nas de babilonios e persas, ata a conquista macedonia sobre o -332. Despois pertenceu a Exipto e finalmente aos sel\u00e9ucidas. Os sel\u00e9ucidas us\u00e1rona de base en tempo da revolta dos macabeos e restauraron as s\u00faas defensas (despois do -170). Sim\u00f3n Macabeo conquistou a cidade sobre o -140 e o seu fillo Xo\u00e1n Hircano constru\u00edu nela unha fortaleza.\nRoma.\nNo s\u00e9culo seguinte (-63) pasou a Roma. Continuou baixo poder romano ao longo do Imperio, inclu\u00edndo o per\u00edodo bizantino, ata que caeu en mans dos \u00e1rabes sobre o 635. Quedan restos dos ba\u00f1os romanos e bizantinos.\nIdade Media.\nDurante as cruzadas librouse a batalla de Montgisard (preto de Ramla) entre Saladino e as forzas do Reino de Xerusal\u00e9n o 25 de novembro de 1177, batalla que se sup\u00f3n que ocorreu nas inmediaci\u00f3ns da antiga localizaci\u00f3n de Gezer. A\u00ednda era unha pequena cidade baixo os mamelucos, pero baixo os otom\u00e1ns constru\u00eduse a aldea de Abu Shuseh, supostamente no outeiro pr\u00f3ximo \u00e1 antiga cidade.\nHoxe.\nCrese que \u00e9 a moderna Tel Gezer (Tell al-Jezer ou Abu Shusheh), na estrada entre Xerusal\u00e9n e Yafo a uns 30\u00a0km ao oeste de Xerusal\u00e9n. O lugar foi descuberto o 1871 por Charles Clermont-Ganneau e entre 1902 e 1907 foi estudado por Robert Macalister, que atopou alg\u00fans restos. Outras escavaci\u00f3ns ser\u00edan feitas por Alan Rowe (1934), G.E. Wright (1964-1965), William Dever, Yigael Yadin, e a Universidade de Andrews. A escavaci\u00f3n retomouse en xu\u00f1o de 2006 por un consorcio de instituci\u00f3ns baixo a direcci\u00f3n de Steve Ortiz del Center for Archaeological Research of the New Orleans Baptist Theological Seminary, e de Sam Wolff da Autoridade de Antig\u00fcidades de Israel.\nUn dos achados \u00e9 o chamado Calendario de Gezer, unha placa cunhas inscrici\u00f3ns polas que se deron diversas explicaci\u00f3ns a modo de hip\u00f3teses, pero que, en xeral, parecen indicar as estaci\u00f3ns agr\u00edcolas para os granxeiros. Tam\u00e9n se atoparon 10 monumentos megal\u00edticos probabelmente de orixe cananea, nove pedras fitos con inscrici\u00f3ns e seis portas similares \u00e1s roubadas en Hazor e Megiddo."}
{"id": "45380", "revid": "65337", "url": "https://gl.wikipedia.org/wiki?curid=45380", "title": "Cartas de Amarna", "text": "As tabo\u00ed\u00f1as de Amarna son catro centenares de tabo\u00ed\u00f1as con inscrici\u00f3ns cuneiformes, co\u00f1ecidas tam\u00e9n como as cartas de Amarna, que forman a correspondencia diplom\u00e1tica do tempo do fara\u00f3n Akhenat\u00f3n.\nO 1887 unha muller da rexi\u00f3n de Tell al-Amarna atopou as primeiras cen tabo\u00ed\u00f1as, nun lugar da rexi\u00f3n. Estaban gravadas con inscrici\u00f3ns cuneiformes e conti\u00f1an a correspondencia diplom\u00e1tica internacional do fara\u00f3n. En total atop\u00e1ronse 382 tabo\u00ed\u00f1as, que se revelaron como un instrumento de primeira li\u00f1a para o estudo do s\u00e9culo XIV. Flinders Petrie atopou o edificio no cal se atoparan as tabo\u00ed\u00f1as e engadiu algunhas m\u00e1is (22) \u00e1s atopadas inicialmente ata chegar \u00e1s 382. A maior\u00eda estaban escritas en lingua acadia, e algunhas (poucas) noutras linguas (asirio, hurrita, hitita). Das 382, 350 son cartas e 32 son outros textos (mitos, poemas \u00e9picos, l\u00e9xicos...). 203 at\u00f3panse en Berl\u00edn no Vorderasiatisches Museum; 49 ou 50 est\u00e1n no Museo Arqueol\u00f3xico do Cairo; 95 est\u00e1n no Museo Brit\u00e1nico; 22 est\u00e1n no Ashmolean Museum de Oxford (as atopadas por Petrie); 7 est\u00e1n no Museo do Louvre; 9 est\u00e1n en colecci\u00f3ns privadas; e 2 no Museo Metropolitano de Nova York. Unhas 40 cartas prove\u00f1en de estados cos que Exipto ti\u00f1a unha relaci\u00f3n de igual a igual (Babilonia, Asiria, Mittani, Arzawa, Alashiya ou Alashia e Hatti; o resto son dos pr\u00edncipes vasalos en Siria e Palestina."}
{"id": "45381", "revid": "624", "url": "https://gl.wikipedia.org/wiki?curid=45381", "title": "Suttarna", "text": ""}
{"id": "45382", "revid": "624", "url": "https://gl.wikipedia.org/wiki?curid=45382", "title": "Etakkama", "text": ""}
{"id": "45383", "revid": "624", "url": "https://gl.wikipedia.org/wiki?curid=45383", "title": "Ari-Teshub", "text": ""}
{"id": "45384", "revid": "624", "url": "https://gl.wikipedia.org/wiki?curid=45384", "title": "Tabo\u00ed\u00f1as de Amarna", "text": ""}
{"id": "45385", "revid": "98629", "url": "https://gl.wikipedia.org/wiki?curid=45385", "title": "Tushratta", "text": "Tushratta (Dasharatha, \"o que ten dez carros de combate\"?) foi rei de Mitanni despois do -1399, talvez ata o -1390. \nTraxectoria.\nFillo pequeno de Shuttarna II, o seu irm\u00e1n m\u00e1is vello Artashshumara foi asasinado e el foi colocado no trono por un cortes\u00e1n ou xeneral conspirador de nome Udhi, que quer\u00eda gobernar no seu nome, pero (non se sabe porqu\u00e9) non o logrou.\nCo novo rei, oi mozo sen\u00f3n menor, Asiria negou o imposto a Mitanni, pero unha expedici\u00f3n mitannia sobre o -1370 impuxo outra vez a soberan\u00eda hurrita e o pagamento do imposto.\nO reino fraccionouse talvez sobre o -1360, cando estourou unha revolta na parte oriental do pa\u00eds, dirixida por Artatama II, fillo do asasinado Artashumara, que se fixo co poder en Taite e na parte oriental, inclu\u00edndo Asiria, mentres ao oeste Tushratta logrou manter o control, xa desembarazado do rexente Udhi e os seus colaboradores.\nEn tempo de Tudhaliyas II os hititas apoder\u00e1ronse de Alepo, que os hurritas recuperaron, pero os hititas volveron \u00e1 zona e apoder\u00e1ronse ent\u00f3n de Alepo e Nuhase. Un novo ataque hurrita recuperou Alepo, pero non conseguiron impo\u00f1erse en Nuhase ata pasado alg\u00fan tempo. Os hititas ser\u00edan rexeitados en Isuwa, pero conquistaron Kizzuwatna e mesmo a capital Washukanni (inclu\u00edda en Kizzuwatna) que estaba baixo dominio hitita nos reinados de Tudhaliyas II e Arnuwandas I.\nCando Tushratta acadou persoalmente o goberno, o primeiro que fixo foi volver \u00e1s boas relaci\u00f3ns con Exipto, que o rexente ignorara, pero nunca puido solucionar a reclamaci\u00f3n do seu sobri\u00f1o, que conservou a metade do reino. No tratado con Exipto este pa\u00eds renunciou a calquera dereito sobre Alepo e Karkemish e ratific\u00e1base a fronteira en Qatna (no Orontes), con Ugarit dentro da esfera exipcia. Sobre o -1360 Mitanni enviou a Exipto unha estatua da deusa Shaushka (Ishtar) de N\u00ednive que supostamente curaba enfermidades.\nSobre o -1350 Tushratta de Mitanni favoreceu unha revolta de pr\u00edncipes vasalos dos hititas na zona raiana entre ambos estados, cuxa direcci\u00f3n nominal se encargou a Isuwa, vasalo de Mitanni e leal a Tushratta. A revolta afectou a:\nSuppiluliumas I, que probabelmente ent\u00f3n a\u00ednda s\u00f3 era pr\u00edncipe herdeiro, foi \u00e1 zona e derrotou aos rebeldes, non todos ao tempo, sen\u00f3n un detr\u00e1s doutro. Os que puideron escapar refuxi\u00e1ronse en Isuwa. Os hititas quixeron tomar vinganza e aproveitar a debilidade de Mitanni, fraccionada pola loita entre os dous aspirantes ao trono. Suppiluliumas invadiu os territorios de Tushratta a \"o oeste do \u00c9ufrates\" (probabelmente a parte occidental de Isuwa), pero Tushratta foi cun ex\u00e9rcito e derrotou aos hititas, que tiveron que sa\u00edr do pa\u00eds, e os exiliados rebeldes ficaron en seguridade baixo protecci\u00f3n de Mitanni en Isuwa. A vitoria foi presentada por Tushratta ao fara\u00f3n como unha proba da s\u00faa forza e utilizouno nas negociaci\u00f3ns sobre enviar a unha filla (Tadu-Hepa) \u00e1 corte do fara\u00f3n como ra\u00ed\u00f1a, acordo que se formalizou (na carta na que comunica ao fara\u00f3n o env\u00edo da s\u00faa filla pide ao fara\u00f3n unha estatua de ouro feita \u00e1 imaxe da moza, carta que pola s\u00faa extensi\u00f3n \u00e9 moi importante para o estudo do hurrita como un dos poucos documentos longos escritos nesta lingua)\nSuppiluliumas I fixo a s\u00faa primeira campa\u00f1a oriental sobre o -1340. Despois de asinar un tratado con Artatama II, que gobernaba a parte oriental de Mitanni (Asiria pag\u00e1balle a el o seu imposto), deixou fechado a Tushratta na parte occidental do reino, rodeado por inimigos a ambos lados. Asegurada a tranquilidade por esta beira, comezou a atacar Isuwa, vasalo de Tushratta, e que acollera a todos os expulsados polos ex\u00e9rcitos hititas. A campa\u00f1a en Isuwa foi un fracaso; o rei s\u00f3 puido saquear as terras de Isuwa ao oeste do \u00c9ufrates. Non podendo facer m\u00e1is progresos, avanzou sobre o sur e atacou territorio de Mitanni en Siria. Mitanni pola s\u00faa banda respondeu aos hititas saqueando as terras ao oeste do \u00c9ufrates que caeran en mans hititas.\nCando Tushratta comezou a recuperar os territorios sobre os que se impuxeran os hititas, Abdi-Asirta de Amurru, que seguramente se apoderara dalg\u00fans territorios antes hurritas, intentou ser leal aos dous grandes reis (o fara\u00f3n e o rei de Mitanni) en cada un dos territorios correspondentes. Esta manobra foi denunciada por Rib-Hadda rei de Biblos. Abdi-Asirta visitou Mitanni e iso fixo reaccionar aos exipcios, que enviaron tropas \u00e1 zona. Abdi-Asirta pediu axuda ao rei de Mitanni, que non lle contestou. Finalmente a s\u00faa propia xente matou a Abdi-Asirta. Os seus fillos reuniron aos leais e a\u00ednda conservaron parte das posici\u00f3ns paternas.\nSuppiluliumas I volveu ent\u00f3n a Siria. Cruzou \u00e1 parte oriental do \u00c9ufrates e apoderouse de Isuwa (da que xa dominaba a parte ao oeste do \u00c9ufrates), que foi anexionada. Acto seguido ocupou Alshe ou Alse, xusto ao sur, e o distrito de Kutmar, e instalou como pr\u00edncipe vasalo a Antaratli de Alshe, ao que cedeu Kutmar. Ti\u00f1a aberto o cami\u00f1o ao distrito de Suta que levaba \u00e1 capital de Mitanni, Washukanni. Suppiluliumas enviou unha mensaxe a Tushratta, que decidiu esperar ao hitita na cidade e non se arriscar nun enfrontamento a campo aberto. Cando Suppiluliumas se achegou, Tushratta fuxiu sen loitar, retir\u00e1ndose aparentemente a Siria; pero o rei hitita non puido conquistar a capital (a pesar de que se atribu\u00edu tal cousa) e t\u00edvose que limitar a saquear o distrito de Suta.\nTushratta mentres estaba en Siria, conduciu campa\u00f1as contra vasalos desleais ou sublevados. Suppiluliumas, despois de devastar Suta, volveu a cruzar o \u00c9ufrates, en persecuci\u00f3n de Tushratta, cabeza en Siria. Neste lugar deuse conta da extraordinaria fragmentaci\u00f3n pol\u00edtica: cada cidade importante, cada val, ou comarca, ti\u00f1a a s\u00faa cabeza, un xeque ou un rei.\nO primeiro gran territorio que conquistou foi Nuhase (ou Nuhassi), que ti\u00f1a ao menos dous reis, os cales son co\u00f1ecidos (Sarrupsi e Addu-Nirari); un era seguramente vasalo hurrita e o outro exipcio (Addu-Nirari era sen d\u00fabida vasalo exipcio). Sarrupsi, probabelmente sublevado contra Mitanni (talvez inicialmente pensando en Exipto como alternativa ou talvez en favor de Artatama II), sentiuse ameazado pola chegada de Tushratta e deb\u00eda de considerar prudente declararse vasalo de Suppiluliumas. Este apoderouse de Nuhase (ou polo menos de parte) e expulsou a Tushratta das s\u00faas posesi\u00f3ns. Pero unha vez salvo, Sarrupsi separouse da alianza hitita, non se sabe porqu\u00e9, e foi deposto e a parte do reino que lle correspond\u00eda foi doada a un rei vasalo chamado Takip-Sarri, ata ent\u00f3n rei de Ukulzat, unha das cidades de Nuhase.\nSuppiluliumas ocupou Khalap, que escapara ao seu control seguramente durante o ataque de Tushratta, e colocou no trono da cidade ao seu irm\u00e1n Telipinus, gran sacerdote de Kizzuwatna. Foi co\u00f1ecido como Telipinus I de Khalap \"o sacerdote\". Despois seguiron outras vitorias ata chegar a Qatna, onde o rei Akizzi se someteu.\nEn Amurru, un dos fillos de Abdi-Asirta chamado Aziru, escribiu a Suppiluliumas e declarouse o seu vasalo. Aziru foi proclamado rei de Amurru polo rei hitita. Se os outros irm\u00e1ns o aceptaron de bo grao ou non, non se co\u00f1ece, pero por aquel tempo Aziru xa se volvera a principal figura entre os irm\u00e1ns. As\u00ed, os hititas pasaron a dominar Sumur, Ullassa (Ullaza), Irqata, Ardata, Tunip, e o monte L\u00edbano. Algunhas gornici\u00f3ns hititas establec\u00e9ronse en Amurru.\nTushratta foi asasinado por un fillo que quer\u00eda o trono e alg\u00fans oficiais e dignatarios que lle perderan a confianza. Suppiluliumas reco\u00f1eceu loxicamente como \u00fanico rei a Artatama II (ao que se entregara a rexi\u00f3n de Washukanni), que ata ent\u00f3n s\u00f3 era reco\u00f1ecido como rei dos hurritas, pero non de Mitanni; pero Artatama deb\u00eda de ser bastante maior, e deixara de feito o goberno ao seu fillo Shuttarna III, que actuaba como correxente. Shuttarna retornou as portas de prata e ouro do palacio de Asur que Mitanni ti\u00f1a como trofeo, e retornou a Alshe os agasallos almacenados de ouro e prata; aceptou pagar imposto a Asiria; exterminou a casa de Tushratta e confiscoulles as propiedades; destru\u00edu o palacio e exterminou \u00e1s casas principais de nobres; alg\u00fans nobres ser\u00edan extraditados a Asiria e a Alshe e outros empalados na cidade de Taite (probabelmente a s\u00faa capital habitual) e onde Suttarna estableceu a s\u00faa capital. O fillo de Tushratta, Kili-Teshub intentou recuperar o poder en Washukanni pero non o logrou. Un continxente con douscentos carros de combate dirixidos por un home chamado Aki-Teshub, probablemente da familia de Tushratta, que deb\u00edan de ser os restos do ex\u00e9rcito, fuxiu a Babilonia. Artatama II e o seu fillo Shuttarna III impux\u00e9ronse en Mitanni."}
{"id": "45386", "revid": "22570", "url": "https://gl.wikipedia.org/wiki?curid=45386", "title": "Kurtalisa", "text": "Kurtalisa foi unha cidade da zona raiana entre os hititas e Mitanni. Foi probabelmente independente desde o s\u00e9culo \u2013XVI e caeu baixo influencia de Mitanni, ata que a finais do s\u00e9culo \u2013XV foi sometida ao Imperio Hitita. Sobre o -1360 o rei Tushratta de Mitanni favoreceu unha revolta nela. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45387", "revid": "56817", "url": "https://gl.wikipedia.org/wiki?curid=45387", "title": "Kalasma", "text": "Kalasma foi un pequeno principado da zona raiana entre os hititas e Mitanni que se formou sobre o s\u00e9culo \u2013XVI e caeu baixo influencia de Mitanni, ata que a finais do s\u00e9culo -XV foi sometida ao Imperio Hitita. Sobre o -1360 o rei Tushratta de Mitanni favoreceu unha revolta nela. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45388", "revid": "22570", "url": "https://gl.wikipedia.org/wiki?curid=45388", "title": "Timana", "text": "Timana foi un pequeno principado da zona raiana entre os hititas e Mitanni que se formou sobre o s\u00e9culo \u2013XVI e caeu baixo influencia de Mitanni, ata que a finais do s\u00e9culo XV foi sometida ao Imperio Hitita. Sobre o -1360 o rei Tushratta de Mitanni favoreceu unha revolta nela. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45389", "revid": "5863", "url": "https://gl.wikipedia.org/wiki?curid=45389", "title": "Imperio Hitita Novo", "text": ""}
{"id": "45391", "revid": "624", "url": "https://gl.wikipedia.org/wiki?curid=45391", "title": "Alse", "text": ""}
{"id": "45392", "revid": "56817", "url": "https://gl.wikipedia.org/wiki?curid=45392", "title": "Jennifer Garner", "text": "Jennifer Anne Garner, nada en Houston (Texas) o 17 de abril de 1972, \u00e9 unha actriz de cine e televisi\u00f3n estadounidense, ga\u00f1adora dun Globo de Ouro, ademais de produtora. Conseguiu a s\u00faa fama polo papel de Sydney Bristow na serie \"Alias\", como unha destacada axente da CIA.\nTraxectoria.\n\u00c9 filla de Patricia Ann English, unha profesora, e de Billy Jack Garner, un enxe\u00f1eiro qu\u00edmico; \u00e9 a mediana de tres irm\u00e1s, Melissa Garner Wylie e Susannah Garner Carpenter. Aos tres anos comezou a tomar clases de ballet, que continuou durante durante 9 anos. A\u00ednda que admitiu que lle encantaba bailar, nunca tivo a ambici\u00f3n de converterse en bailarina de ballet. Aos catro anos o traballo do seu pai na Union Carbide fixo que se trasladaran a Charleston, Virxinia Occidental, onde Jennifer residiu ata iniciar os estudos na universidade.\nOs seus pais eran moi estritos e non permit\u00edan a Jennifer nin \u00e1s s\u00faas irm\u00e1s usar maquillaxe, ir ao cine nin perfora-las orellas .(Jennifer f\u00edxoo no 1999 pero non o mantivo moito tempo).\nEn 1990 graduouse no Instituto George Washington (Charleston), onde tocaba o saxof\u00f3n. Ent\u00f3n matriculouse na Denison University (Grandville, Ohio) para estudar enxe\u00f1ar\u00eda qu\u00edmica, coma o seu pai, pero disfrutaba m\u00e1is actuando que coa ciencia, polo que a s\u00faa meta foi a interpretaci\u00f3n.\nEn 1994 graduouse, e agardaba continuar cos seus estudos de interpretaci\u00f3n na Yale University. Por\u00e9n, entusiasmada pola experiencia, foi visitar un amigo a Nova York en 1995 e decidiu quedar e buscar algunha oportunidade no teatro.\nTraxectoria profesional.\nEn Nova York Jennifer ga\u00f1aba uns 150$ \u00e1 semana como suplente nunha obra dram\u00e1tica. Foi ent\u00f3n cando conseguiu o seu primeiro papel de televisi\u00f3n na pel\u00edcula se TV \"Zoya\", baseada na novela de Danielle Steele. Os seus seguintes traballos como actriz foron en d\u00faas series con escaso \u00e9xito, \"Significant Others\" e \"Time of Your Life\"; e en d\u00faas longametraxes da produtora \"Hallmark Hall of Fame\", inclu\u00edda a pel\u00edcula de 1997 \"Rose Hill\", baseada no best-s\u00e9ller \"For the roses\", de Julie Garwood.\nNo 1996 apareceu nun cap\u00edtulo da serie da NBC (National Broadcasting Company) \"Lei e orde\". Interpretaba o papel dunha xove estudante que comezaba a sa\u00edr co Detective Rey Curtis.\nPosteriormente, mudouse aos \u00c1nxeles (California), onde estivo traballando nun restaurante ata que foi elixida para o papel de \"Hannah Bibb\" na serie da Warner Bros \"Felicity\". Foi no set de rodaxe desta serie onde co\u00f1ecer\u00eda ao seu futuro marido Scott Foley. Ela interpretaba o papel da s\u00faa moza na serie.\nEn 1999 interpretou un pequeno papel no episodio \"Pool\" da serie \"The Pretender\".\nNo 2000, apareceu na pel\u00edcula \"Colega, \u00f3nde est\u00e1 o meu coche?\", interpretando \u00e1 moza de Ashton Kutcher.\nNo 2001 fixo de enfermeira no filme \u00e9pico \"Pearl Harbor\", xunto co seu futuro marido Ben Affleck. Neste mesmo ano, o produtor da serie \"Felicity\", J. J. Addams, prop\u00faxolle protagonizar o novo proxecto que estaba a preparar para a ABC. Fixo o casting e foi a escollida para meterse na pel da protagonista, Sidney Bristow, na serie de drama e espionaxe Alias. A serie foi un \u00e9xito e Jennifer Garner foi galardoada co premio \u00e1 mellor actriz de serie dram\u00e1tica nos Globos de Ouro de xaneiro de 2002. \"Alias\" comezara uns meses antes, polo que o premio conced\u00e9uselle con s\u00f3 a metade da temporada emitida. A serie estivo 5 anos en antena, rematando o 22 de maio de 2006. Esta \u00faltima temporada foi m\u00e1is breve debido ao seu embarazo, o cal tivo que ser inclu\u00eddo na historia da serie. O seu soldo pasou de 45.000 $ nos primeiros episodios a 150.000 $ nos \u00faltimos cap\u00edtulos. Ademais estivo nomeada ata en catro ocasi\u00f3ns consecutivas nos Globos de Ouro como mellor actriz protagonista e outras catro nos premios Emmy. Ga\u00f1ou o premio Screen Actors Guild (sindicato de actores estadounidenses) na s\u00faa 11\u00aa edici\u00f3n, como mellor actriz.\nEn marzo de 2005, Jennifer dirixiu \"In Dreams\", un episodio da serie Alias que se emitiu en maio dese ano. Durante a \u00faltima temporada de Alias, Jennifer foi \u00e1 vez actriz protagonista e produtora da serie."}
{"id": "45399", "revid": "111586", "url": "https://gl.wikipedia.org/wiki?curid=45399", "title": "Comp\u00e1s", "text": "O termo comp\u00e1s pode referirse a:"}
{"id": "45401", "revid": "22570", "url": "https://gl.wikipedia.org/wiki?curid=45401", "title": "Haliwa", "text": "Haliwa foi un territorio tribal da zona raiana entre os hititas e Mitanni, que se formou sobre o s\u00e9culo \u2013XVI e caeu baixo influencia de Mitanni, ata que a finais do s\u00e9culo -XV foi sometida ao Imperio Hitita. Sobre o -1360 o rei Tushratta de Mitanni favoreceu unha revolta nela. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45402", "revid": "22570", "url": "https://gl.wikipedia.org/wiki?curid=45402", "title": "Karna", "text": "Karna foi un territorio tribal da zona raiana entre os hititas e Mitanni, que se formou sobre o s\u00e9culo \u2013XVI e caeu baixo influencia de Mitanni, ata que a finais do s\u00e9culo -XV foi sometida ao Imperio Hitita. Sobre o -1360 o rei Tushratta de Mitanni favoreceu unha revolta nela. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45404", "revid": "22570", "url": "https://gl.wikipedia.org/wiki?curid=45404", "title": "Harana, Anatolia", "text": "Harana foi un territorio tribal da zona raiana entre os hititas e Mitanni, que se formou sobre o s\u00e9culo \u2013XVI e caeu baixo influencia de Mitanni, ata que a finais do s\u00e9culo -XV foi sometida ao Imperio Hitita. Sobre o -1360 o rei Tushratta de Mitanni favoreceu unha revolta nela. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45405", "revid": "22570", "url": "https://gl.wikipedia.org/wiki?curid=45405", "title": "Hurma", "text": "Hurma foi un pequeno principado da zona raiana entre os hititas e Mitanni que se formou sobre o s\u00e9culo \u2013XVI e caeu baixo influencia de Mitanni, ata que a finais do s\u00e9culo -XV foi sometida ao Imperio Hitita. Sobre o -1360 o rei Tushratta de Mitanni favoreceu unha revolta nela. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45406", "revid": "23204", "url": "https://gl.wikipedia.org/wiki?curid=45406", "title": "Hawker Hurricane", "text": "O Hawker Hurricane foi un caza brit\u00e1nico usado durante a segunda guerra mundial, dese\u00f1ado e constru\u00eddo por Hawker Aircraft para ser usado pola Royal Air Force. Voou por primeira vez o 6 de novembro de 1935 e entrou en servizo, como Hurricane MK I, en decembro de 1937. Foi o primeiro caza monoplano de \u00e1 baixa e con tren retr\u00e1ctil da RAF e levou o peso das operaci\u00f3ns de caza ata o ano 1941, cando apareceu o Spitfire.\nO Hurricane foi fundamental para o rearmamento brit\u00e1nico ante a inminente segunda guerra mundial e puxo ao Reino Unido en condici\u00f3ns para poder enfrontar o conflito dende o aire. A\u00ednda que en gran medida foi eclipsado polo Spitfire, o Hurricane f\u00edxose famoso durante a batalla de Inglaterra, onde conseguiu sobre o 60% das vitorias a\u00e9reas da RAF sobre a \"Luftwaffe\", e serviu nos principais escenarios da guerra.\nO Hurricane orixinouse das discusi\u00f3ns entre oficiais da RAF e o dese\u00f1ador do avi\u00f3n Sir Sydney Camm sobre un derivado monoplano do biplano Hawker Fury a principios dos anos 30. A pesar dunha preferencia institucional polos biplanos e unha falta de interese por parte do Ministerio do Aire, Hawker refinou a s\u00faa proposta de monoplanos, incorporando varias innovaci\u00f3ns que ser\u00edan cr\u00edticas para os cazas en tempo de guerra, como un tren de aterraxe retr\u00e1ctil e o m\u00e1is potente motor Rolls-Royce Merlin. O Ministerio do Aire ordenou o \"Interceptor Monoplane\" de Hawker a finais de 1934, e o prototipo do Hurricane \"K5083\" realizou o seu primeiro voo o 6 de novembro do ano seguinte.\nO seu dese\u00f1o orixinal foi modificado aparecendo varias versi\u00f3ns que deron como resultado unha serie de avi\u00f3ns con distintas funci\u00f3ns como cazas interceptores, cazabombardeiros ou avi\u00f3ns de apoio pr\u00f3ximo. As versi\u00f3ns navais, co\u00f1ecidas como Sea Hurricane, foron modificaci\u00f3ns para poder operar dende buques de guerra. Alg\u00fans foron convertidos para ser lanzados dende catapulta como escolta de convois e foron co\u00f1ecidos como \"Hurricats\". Chegaron a fabricarse m\u00e1is de 14.000 aparellos ata finais de 1944, inclu\u00eddos uns 1.200 Sea Hurricane e preto de 1.400 fabricados no Canad\u00e1 pola empresa Canadian Car and Foundry baixo licenza."}
{"id": "45407", "revid": "22570", "url": "https://gl.wikipedia.org/wiki?curid=45407", "title": "Tepurziya", "text": "Tepurziya foi unha cidade da zona raiana entre os hititas e Mitanni que se formou sobre o s\u00e9culo \u2013XVI e caeu baixo influencia de Mitanni, ata que a finais do s\u00e9culo -XV foi sometida ao Imperio Hitita. Sobre o -1360 o rei Tushratta de Mitanni favoreceu unha revolta nela. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45408", "revid": "22570", "url": "https://gl.wikipedia.org/wiki?curid=45408", "title": "Hazka", "text": "Hazka foi unha cidade da zona raiana entre os hititas e Mitanni, que se formou sobre o s\u00e9culo \u2013XVI e caeu baixo influencia de Mitanni, ata que a finais do s\u00e9culo -XV foi sometida ao Imperio Hitita. Sobre o -1360 o rei Tushratta de Mitanni favoreceu unha revolta nela. Suppiluliumas I, que probabelmente a\u00ednda s\u00f3 era pr\u00edncipe herdeiro hitita, foi \u00e1 zona e derrotou aos rebeldes."}
{"id": "45409", "revid": "56817", "url": "https://gl.wikipedia.org/wiki?curid=45409", "title": "Alshe", "text": "Alshe ou Altxe (\"Al\u0161e\") foi un reino prearmenio situado ao oeste do lago Van. Estaba na cerna do Nairi, pa\u00eds con ducias de pequenos reis contra o que combateron os hititas.\nSobre a segunda metade do s\u00e9culo \u2013XV quedou sometido a imposto por Mitanni. Sobre o -1350 independizouse e aliouse a Asiria.\nSuppiluliumas I, o gran rei hitita, cruzou \u00e1 parte oriental do \u00c9ufrates sobre o -1330 e apoderouse de Isuwa (reino do que xa dominaba a parte ao oeste do \u00c9ufrates) e, acto seguido, entrou en Alshe, situado xusto ao sur, e no distrito de Kutmar, e instalou como pr\u00edncipe vasalo a Antaratli de Alshe, ao que cedeu Kutmar.\nSabemos que co rei hitita Tudhaliyas IV (-1255 - -1230) o reino de \"Alshe\" se decantaba por Asiria na loita de influencias que sosti\u00f1a este reino cos hititas.\nCo rei asirio Tukultininurta I (-1255 - -1218), os asirios derrotar\u03bfn a unha coalici\u00f3n de reis do Nairi na rexi\u00f3n do lago Van, entre os que estaba o rei de Alzi, identificado co \"Alshe\" dos hititas, pero que tam\u00e9n poder\u00eda ser Azzi, m\u00e1is ao norte.\nNon se te\u00f1en probas escritas, pero \u00e9 ben seguro que non desapareceu ata a unificaci\u00f3n dos reinos do Nairi no reino co\u00f1ecido como Urartu, sobre o -880."}
{"id": "45410", "revid": "865", "url": "https://gl.wikipedia.org/wiki?curid=45410", "title": "Bristol Blenheim", "text": "O Bristol Blenheim foi un bombardeiro lixeiro brit\u00e1nico dese\u00f1ado e constru\u00eddo por Bristol Aeroplane Company e usado durante a segunda guerra mundial. Foi o primeiro avi\u00f3n brit\u00e1nico cunha construci\u00f3n totalmente met\u00e1lica e usouse moito durante os dous primeiros anos do conflito. Posteriormente ser\u00eda usado como caza pesado e nocturno, e como adestrador. Unha versi\u00f3n de construci\u00f3n canadense, bautizado como Bolingbroke, foi usado como avi\u00f3n antisubmarino e de adestramento.\nO Blenheim Mk I eclipsou \u00e1 meirande parte dos cazas biplanos de finais dos anos 30 pero tivo poucoas posibilidades contra o Messerschmitt Bf 109 alem\u00e1n durante as operaci\u00f3ns di\u00farnas, a\u00ednda que tivo \u00e9xito como caza nocturno. A variante Mark IV tam\u00e9n tivo moi pouco \u00e9xito, sufrindo grandes perdas nas primeiras etapas da guerra."}
{"id": "45411", "revid": "22570", "url": "https://gl.wikipedia.org/wiki?curid=45411", "title": "Kutmar", "text": "Kutmar foi un distrito tribal situado entre Ishuwa e Alshe. Sobre o -1400 era vasalo de Mitanni, pero despois do -1350, coas loitas neste pa\u00eds, ficou independente, ata que foi conquistado por Suppiluliumas I e incorporado a Alshe sobre o -1330."}
{"id": "45412", "revid": "56817", "url": "https://gl.wikipedia.org/wiki?curid=45412", "title": "Suta", "text": "Suta era un distrito hurrita situado ao norte ou noroeste da capital Washukanni. Como esta \u00faltima non est\u00e1 identificada, a situaci\u00f3n m\u00e1is prob\u00e1bel do distrito ser\u00eda o futuro Diyar Mudar.\nO rei Suppiluliumas I non puido conquistar Washukanni sobre o -1340 e t\u00edvose que limitar a saquear o distrito de Suta."}
{"id": "45413", "revid": "98629", "url": "https://gl.wikipedia.org/wiki?curid=45413", "title": "Sumur", "text": "Sumur foi un importante porto fenicio situado ao norte da moderna Tr\u00edpoli e moi pr\u00f3xima (unha chisca ao sur) da moderna Tartus, na chaira chamada de Akkar, na zona raiana moderna entre o L\u00edbano e Siria. \u00c9 a moderna Tell Kazel e foi escavada.\nTuthmosis III na s\u00faa segunda expedici\u00f3n a Siria constru\u00edu unha frota para levar as tropas por mar, desembarcando na rexi\u00f3n do L\u00edbano, onde ocuparon Ullaza (poucos km ao norte da moderna Tr\u00edpoli) que pertenc\u00eda a Tunip, vasalo de Mitanni; desde Ullaza capturou a non afastada cidade de Ardata. A frota tam\u00e9n conquistou Sumur, igualmente de Tunip. Ullaza, Sumur, Ardata e Irqata (tam\u00e9n nesta zona) ser\u00edan os puntos chaves do dominio exipcio en Siria.\nO xefe dos apiru, Abdi-Asirta, apoder\u00e1rase de case todo Biblos e o rei xa s\u00f3 conservaba a cidade capital e d\u00faas cidades m\u00e1is e as outras cidades e aldeas xa estaban en mans dos apiru. Naquel momento, nun inesperado ataque, o pr\u00edncipe de Sehlal, Yamaya, apoderouse de Sumur, mentres o gobernador Pahanate, estaba de viaxe en Exipto. Ent\u00f3n Abdi-Asirta aproveitou a ocasi\u00f3n e atacou Sumur, derrotou a Yamaya e apoderouse da cidade. Con todo iso Abdi-Asirta puido asegurar que era un leal vasalo de Exipto e que ocupara Sumur por protexela do asalto de Yamaya, e acabou obtendo o reco\u00f1ecemento exipcio.\nSumur foi recuperada polos exipcios \u00e1 morte de Abdi-Asirta, pero m\u00e1is tarde o seu fillo Aziru recuperouna e formou parte do Reino de Amurru cando este se constitu\u00edu como vasalo hitita sobre o -1330."}
{"id": "45414", "revid": "98629", "url": "https://gl.wikipedia.org/wiki?curid=45414", "title": "Irqata", "text": "Irqata foi unha cidade de Amurru, entre Sumur e Ardata, na parte sur da chaira de Akkar, na zona raiana moderna entre o L\u00edbano e Siria. Aparece mencionada nas fontes exipcias desde aproximadamente o -1800, pero estaba habitada desde sobre o -5000. Hoxe ch\u00e1mase Tell Arqa, onde se fixo unha escavaci\u00f3n arqueol\u00f3xica e ten pr\u00f3ximas as de Tell Kazel (Sumur) e Tell Jamous, ambas lixeiramente ao norte. A cidade foi destru\u00edda por dous incendios (casuais ou m\u00e1is probabelmente causados por alg\u00fan conflito) m\u00e1is ou menos no -2200. Outro incendio \u00e9 da metade do s\u00e9culo \u2013XV con Tuthmosis III e debeu ser abandonada no s\u00e9culo seguinte, non sendo repoboada ata comezar o s\u00e9culo -IX.\nComo lugar avanzado de Sumur, foi unha posici\u00f3n forte exipcia e serviu de base para a conquista de Tunip na metade do s\u00e9culo \u2013XV, pero despois a cidade perdeu importancia e quedou en mans dun pr\u00edncipe local, vasalo de Exipto. Os apiru mataron o rei Aduna de Irqata e ocup\u00e1rona, e foi a s\u00faa primeira conquista na rexi\u00f3n e o inicio do seu poder. Sobre o -1340 volveu a Exipto, pero xa non ti\u00f1a importancia estrat\u00e9xica e non foi restaurada, e, pouco despois, debeu caer en mans outra vez dos apiru, xa que o -1330 formou parte do Reino de Amurru, vasalo hitita creado coas posesi\u00f3ns dos apiru."}
{"id": "45415", "revid": "5863", "url": "https://gl.wikipedia.org/wiki?curid=45415", "title": "Ardata", "text": "Ardata foi unha cidade situada nas monta\u00f1as ao leste da moderna Tr\u00edpoli e non lonxe de Ullasa (pr\u00f3xima de Tr\u00edpoli) que se chama actualmente Tell Arde e foi escavada.\nFoi a primeira cidade interior que ocuparon os exipcios sobre a metade do s\u00e9culo \u2013XV despois de desembarcar en Ullassa. Pertenc\u00eda ata ent\u00f3n a Tunip, un reino vasalo de Mitanni. Mentres os exipcios atacaban Qadesh e conquistaban outra cidade m\u00e1is ao norte, Sumur, a cidade sublevouse instigada por Tunip, pero os exipcios acoraron a revolta.\nO pr\u00edncipe de Arasni, aliado a Abdi-Asirta xefe dos apiru de Amurru, conquistou Ardata sobre a metade do s\u00e9culo -XV. Con esta cidade e Sigata como base do seu poder, os apiru estend\u00e9ronse ao norte e ao sur. Morto Abdi-Asirta sobre o -1340, o seu fillo Pu-Bahla p\u00faidoa manter, pero a residencia t\u00edvoa na pr\u00f3xima Ullassa. Sobre -1330 quedou integrada no Reino de Amurru creado polo rei hitita Suppiluliumas I. \u00c9 pos\u00edbel que ent\u00f3n Ardata fose a capital do reino con Aziru como rei."}
{"id": "45416", "revid": "624", "url": "https://gl.wikipedia.org/wiki?curid=45416", "title": "Ullasa", "text": ""}
{"id": "45417", "revid": "624", "url": "https://gl.wikipedia.org/wiki?curid=45417", "title": "Apiru", "text": ""}
{"id": "45418", "revid": "1131", "url": "https://gl.wikipedia.org/wiki?curid=45418", "title": "Galer\u00eda de imaxes de Leiro", "text": "Galer\u00eda de imaxes do concello de Leiro na provincia de Ourense."}
{"id": "45419", "revid": "1131", "url": "https://gl.wikipedia.org/wiki?curid=45419", "title": "Ullaza", "text": "Ulassa (ou Ullaza) foi un porto da costa libanesa uns 20\u00a0km ao norte de Biblos. A s\u00faa situaci\u00f3n exacta non se puido atopar a\u00ednda definitivamente.\nPara a metade do s\u00e9culo \u2013XV o fara\u00f3n exipcio Tuthmosis III, que xa fixera campa\u00f1a en Siria, volveu \u00e1 rexi\u00f3n; constru\u00edu unha frota que levaba as tropas por mar, desembarcando na costa do L\u00edbano onde ocuparon Ullaza (poucos km ao norte da moderna Tr\u00edpoli), que pertenc\u00eda ao reino de Tunip, vasalo de Mitanni; desde Ullaza capturou a cidade non afastada de Ardata. Despois saqueou o territorio de Qadesh, pero non puido ocupar a cidade e, \u00e1 volta, atopouse cunha Ardata rebelada. Nesta campa\u00f1a conquistouse tam\u00e9n Sumur, importante cidade ao norte de Ullaza. Durante os dous seguintes anos preparou a ofensiva contra Mitanni e, neste tempo, Tunip fomentou unha revolta en Ullaza que os exipcios tiveron que acorar. Na s\u00faa oitava campa\u00f1a de Siria desembarcou en Ullaza e dirixiuse ao Orontes polo territorio de Qatna e para o norte; o rei de Mitanni retirouse e non presentou batalla.\nSobre a metade do s\u00e9culo \u2013XIV a cidade caeu en mans dos apiru de Amurru. Pu-Bahla, fillo do primeiro xefe Abdi-Asirta, ocupouna e converteuna na s\u00faa capital, dominando tam\u00e9n Ardata, Wahliya, Ampi e Sigata.\nSobre o -1330 quedou inclu\u00edda no reino de Amurru establecido polo rei hitita Suppiluliumas I."}
{"id": "45420", "revid": "624", "url": "https://gl.wikipedia.org/wiki?curid=45420", "title": "Ullassa", "text": ""}
{"id": "45421", "revid": "1131", "url": "https://gl.wikipedia.org/wiki?curid=45421", "title": "Galer\u00eda de imaxes de Alfoz", "text": "Galer\u00eda de imaxes do concello de Alfoz na provincia de Lugo:"}
{"id": "45422", "revid": "624", "url": "https://gl.wikipedia.org/wiki?curid=45422", "title": "Pu-Bahla", "text": ""}
{"id": "45423", "revid": "1131", "url": "https://gl.wikipedia.org/wiki?curid=45423", "title": "Galer\u00eda de imaxes de Baiona", "text": "Galer\u00eda de imaxes do concello de Baiona na provincia de Pontevedra."}
{"id": "45424", "revid": "22570", "url": "https://gl.wikipedia.org/wiki?curid=45424", "title": "Sigata", "text": "Sigata foi unha cidade fenicia pr\u00f3xima a Biblos, situada seguramente un chisco ao sur desta.\nFoi unha das primeiras cidades conquistadas sobre a metade do s\u00e9culo \u2013XIV polos apiru de Amurru (a terceira gran cidade). Crese que era independente e non pertenc\u00eda a Biblos, ao contrario que a pr\u00f3xima Ampi, pero o rei de Biblos Rib-Hadda ocupouna aos apiru, o que induciu aos exipcios a considerar a Abdi-Asirta leal e non escoitar os avisos do rei de Biblos. Pouco despois Abdi-Asirta, xa co reco\u00f1ecemento exipcio, recuperouna, xunto coa pr\u00f3xima Ampi e os exipcios deixaron facer. \u00c1 morte de Abdi sobre o -1340, o seu fillo Pu-Bahla conservouna e, sobre o -1330, foi integrada no Reino de Amurru, vasalo hitita."}
{"id": "45425", "revid": "624", "url": "https://gl.wikipedia.org/wiki?curid=45425", "title": "Abdi-Asirta", "text": ""}
{"id": "45426", "revid": "1131", "url": "https://gl.wikipedia.org/wiki?curid=45426", "title": "Galer\u00eda de imaxes de Caldas de Reis", "text": "Galer\u00eda de imaxes do concello de Caldas de Reis, na provincia de Pontevedra."}
{"id": "45427", "revid": "22570", "url": "https://gl.wikipedia.org/wiki?curid=45427", "title": "Ampi", "text": "Ampi foi unha cidade pr\u00f3xima a Biblos que foi conquistada por Abdi-Asirta, xefe dos apiru de Amurru ao rei Rib-Hadda de Biblos sobre a metade do s\u00e9culo \u2013XV. Despois, o fillo de Abdi, Pu-Bahla, conservouna (sobre -1340) e sobre o -1330 pasou a formar parte do reino de Amurru, vasalo hitita."}
{"id": "45429", "revid": "12452", "url": "https://gl.wikipedia.org/wiki?curid=45429", "title": "USAF", "text": ""}
{"id": "45430", "revid": "89787", "url": "https://gl.wikipedia.org/wiki?curid=45430", "title": "Royal Air Force", "text": "Royal Air Force (RAF) \u00e9 o nome que recibe a forza a\u00e9rea e espacial das Forzas Armadas do Reino Unido. A RAF formouse o 1 de abril de 1918, sendo a forza a\u00e9rea independente m\u00e1is antiga do mundo. Tivo un papel importante na historia militar brit\u00e1nica dende ent\u00f3n, actuando na segunda guerra mundial, cun papel moi destacado durante a batalla de Inglaterra, e en conflitos recentes como a guerra en Iraq.\nA principios do ano 2011 contaba cun total de 1.002 avi\u00f3ns e 42.700 homes regulares, ademais de 2.500 voluntarios. Isto converte a RAF na segunda forza a\u00e9rea m\u00e1is grande da OTAN, a primeira de Europa e a quinta do mundo. A meirande parte dos seus avi\u00f3ns e persoal est\u00e1n baseados no Reino Unido, co resto actuando en distintas operaci\u00f3ns (principalmente en Afganist\u00e1n e Oriente Medio) ou en bases f\u00f3ra das illas brit\u00e1nicas (Illa de Ascensi\u00f3n, Canad\u00e1, Chipre, Diego Garcia, Xibraltar, as illas Falkland e Alema\u00f1a).\nMisi\u00f3n.\nA misi\u00f3n da RAF e a de apoiar os obxectivos do Ministerio de Defensa brit\u00e1nico, que son \"proporcionar a capacidade necesaria para asegurar a defensa do Reino Unido e os seus territorios de ultramar, tam\u00e9n contra o terrorismo; apoiar os obxectivos da pol\u00edtica exterior do Goberno particularmente promovendo a paz internacional e a seguridade\".\nA propia declaraci\u00f3ns de obxectivos da RAF di o seguinte:\nEsta declaraci\u00f3n vai da man da definici\u00f3n da RAF do poder a\u00e9reo, o concepto que gu\u00eda a s\u00faa estratexia. O Poder A\u00e9reo e definido como: \"A capacidade de proxectar a forza militar no aire ou no espazo por ou dende unha plataforma ou m\u00edsil operado por riba da superficie da terra. As plataformas a\u00e9reas son definidas como calquera avi\u00f3n, helic\u00f3ptero ou veh\u00edculo a\u00e9reo non tripulado\". A pesar de que a RAF \u00e9 o principal poder a\u00e9reo brit\u00e1nico, o brazo a\u00e9reo da Royal Navy e o corpo a\u00e9reo da British Army tam\u00e9n proporcionan poder a\u00e9reo integrado en contornos mar\u00edtimos, costeiros e de terra.\nHistoria.\nA RAF \u00e9 a forza a\u00e9rea independente m\u00e1is antiga do mundo, establecida o 1 de abril de 1918. Asumiu un papel significativo na historia militar brit\u00e1nica, participando de forma importante na segunda guerra mundial, e m\u00e1is recentemente, nos conflitos en Iraq. Cunha frota de 998 aeronaves e un persoal composto por m\u00e1is de 40 000 efectivos, a RAF \u00e9 unha das forzas a\u00e9reas m\u00e1is grandes e m\u00e1is avanzadas en canto a tecnolox\u00eda do mundo.\nOrixes.\nA\u00ednda que as orixes da aviaci\u00f3n militar inglesa p\u00f3dense remontar ata a \u00e9poca dos cepel\u00edns, varias d\u00e9cadas atr\u00e1s ata 1878 coa primeira Escola de Cepel\u00edns do Ex\u00e9rcito (Army Balloon School) en Woolwich; a x\u00e9nese da RAF pode establecerse no ano 1911 por dous motivos: a decisi\u00f3n da Oficina de Guerra brit\u00e1nica de ampliar a s\u00faa antiga Secci\u00f3n de Cepel\u00edns (Balloon Section) para formar un Batall\u00f3n a\u00e9reo (Air Battalion) con base en Farnborough; e posteriormente, nese mesmo ano, as decisi\u00f3ns da Conferencia Imperial de Londres de 1911.\nAs\u00ed, a orixe da RAF como arma do ex\u00e9rcito, prov\u00e9n do resultado da Conferencia Imperial de Londres de 1911, na cal decidiuse que a aviaci\u00f3n deb\u00eda ser inclu\u00edda nas Forzas Armadas do Imperio brit\u00e1nico. Australia foi o primeiro pa\u00eds que deu os primeiros pasos na pr\u00e1ctica desta decisi\u00f3n creando unha escola de voo en 1912, a Central Flying School RAAF, pero no se consolidou como forza a\u00e9rea (RAAF) ata despois da formaci\u00f3n da RAF como primeira forza a\u00e9rea brit\u00e1nica seis anos m\u00e1is tarde, en 1918.\nFormaci\u00f3n e primeiros anos.\nA RAF creouse en 1918 pola fusi\u00f3n do Corpo A\u00e9reo Real e o Servizo A\u00e9reo Naval Real. O Cuerpo A\u00e9reo Real era unha divisi\u00f3n dos Enxe\u00f1eiros Reais, baixo o control do Ex\u00e9rcito Brit\u00e1nico. O Servizo A\u00e9reo Naval Real era o seu equivalente na Armada. A decisi\u00f3n de fusionar as d\u00faas unidades e crear unha forza a\u00e9rea independente foi unha resposta aos eventos da primeira guerra mundial, a primeira guerra na que o poder a\u00e9reo demostrou ser decisivo. A acabada de crear Real Forza A\u00e9rea era a m\u00e1is poderosa do mundo no momento da s\u00faa creaci\u00f3n, contando con 20.000 aeronaves.\nOs anos de entreguerra foron relativamente pac\u00edficos para a RAF, tomando parte s\u00f3 en acci\u00f3ns menores no Imperio Brit\u00e1nico. A RAF prestou servizo en Afganist\u00e1n, onde ocorreu a primeira evacuaci\u00f3n de civ\u00eds v\u00eda a\u00e9rea en 1928. En 1936, unha reorganizaci\u00f3n do mando da RAF levou \u00e1 creaci\u00f3n do Mando de Caza (Fighter Command), o Mando de Bombardeo (Bomber Command) e o Mando Costeiro (Coastal Command). A rama Naval A\u00e9rea foi separada da RAF e renomeada como Arma A\u00e9rea da Frota (Fleet Air Arm) baixo o control da Armada Real.\nSegunda guerra mundial.\nA RAF experimentou unha r\u00e1pida expansi\u00f3n tras o estoupido da guerra contra a Alema\u00f1a nazi en 1939. Isto inclu\u00edu o adestramento das tripulaci\u00f3ns a\u00e9reas brit\u00e1nicas en pa\u00edses da Commonwealth baixo o Plan de Adestramento A\u00e9reo da Commonwealth, e o traslado en comisi\u00f3n de moitos escuadr\u00f3ns enteiros e decenas de miles de efectivos doutros pa\u00edses das forzas a\u00e9reas da Commonwealth. A estes, sum\u00e1ronselle m\u00e1is tarde miles de efectivos doutros pa\u00edses, inclu\u00eddos moitos que escaparan de pa\u00edses ocupados polos nazis no continente europeo.\nA batalla de Inglaterra foi un feito crucial na historia da RAF e forma parte xa da cultura popular e historia mesma de Inglaterra. Durante dita batalla, que tivo lugar no ver\u00e1n de 1940, a forza a\u00e9rea brit\u00e1nica rexeitou as incursi\u00f3ns da \"Luftwaffe\" na que foi quizais a campa\u00f1a a\u00e9rea m\u00e1is prolongada e complicada da historia. Isto contribu\u00edu enormemente ao atraso e posterior cancelaci\u00f3n dos plans alem\u00e1ns para a invasi\u00f3n de Inglaterra, a Operaci\u00f3n Le\u00f3n Mari\u00f1o, e axudou a cambiar o curso da segunda guerra mundial ao facer posible a continuaci\u00f3n do esforzo b\u00e9lico brit\u00e1nico por manter unha v\u00eda de incursi\u00f3n no continente ocupado polas potencias do Eixo, ata que a entrada da Uni\u00f3n Sovi\u00e9tica e Estados Unidos na guerra determinaron o equilibrio de forzas en favor dos Aliados.\nO maior esforzo da RAF durante a guerra foi a campa\u00f1a de bombardeo estrat\u00e9xico contra Alema\u00f1a. A partir do 31 de maio de 1942, o Mando de Bombardeo da RAF estivo en situaci\u00f3n de orquestrar incursi\u00f3ns nocturnas a\u00e9reas a grande escala involucrando ata a 1.000 avi\u00f3ns, moitos dos cales eran os novos bombardeiros pesados catrimotores.\nGuerra fr\u00eda.\nDespois da vitoria na segunda guerra mundial, a RAF reorganizouse novamente, desta vez debido en gran medida aos avances tecnol\u00f3xicos na guerra a\u00e9rea que culminaron na produci\u00f3n de cazas e bombardeiros a reacci\u00f3n. Durante as primeiras etapas da guerra fr\u00eda unha das primeiras grandes operaci\u00f3ns levadas a cabo pola RAF foi a ponte a\u00e9rea de Berl\u00edn, co n\u00f3me en c\u00f3digo operaci\u00f3n Plainfire. Entre o 26 de xu\u00f1o de 1948 e o fin do bloqueo ruso \u00e1 cidade o 12 de maio de 1949, a RAF proporcionou o 17% de todas as subministraci\u00f3ns entregadas, usando avi\u00f3ns Avro York e Douglas Dakota que voaban dende o aeroporto de Gatow , e Short Sunderland dende Lake Havel.\nDespois de que o Reino Unido desenvolvese armas nucleares, os escuadr\u00f3ns de bombardeiros V da RAF asumiron a responsabilidade \u00fanica de transportar o arsenal nuclear de disuasi\u00f3n brit\u00e1nico mentres se desenvolv\u00edan os submarinos clase Polaris da Armada Real. Despois da introduci\u00f3n dos submarinos Polaris en 1968, o papel estrat\u00e9xico nuclear da RAF reduciuse ao nivel t\u00e1ctico, facendo uso das bombas de gravidade WE177. Este papel t\u00e1ctico foi proseguido polos bombardeiros V xa entrados os anos 80 e ata 1998 polos cazabombardeiros Tornado GR1.\nO papel principal da RAF nos anos da guerra fr\u00eda foi a defensa de Europa contra ataques potenciais por parte da Uni\u00f3n Sovi\u00e9tica. Co declive do Imperio Brit\u00e1nico, as operaci\u00f3ns a escala global viron o seu alcance reducido, e a RAF do Afastado Oriente foi disolvida o 31 de outubro de 1971.\nA pesar diso, a RAF librou moitas batallas no per\u00edodo da guerra fr\u00eda. Desempe\u00f1ou un papel menor na guerra de Corea, coa participaci\u00f3n de botes flotantes. Por\u00e9n, a Crise de Suez en 1956 foi motivo dunha gran participaci\u00f3n por parte da RAF, que empregou avi\u00f3ns con base en Chipre e Malta para as s\u00faas operaci\u00f3ns. A confrontaci\u00f3n malaia-indonesia (Konfrontasi) a principios da d\u00e9cada dos 60 levou ao uso de avi\u00f3ns da RAF, pero debido a unha combinaci\u00f3n de h\u00e1bil diplomacia e \u00e1 ignorancia selectiva de certos eventos por ambos bandos, a confrontaci\u00f3n nunca se transformou nunha guerra total.\nA guerra das Malvinas en 1982 librouna principalmente o Ex\u00e9rcito e a Armada, debido a que o campo de batalla estaba localizado f\u00f3ra do alcance dos avi\u00f3ns da RAF con bases terrestres. Por\u00e9n, despreg\u00e1ronse avi\u00f3ns na Illa de Ascensi\u00f3n e a bordo de portaavi\u00f3ns da Armada. As misi\u00f3ns de m\u00e1is alto perfil neste conflito foron as famosas incursi\u00f3ns \"Black Buck\" que empregaron avi\u00f3ns Avro Vulcan con base na illa de Ascensi\u00f3n. Por\u00e9n, a RAF prestou outros moitos servizos durante esta guerra cos seus helic\u00f3pteros nas mesmas illas Malvinas, os seus Harrier GR3 voando dende o portaavi\u00f3ns \"HMS Hermes\", os seus cazas protexendo Ascensi\u00f3n, avi\u00f3ns de patrulla mar\u00edtima escrutando o Atl\u00e1ntico Sur, e a s\u00faa frota de avi\u00f3ns cisterna e de transporte que axudaron no enorme esforzo lox\u00edstico esixido pola guerra.\nActualidade.\nEn 1991, m\u00e1is de 100 avi\u00f3ns da RAF tomaron parte na guerra do Golfo. Dito conflito marcou un fito na historia da RAF, xa que foi a primeira vez que usou munici\u00f3ns guiadas con precisi\u00f3n en cantidades significativas. M\u00e1is tarde, a guerra de Kosovo en 1999 deu lugar ao despregue da RAF en Europa por vez primeira dende a segunda guerra mundial. A invasi\u00f3n de Afganist\u00e1n de 2001 levou \u00e1 RAF a proporcionar apoio aos Estados Unidos mediante a subministraci\u00f3n de avi\u00f3ns cisterna e de reco\u00f1ecemento.\nA invasi\u00f3n de Iraq de 2003 fixo que a RAF se despregase a grande escala apoiando \u00e1 USAF estadounidense. As s\u00faas \u00fanicas perdas deb\u00e9ronse a accidentes e a fogo amigo cando un Tornado foi derrubado por un m\u00edsil Patriot estadounidense."}
{"id": "45431", "revid": "839", "url": "https://gl.wikipedia.org/wiki?curid=45431", "title": "Dinast\u00eda Xustiniana", "text": "A Dinast\u00eda Xustiniana \u00e9 a familia que gobernou o Imperio Bizantino dende o ano 518 ata o 602. Orixinouse con Xustino I e rematou con Mauricio, e tomou o seu nome do seu membro m\u00e1is representativo, Xustiniano I."}
{"id": "45433", "revid": "10599", "url": "https://gl.wikipedia.org/wiki?curid=45433", "title": "Ja\u00e9n", "text": ""}
{"id": "45437", "revid": "56817", "url": "https://gl.wikipedia.org/wiki?curid=45437", "title": "Alejandra Juno", "text": "Alejandra Juno Rodr\u00edguez Villar, co\u00f1ecida como Alejandra Juno, nada en Santiago de Compostela o 9 de decembro de 1973, \u00e9 unha actriz, escritora galega en lingua castel\u00e1.\nTraxectoria.\nFilla de Luis Rodr\u00edguez M\u00edguez e Mariluz Villar Ot\u00f3n, \u00e9 doutora en Historia pola Universidade de Santiago de Compostela, licenciada en Ciencias da Informaci\u00f3n pola Universidade Complutense de Madrid e cun mestrado en Estudos teatrais pola Universidade da Coru\u00f1a.\nComezou no teatro \u00e1 idade de sete anos no Estudo de Artes Esc\u00e9nicas de Ourense, dirixido pola s\u00faa nai Mariluz Villar. Dirixe o grupo de teatro chamado \"Juno Teatro\", dedicado principalmente \u00e1 farsa e \u00f3 teatro simb\u00f3lico. Tam\u00e9n se dedica \u00e1 escrita dram\u00e1tica, con obras que representa co seu grupo e traballou as\u00ed mesmo como guionista da TVG, no programa \"Luar\" e a serie \"Terra de Miranda\", entre outros.\nDed\u00edcase primordialmente \u00e1 investigaci\u00f3n cunha tese doutoral sobre o grupo de teatro compostel\u00e1n Ditea, dirixida por Xos\u00e9 Ram\u00f3n Barreiro, e ten escrito unha serie de artigos sobre cine en \"El Correo Gallego\".\nColabora asiduamente co grupo de teatro Yeses. En 2010 a Editorial Fundamentos, especializada en teatro, publicou d\u00faas das s\u00faas obras: \"Eurol\u00e9\" e \"El retablo de las criadillas\".\nEn 2012 publicou \"Cuando Compostela subi\u00f3 el tel\u00f3n\", un libro sobre os dez primeiros anos de Ditea, o grupo de teatro que os seus pais Luis Rodr\u00edguez Miguez e Mariluz Villar crearon en 1960 en Santiago de Compostela, reco\u00f1ecido como o comezo do teatro galego contempor\u00e1neo."}
{"id": "45440", "revid": "1131", "url": "https://gl.wikipedia.org/wiki?curid=45440", "title": "Ditea", "text": "Ditea (Difusi\u00f3n de Teatro Afeccionado) \u00e9 unha asociaci\u00f3n de teatro de c\u00e1mara fundada en Santiago de Compostela en 1960.\nTraxectoria.\nFund\u00e1rona Agust\u00edn Mag\u00e1n, Luis Rodr\u00edguez M\u00edguez e Mariluz Villar Ot\u00f3n, entre outros, previo ao movemento Abrente (Mostras de Ribadavia). Constit\u00fae o nacemento do teatro contempor\u00e1neo en Galicia, entendido como feito espectacular. O seu labor div\u00eddese en d\u00faas etapas, a primeira que comprende dende o ano 1960 ata 1975, con dedicaci\u00f3n ao teatro en castel\u00e1n, e a segunda dende 1970 \u00e1 actualidade, con dedicaci\u00f3n ao teatro en galego. Con respecto a esta \u00faltima, dest\u00e1case a introduci\u00f3n de textos irlandeses na dramaturxia galega.\nCon respecto \u00e1 primeira etapa, Ditea fai un teatro ecl\u00e9ctico, cun interese de difusi\u00f3n teatral baseado nun criterio universalista. Representa oito autos sacramentais na Praza da Quintana, en Santiago. Ded\u00edcase ao novo teatro espa\u00f1ol e ao teatro realista, con representaci\u00f3n de autores como Alfonso Sastre ou Fernando Arrabal, d\u00e1 un repaso exhaustivo ao teatro mundial e de t\u00f3dalas \u00e9pocas, inclu\u00eddo o de vangarda. Participa tam\u00e9n na vida cultural teatral coa organizaci\u00f3n de xornadas e conferencias. O colectivo promove a actuaci\u00f3n de Los Goliardos, entre outros, en Santiago e invita conferenciantes como Jos\u00e9 Monle\u00f3n, Ricardo Dom\u00e9nech ou Ricardo Carballo Calero). Ditea participa na instauraci\u00f3n en 1963 do D\u00eda Mundial do Teatro en Galicia, ou a posta en escena de textos coet\u00e1neos. Xera ademais nesta primeira etapa un gran n\u00famero de cr\u00edticas e p\u00e1xinas dedicadas en prensa.\nEntre os textos representados por Ditea c\u00f3ntanse autos sacramentais de Pedro Calder\u00f3n de la Barca como \"El gran teatro del mundo\" ou \"El pleito matrimonial del cuerpo y el alma\"; autos de Lope de Vega como \"La Siega\", e outros autos de Moreto, Jos\u00e9 Valdivielso ou Mira de Amescua. Tam\u00e9n c\u00f3ntanse na s\u00faa historia \"En la red\" de Alfonso Sastre, \"Oraci\u00f3n\" de Fernando Arrabal, e obras de Fernando de Rojas e Jos\u00e9 Zorrilla, Luigi Pirandello, Cabral de Melo Neto, Lenormand, Osborne, Eugene O\u2019Neill, Moli\u00e8re, Carlo Goldoni, Candoni, Sergio Vodanovic, Osvaldo Drag\u00fan, Mihura, Juan Antonio Castro, Jim\u00e9nez Romero, Miguel \u00c1ngel Rell\u00e1n, Emilio Carballido, H\u00e8nri Gh\u00e8on (cuxo texto \"O morto a cabalo\" foi traducido por primeira vez ao espa\u00f1ol para Ditea), Aquilino Iglesia Alvari\u00f1o (cuxo versi\u00f3n ao galego \"A comedia da oli\u00f1a\", de Plauto, constit\u00fae unha estrea mundial da man de Ditea), Synge, O'Casey e Yeats, entre outros.\nDitea tam\u00e9n ga\u00f1a premios como o H\u00e9rcules de Prata \u00e1 mellor actriz da Coru\u00f1a (1966) para Mariluz Villar Ot\u00f3n por \"Entre bobos anda el juego\" e os premios M\u00e1scara de Ouro de Lugo \u00e1 mellor montaxe, direcci\u00f3n (Agust\u00edn Mag\u00e1n) e mellor actriz (Mariluz Villar Ot\u00f3n) por \"Morte e vida severina\" de Cabral de Melo Neto. Ditea recibiu en 1986 a Medalla de Prata \u00f3 M\u00e9rito Cultural outorgada polo Concello de Santiago de Compostela. De Ditea xorden nomes do teatro galego como Mariluz Villar Ot\u00f3n, Euloxio R. Ruibal, Xos\u00e9 Manuel Olveira \"Pico\" e Mela Casal, e outras personalidades da cultura espa\u00f1ola como Alfonso Armada, Jos\u00e9 Antonio Silva, Pepe Domingo Casta\u00f1o ou Juan Jes\u00fas Valverde."}
{"id": "45441", "revid": "1131", "url": "https://gl.wikipedia.org/wiki?curid=45441", "title": "Luis Rodr\u00edguez M\u00edguez", "text": "Luis Rodr\u00edguez M\u00edguez, nado en Santiago de Compostela en 1932 e finado en Ourense o 27 de febreiro de 2016, foi un m\u00e9dico, profesor universitario e escritor galego, reco\u00f1ecido por ser o pai do termalismo contempor\u00e1neo en Galicia, e creador da expresi\u00f3n \"vila termal\".\nTraxectoria.\nLicenciouse en Medicina pola Universidade de Santiago de Compostela e doutorouse posteriormente cunha tese sobre termalismo e a catalogaci\u00f3n dos mananciais na provincia de Ourense. Desenvolveu toda a s\u00faa vida profesional en Ourense. Ocupou distintos postos m\u00e9dicos, tanto na atenci\u00f3n como na administraci\u00f3n. Ocupou a direcci\u00f3n do Centro de Sanidade Ambiental de Galicia, e a xefatura de Sanidade en Ourense. Tam\u00e9n desenvolveu carreira como profesor universitario, tanto na Universidade de Santiago como na de Vigo, onde deu clase na facultade de Ciencias da Sa\u00fade de Ourense.\nDende esa dobre faceta administrativa e m\u00e9dica, promoveu o termalismo na provincia de Ourense, tema sobre o que escribiu libros de car\u00e1cter hist\u00f3rico. Tam\u00e9n foi vicepresidente da Sociedade Galega de Xerontolox\u00eda e Xeriatr\u00eda.\nVida persoal.\nEra o home da actriz e escritora Mariluz Villar e pai da escritora Alejandra Juno."}
{"id": "45442", "revid": "1131", "url": "https://gl.wikipedia.org/wiki?curid=45442", "title": "Lope de Bonaval", "text": ""}
{"id": "45443", "revid": "5863", "url": "https://gl.wikipedia.org/wiki?curid=45443", "title": "Licinio", "text": "Claudio Valerio Liciniano Licinio, emperador romano, naceu na Dacia entre os anos 263 o 265, sendo a s\u00faa familia de orixe labrega.\nTraxectoria.\nToda a s\u00faa educaci\u00f3n foi militar e salientou na loita contra os persas, e toda a s\u00faa carreira estivo unida a Galerio, amigo persoal.\nCoa morte de Constancio Cloro e a proclamaci\u00f3n polas tropas do seu fillo Constantino como emperador, e a proclamaci\u00f3n de Maxencio no canto do seu pai Maximiano, quen ter\u00eda que abdicar. Pero este negouse, de xeito que nun mesmo intre hab\u00eda sete altos maxistrados, entre augustos e c\u00e9sares, para o goberno do Imperio, cadaqu\u00e9n sen reco\u00f1ecer o seu contrario. Esta situaci\u00f3n estaba a piques de malograr toda a obra de Diocleciano e a s\u00faa tetrarqu\u00eda. Para iso Galerio, como emperador decano e garante do sistema, convocou o cumio de \"Carnuntun\" no 308. Mais nesa reuni\u00f3n non se acordou unha soluci\u00f3n definitiva, sen\u00f3n que se nomeou a Constantino e Maxencio para a parte occidental do Imperio, mentres que para o Oriente subiu a emperador Licinio e mais Maximino Daia, sobri\u00f1o de Galerio.\nAs loitas entre os distintos augustus e c\u00e9sares foi xa inmediata para facerse co poder. En Occidente, Constantino venceu a Maxencio na batalla da Ponte Milvio no ano 312.\nPola s\u00faa parte, Licinio, quen fora nomeado \"augustus\" sen pasar previamente polo t\u00edtulo de c\u00e9sar, non era moi ben aceptado, e dende o goberno da Pannonia, Ilyria e Rethia asociouse a Constantino para que fose el quen acabara con Maxencio e conquistara Italia, tal e como se lembrara na xuntanza de Carnutum onde Maxencio foi declarado inimigo publico, a pesar de reco\u00f1ecer os seus dereitos ao trono. Casou coa irm\u00e1 de Constantino, Constancia e xuntos publicaron o famoso Edicto de Mil\u00e1n (Mediolalum), onde se daba liberdade relixiosa e se devolv\u00edan os bens \u00e1 Igrexa Cat\u00f3lica, e que na pr\u00e1ctica veu ser o reco\u00f1ecemento do cristianismo no imperio, non a relixi\u00f3n oficial.\nNo ano 311 morre Galerio e Maximino II Daza e mais Licinio atop\u00e1ronse no B\u00f3sforo para se repartir os territorios de Galerio. Mais esta divisi\u00f3n, coa morte de Maxencio en Occidente, levou o enfrontamento no Oriente, sendo as tropas de Maximino Daia derrotadas dende \"Byzantium a Tarsus\" no ano 313, e Maximino morreu entre tormentos. Licinio quedara encargado dos fillos de Galerio e mais a s\u00faa esposa, pero o trato que lles deu obrigounos a fuxir \u00e1 corte de Maximino Daza, quen unha vez derrotado, quedaron nunha total indefensi\u00f3n, e foron capturados e mortos en Tesal\u00f3nica, quedando deste xeito Licinio coma \u00fanico emperador en Oriente, do mesmo xeito que Constantino o era en Occidente.\nMais a partir do ano 320 comezaron a percibirse as diferenzas entre eles, que se manifestaron entre outros aspectos no tratamento que se lle deu ao problema cristi\u00e1n, xa que mentres en occidente os cristi\u00e1ns alcanzaran postos relevantes na Administraci\u00f3n, en oriente continuaban a ser perseguidos e reprimidos a pesar da grande influencia que conquistara a Igrexa de Alexandria. A presi\u00f3n que se fixo sobre Constantino para rematar con este estado de cousas foi moi grande, mais tivo que deixalo temporalmente debido \u00e1 ameaza dos b\u00e1rbaros na fronteira danubiana. Constantino derrotou os b\u00e1rbaros na Panonia e na Tracia e amosou a Licinio o poder militar do emperador de Occidente e o levou a aceptar o nomeamento dos seus respectivos fillos Crispo por Constantino e Liciniano por parte de Licinio coma c\u00e9sares.\nLicinio perdera a iniciativa e tivo que facer fronte no seu propio contorno a Valente, o seu xefe militar, a quen deu morte despois de nomealo augusto. No ano 324 o enfrontamento f\u00edxose inevit\u00e1bel nunhas circunstancias que favorec\u00edan en todo a Constantino, quen venceu en Adrianopolis, Crisopolis e Bizancio, mentres Crispo desfac\u00eda a frota de Licinio no Helesponto.\nDado que a principal fonte hist\u00f3rica para o co\u00f1ecemento deste episodio, a Vida de\u00a0Constantino de Eusebio de Cesarea, \u00e9 moi tendenciosa, os motivos concretos da disputa son obxecto de controversia. No relato de Eusebio, Licinio persegu\u00eda o culto cristi\u00e1n na parte do imperio baixo o seu mando por envexa de Constantino, aclamado na parte occidental. Por medo de Constantino, Licinio non se atrev\u00eda a desatar unha persecuci\u00f3n como a dos tempos de Diocleciano, sen\u00f3n que entorpec\u00eda o culto impedindo que os bispos celebrasen s\u00ednodos ou que homes e mulleres se reunisen para celebrar a eucarist\u00eda ou recibir lecci\u00f3ns de doutrina cristi\u00e1.\nA dicir da historiograf\u00eda as acusaci\u00f3ns de Eusebio deben entenderse como un intento de xustificar a liorta entre Licinio e Constantino. Licinio, involucrado nos graves problemas da Igrexa de Oriente, en especial o conflito desatado arredor da herex\u00eda ariana, ver\u00edase incapaz de po\u00f1er paz entre as distintas correntes da Igrexa. Constantino aproveitar\u00eda a discordia para acabar co seu colega e po\u00f1er a fin definitiva \u00e1 tetrarqu\u00eda, instaurada por Diocleciano trinta anos antes.\nTrala derrota, seguramente se lle perdoou a vida a Licinio por intervenci\u00f3n da s\u00faa esposa Constancia, irm\u00e1 de Constantino. Licinio foi posto baixo arresto en Tesal\u00f3nica, onde continuou a intrigar contra Constantino. Por orde do emperador foi axustizado na primavera do ano 325.\nRemata deste xeito o goberno de Diocleciano e un s\u00f3 emperador volve a mandar en toda a extensi\u00f3n do Imperio. Corenta anos de tetrarqu\u00eda o Imperio Colexiado quedaran atr\u00e1s para sempre."}
{"id": "45446", "revid": "736", "url": "https://gl.wikipedia.org/wiki?curid=45446", "title": "Gran muralla chinesa", "text": ""}
{"id": "45448", "revid": "56817", "url": "https://gl.wikipedia.org/wiki?curid=45448", "title": "Nagykanizsa", "text": "Nagykanizsa (Alem\u00e1n: Gro\u00dfkirchen, Gro\u00df-Kanizsa, turco: Kanije, serbio: Velika Kanji\u017ea ou \u0412\u0435\u043b\u0438\u043a\u0430 \u041a\u0430\u045a\u0438\u0436\u0430) \u00e9 unha cidade mediana situada no condado de Zala no suroeste de Hungr\u00eda. Na lingua h\u00fangara, tam\u00e9n \u00e9 co\u00f1ecida como Kanizsa."}
{"id": "45449", "revid": "25871", "url": "https://gl.wikipedia.org/wiki?curid=45449", "title": "Duna\u00fajv\u00e1ros", "text": "Duna\u00fajv\u00e1ros (chamado at\u00e9 1951 Dunapentele e entre 1951 e 1961 Szt\u00e1linv\u00e1ros) \u00e9 unha cidade situada no centro de Hungr\u00eda, \u00f3 longo do r\u00edo Danubio (lingua h\u00fangara nome: \"Duna\"). Est\u00e1 situdada no condado de Fej\u00e9r."}
{"id": "45450", "revid": "56817", "url": "https://gl.wikipedia.org/wiki?curid=45450", "title": "133", "text": ""}
{"id": "45451", "revid": "25871", "url": "https://gl.wikipedia.org/wiki?curid=45451", "title": "H\u00f3dmez\u0151v\u00e1s\u00e1rhely", "text": "H\u00f3dmez\u0151v\u00e1s\u00e1rhely \u00e9 unha cidade aut\u00f3noma do sur de Hungr\u00eda cunha poboaci\u00f3n duns 48.000 habitantes. At\u00f3pase na beira do r\u00edo Tisza.\nXeografia e clima.\nH\u00f3dmez\u0151v\u00e1s\u00e1rhely sit\u00faase a 25\u00a0km de Szeged, no condado de Csongr\u00e1d. A vila est\u00e1 situada a uns 80\u201385 m. sobre o nivel do mar.\nO clima \u00e9 continental suave, con invernos fr\u00edos e ver\u00e1ns calorosos. A temperatura media \u00e9 de 11,6\u00a0\u00b0C."}
{"id": "45453", "revid": "15490", "url": "https://gl.wikipedia.org/wiki?curid=45453", "title": "Burgenland", "text": "Burgenland (h\u00fangaro \"V\u00e1rvid\u00e9k\", \"\u0150rvid\u00e9k\" ou \"Fels\u0151\u0151rvid\u00e9k\", croata \"Gradi\u0161\u0107e\", esloveno \"Gradi\u0161\u010dansko\") \u00e9 o estado austr\u00edaco menos poboado (O estado posu\u00eda unha poboaci\u00f3n de 277.569 habitantes no censo do 2001) e situado m\u00e1is o leste de Austria. O estado est\u00e1 composto por dous \u00a8Statutarstadt\u00a8 (vilas aut\u00f3nomas) e 7 distritos con 171 concellos. O estado ten 166\u00a0km de longo e chega \u00f3s 5\u00a0km de estreito.\nA s\u00faa capital \u00e9 Eisenstadt."}
{"id": "45454", "revid": "25871", "url": "https://gl.wikipedia.org/wiki?curid=45454", "title": "Estados de Austria", "text": "Austria div\u00eddese en nove Estados (\"Bundesl\u00e4nder\"), cadanseu estado ten o seu propio goberno central. A capital, Viena, constit\u00fae un estado que abarca unicamente o municipio."}
{"id": "45457", "revid": "1000", "url": "https://gl.wikipedia.org/wiki?curid=45457", "title": "Colectivo Ronseltz", "text": ""}
{"id": "45458", "revid": "12452", "url": "https://gl.wikipedia.org/wiki?curid=45458", "title": "Chi\u015fin\u0103u", "text": ""}
{"id": "45459", "revid": "98629", "url": "https://gl.wikipedia.org/wiki?curid=45459", "title": "The Lemonheads", "text": "The Lemonheads \u00e9 unha banda de rock alternativo estadounidense formada na cidade de Boston en 1986. O seu l\u00edder e \u00fanico membro permanente \u00e9 o guitarrista e vocalista Evan Dando. En 1997 a banda deixou de tocar e no ano 2005 Evan decidiu retomar o proxecto e editou \"The Lemonheads\" en 2006.\nHistoria.\nPrimeiros anos.\nEvan Dando, Ben Deily e Jesse Peretz formaron The Lemonheads na s\u00faa adolescencia cando asist\u00edan \u00e1 Commonwealth School en Boston. Orixinalmente a banda cham\u00e1base The Whelps, ata que a inspiraci\u00f3n chegoulles dun tipo de larpeirada, que segundo Dando era \"dulce no interior e amargo no exterior\". O grupo gravou e autoeditou un EP de 7\" chamado \"Laughing All the Way to the Cleaners\", e o seu primeiro concerto foi o d\u00eda 18 de agosto de 1986.\nDespois do instituto, Dando matriculouse na Skidmore College pero non puido manter as s\u00faas notas e deixou as clases para continuar coa s\u00faa carreira musical. A banda asinou co selo local Taang! Records e editou con el os \u00e1lbums \"Hate Your Friends\" (1987), \"Creator\" (1988) e \"Lick\" (1989), con Deily e Dando compartindo as voces principais e as composici\u00f3ns. O grupo gozou dunha boa cantidade de tempo de emisi\u00f3n na radios universitarias e f\u00edxose popular no tempo da aparici\u00f3n da escena indie rock, ata que Deily deixou a banda en 1989. Dando ent\u00f3n recrutou a David Ryan para a bater\u00eda e asinou co grande selo Atlantic Records, editando o \u00e1lbum \"Lovey\" en agosto de 1990. A cabalo entre o punk rock, o country e o heavy metal, \"Lovey\" apareceu un ano antes do \u00e9xito comercial do grunge.\nChegada da fama.\nDando marchou a Australia para compo\u00f1er alg\u00fans temas cos seus amigos Nic Dalton e Tom Morgan. Esas canci\u00f3n foron a base para o \u00e1lbum \"It's a Shame about Ray\", que os lanzar\u00eda cara o gran p\u00fablico. Unha versi\u00f3n de \"Mrs. Robinson\" lanzouse como sinxelo e fixo que tivesen moita cobertura nos medios. Cando o\u00e1lbum foi reeditado o tema foi inclu\u00eddo ao final do \"tracklist\". A banda gozou dalg\u00fan \u00e9xito nas radios universitarias e de cara o p\u00fablico xeral. Durante os ano 1992 e 1993 a faciana de Dando apareceu en bastantes portadas de revistas, e foi inclu\u00eddo na lista das 50 persoas m\u00e1is fermosas da revista \"People\".\nA banda renomeouse oficialmente de \"Lemonheads\" a \"The Lemonheads\" antes da publicaci\u00f3n do seu seguinte traballo. En outubro de 1993 editaron o \u00e1lbum \"Come on Feel the Lemonheads\". O disco tivo bastante \u00e9xito grazas a temas coma \"Style\", \"The Jello Fund\" ,\"Big Gay Heart\" e \"It's About Time\", e chegou modestamente ao gran p\u00fablico co sinxelo \"Into Your Arms\". A banda continuou de xira cos alg\u00fans cambios na formaci\u00f3n, entrado na banda o baixista Mike County e o guitarrista Bill Peterson.\nA esas alturas os problemas de Dando coas drogas comezaban a facerse evidentes. Nunha entrevista perdeu a s\u00faa voz despois de fumar crack, e el admitiu ter un problema de adicci\u00f3n.\nEn 1996 Dando reformou The Lemonheads, contando con John Strohm e Murph (ex-Dinosaur Jr.), as\u00ed como co baixista Bill Gibson da banda australiana The Eastern Dark. Esta formaci\u00f3n editou o \u00e1lbum \"Car Button Cloth\", que amosaba o lado m\u00e1is escuro de Dando.\nThe Lemonheads xirou con bastante \u00e9xito durante o ano 1997 e realizou o seu \u00faltimo concerto no brit\u00e1nico \"Reading Festival\" antes de entrar en inactividade. Evan Dando continuou dando concertos en solitario.\nHiato.\nAtlantic Records editou o recompilatorio \"The Best Of The Lemonheads\" en agosto de 1998. Entre os anos 1998 e 2004 Evan Dando fixo algunhas xiras en solitario tocando canci\u00f3ns da banda, pero nunca se confirmou unha reuni\u00f3n oficial. Durante este tempo, Dando editou un \u00e1lbum ao vivo, \"Live at the Brattle Theatre\", no 2001, e un \u00e1lbum en solitario, \"Baby I'm Bored\", no 2003. Tam\u00e9n co-escribiu o tema \"The Last High\" con Courtney Taylor-Taylor de The Dandy Warhols paro o \u00e1lbum \"Welcome To The Monkey House\" da banda de Courtney.\nRegreso.\nDespois de nove anos sen gravar, no ver\u00e1n do 2005 anunciaron que a banda se reformara para gravar, incorporando a Bill Stevenson e a Karl Alvarez, membros de The Descendents. Esta formaci\u00f3n foi fluctuando, e pola banda tam\u00e9n pasaron nesa \u00e9poca George Berz (Dinosaur Jr.) \u00e1 bater\u00eda e Josh Lattanzi ao baixo.\nO 14 de setembro do 2005, Dando, Stevenson e Lattanzi realizaron dous concertos no Shepherds Bush Empire de Londres como parte das series \"ATP Don't Look Back\", onde tocaron o \u00e1lbum \"It's a Shame About Ray\" enteiro.\nEn abril do 2006 a banda asinou un contrato coa discogr\u00e1fica Vagrant Records, coa cal editaron o \u00e1lbum \"The Lemonheads\" o d\u00eda 26 de setembro dese ano. O disco conta coa colaboraci\u00f3n de Garth Hudson e J Mascis nalg\u00fans dos temas. Para promocionalo, Dando xirou polo Reino Unido, Europa e os Estados Unidos a finais de ano cunha banda formada por Vess Ruhtenberg (baixo) e Devon Ashley (bater\u00eda) do grupo The Pieces. Nos Estados Unidos tiveron como abreconcertos a Vietnam and Hymns. O grupo tocou coa mesma formaci\u00f3n durante os anos 2007 e 2008. Coa formaci\u00f3n que gravou o disco, Alvarez e Stevenson, dando tocou nunha pequena xira estadounidense de 20 datas a finais do 2007.\nO cofundador Ben Deily graduouse na Universidade Harvard mentres The Lemonheds se reformaba. No presente traballa como director creativo asociado na industria da publicidade. O seu grupo de power pop/punk, Varsity Drag, completou unha xira europea por 25 cidades entre xaneiro e febreiro de 2007 interpretando material propio e algunhas composici\u00f3ns de Deily dos primeiros catro traballos de The Lemonheads releases. Varsity Drag continuou tocando periodicamente, polo menos ata o ano 2018, na \u00e1rea de Boston.\nEn marzo de 2008 apareceu unha edici\u00f3n \"deluxe\" do seu \u00e1lbum de 1992 \"It's a Shame About Ray\", lanzada polo selo Rhino Records. Esta conta con demos, caras-b e un DVD co material que aparecera previamente no VHS \"Two Weeks In Australia\", que amosaba imaxes da s\u00faa xira por este pa\u00eds despois do lanzamento do \u00e1lbum. Para promocionar a reedici\u00f3n, Dando, Ruhtenberg e Ashley interpret\u00e1rono enteiramente en varios concertos entre marzo e maio do 2008. Posteriormente a banda marchou a Europa con Vess Ruhtenberg e P. David Hazel (bater\u00eda).\nO 23 de xu\u00f1o do 2009 The Lemonheads editou \"Varshons\", unha colecci\u00f3n de once versi\u00f3ns, con temas de Gram Parsons, Wire, GG Allin e Christina Aguilera. O \u00e1lbum conta coa colaboraci\u00f3n da actriz Liv Tyler, que fai un dueto no tema de Leonard Cohen \"Hey That's No Way To Say Goodbye\"."}
{"id": "45460", "revid": "89787", "url": "https://gl.wikipedia.org/wiki?curid=45460", "title": "Inditex", "text": "Industria de Dise\u00f1o Textil, S.A. (Inditex) \u00e9 unha multinacional da industria t\u00e9xtil de orixe galega. \u00c9 o primeiro grupo europeo de confecci\u00f3n de roupa por diante da sueca H&amp;M, a xaponesa Uniqlo e a estadounidense Gap, sendo a terceira empresa do sector a nivel mundial tras Nike (34.350 mill\u00f3ns de d\u00f3lares) e LVMH (42.636 mill\u00f3ns de euros; Louis Vuitton, Mo\u00ebt Hennessy). Ten a s\u00faa sede central no Pol\u00edgono de Sab\u00f3n en Arteixo, provincia da Coru\u00f1a. Est\u00e1 composto por case un cento de compa\u00f1\u00edas de dese\u00f1o, fabricaci\u00f3n e distribuci\u00f3n t\u00e9xtil. Amancio Ortega, o home m\u00e1is rico de Espa\u00f1a (e de Europa) \u00e9 o fundador e o accionista maioritario. A s\u00faa presidenta actual \u00e9 Marta Ortega.\nInditex a 31 de xaneiro de 2018 ten 7.475 tendas en todo o mundo e pos\u00fae as marcas Massimo Dutti, Bershka, Oysho, Pull and Bear, Stradivarius, Zara, Tempe e Uterq\u00fce, e tam\u00e9n a marca de baixo custo Lefties. En marzo de 2015 Inditex acadou un valor en bolsa de 89.761 mill\u00f3ns de euros, sendo a segunda empresa do IBEX-35, despois do Banco Santander, en valoraci\u00f3n.\nA maior\u00eda da produci\u00f3n at\u00f3pase en pa\u00edses con man de obra barata como Marrocos, China e Turqu\u00eda, malia que boa parte da produci\u00f3n contin\u00faa en Espa\u00f1a e Portugal, en particular a da marca Zara. Ademais, Inditex ten unha f\u00e1brica de dese\u00f1o e produci\u00f3n de calzado na vila de Elx.\nHistoria.\nEn 1963 Amancio Ortega, Rosal\u00eda Mera, Antonio e Josefina \"Pepita\" (irm\u00e1ns de Amancio), Primitiva Renedo (muller de Antonio) e Miguel Jove (marido de Pepita) xunto con Jos\u00e9 Antonio Caramelo (quen m\u00e1is tarde fundar\u00eda Caramelo) traballan en La Maja e marchan para fundar unha empresa dedicada \u00e1 fabricaci\u00f3n de pezas de roupa de vestir na r\u00faa Noia da Coru\u00f1a. En 1971 fundan Goa (as iniciais dos irm\u00e1ns Amancio e Antonio Ortega Gaona ao rev\u00e9s) no Pol\u00edgono da Moura na Grela. En 1974 Amancio Ortega merca a terceira parte do pol\u00edgono de Sab\u00f3n que estaba a constru\u00edr a Deputaci\u00f3n da Coru\u00f1a en Arteixo. Non foi por\u00e9n ata 1975 cando abriu a primeira tenda baixo a denominaci\u00f3n Zara na r\u00faa Juan Fl\u00f3rez da Coru\u00f1a. Durante os dez anos seguintes, a cadea estendeuse rapidamente por toda Espa\u00f1a e en 1985 creouse INDITEX como cabeceira do grupo de empresas, que medrou progresivamente ata contar con varios centros de fabricaci\u00f3n, que distribu\u00edan os seus produtos a distintos pa\u00edses europeos, abrindo tendas no Porto (1988), Nova York (1989) e Par\u00eds (1990).\nNo ano 1991 o grupo expandiuse coa creaci\u00f3n da cadea de tendas Pull and Bear e a adquisici\u00f3n do 65% da cadea Massimo Dutti, merca que se completou en 1995. Tam\u00e9n se creou Kiddy's Class, unha cadea de tendas de roupa para nenos. Bershka abriu as s\u00faas portas en 1998 e ao ano seguinte mercou Stradivarius.\nO 2001 converteuse nun ano importante para o grupo, coa apertura de Oysho e a sa\u00edda a bolsa do grupo o 23 de maio por un valor total dun bill\u00f3n de pesetas. Dous meses despois o grupo xa formaba parte do selecto IBEX 35. A expansi\u00f3n do grupo seguiu ata hoxe en d\u00eda.\nEn 2002 crea a marca Often que sae ao mercado en 2003. En 2006 a marca pecha tendo ent\u00f3n 40 establecementos, 36 en Espa\u00f1a e catro en Portugal. Trinta desas tendas foron vendidas ao empresario catal\u00e1n Juli\u00e1n Imaz coas que creou Friday's Project. En 2010, xa coa marca Often pechada, o Tribunal Xeral da Uni\u00f3n Europea rexeitou a petici\u00f3n de Inditex para rexistrar a marca para reloxos e complementos por posible confusi\u00f3n coa marca espa\u00f1ola de reloxos Olten.\nEn 2011-12 a marca Oysho chegou a un acordo de dese\u00f1o e colaboraci\u00f3n con Adidas.\nSubsidiarias.\nDende a creaci\u00f3n da empresa foise ampliando o n\u00famero de marcas coas que vende. Algunhas son de creaci\u00f3n propia e outras foron mercadas.\nBeneficios.\nO grupo Inditex facturou no ano 2005 uns 6.741 mill\u00f3ns de euros, un 25% m\u00e1is que o ano anterior, convert\u00e9ndose as\u00ed no primeiro grupo t\u00e9xtil europeo (superando por primeira vez \u00e1 empresa sueca H&amp;M) e segundo do mundo detr\u00e1s da empresa norteamericana Gap. O beneficio neto do grupo acadou os 803 mill\u00f3ns de euros nese ano. En 2006 o beneficio do grupo situouse nos 1.002 mill\u00f3ns de euros, cun volume de negocio de 8.196 mill\u00f3ns de euros.\nAdemais, o grupo integra tam\u00e9n diversas empresas como Zara Log\u00edstica ou Tempe, de produci\u00f3n de calzado e a construtora GOA Invest. A roupa que non se vende despois de facer o ciclo por t\u00f3dolos mercados onde est\u00e1 Inditex remata en mercados como o de \u00c1frica, f\u00f3ra dos c\u00edrculos nos que se moven as empresas de Inditex.\nDende a s\u00faa creaci\u00f3n o grupo Inditex mant\u00e9n un crecemento de vendas superior \u00e1 media do sector.\nPol\u00edtica ambiental.\nEn 2007 o Tribunal Superior de Xustiza de Galicia (TSXG) confirmou a multa de 60.101 euros imposta a Inditex pola Xunta por ter instalado un xerador e\u00f3lico sen autorizaci\u00f3n nas s\u00faas instalaci\u00f3ns de Sab\u00f3n.\nEntre 2007 e 2010 Inditex iniciou un proxecto de aforro enerx\u00e9tico e produci\u00f3n el\u00e9ctrica constru\u00edndo unha planta de coxeraci\u00f3n de 5.000\u00a0kW, unha instalaci\u00f3n termo solar de 1.500\u00a0m2 e un aeroxerador de 850\u00a0kW. Entre todos producen m\u00e1is da metade da enerx\u00eda consumida nas instalaci\u00f3ns de Sab\u00f3n. Nos centros lox\u00edsticos de Meco, Tordera, Zaragoza, Elche e Le\u00f3n fix\u00e9ronse instalaci\u00f3ns fotovoltaicas. O proxecto global incl\u00fae a reduci\u00f3n da enerx\u00eda consumida polas tendas, reduci\u00f3n da produci\u00f3n de residuos e dese\u00f1os ecoeficientes.\nProduci\u00f3n.\nA roupa e complementos que vende Inditex prov\u00e9n principalmente de empresas alleas ao grupo a\u00ednda que os dese\u00f1os e estilos son propios de cada marca xa que contan con xesti\u00f3n independente e organizaci\u00f3n propia na toma de decisi\u00f3ns. O grupo comercializa 1177 mill\u00f3ns de pezas de ropa ao ano. Zara \u00e9 a \u00fanica marca que ten produci\u00f3n propia, aproximadamente a terceira parte dos seus artigos son feitos en f\u00e1bricas de Inditex ou rematados al\u00ed. O calzado \u00e9 dese\u00f1ado e xestionado pola filial Tempe de Alacant para t\u00f3dalas marcas do grupo. Os artigos de punto son fabricados por Indipunt en Nar\u00f3n, outra filial do grupo.\nCentros lox\u00edsticos.\nInditex ten t\u00f3dolos centros lox\u00edsticos en Espa\u00f1a que distrib\u00faen produtos de t\u00f3dalas marcas a nivel mundial.\nPol\u00e9micas.\nA empresa foi denunciada en m\u00e1is dunha ocasi\u00f3n pola utilizaci\u00f3n de man de obra infantil, as\u00ed como polas duras condici\u00f3ns laborais, pr\u00f3ximas \u00e1 escravitude en pa\u00edses do terceiro mundo ou en v\u00edas de desenvolvemento.\nEn 2006 o diario portugu\u00e9s \"Expresso\" fixo p\u00fablicas fotograf\u00edas en Felgueiras de nenos de 11 a 14 anos cosendo zapatos para Zara. Inditex comprometeuse a investigar o caso e declarou que no \u00faltimo ano ata 400 empresas deixaron de traballar para eles por diversos incumprimentos: traballo infantil, liberdade de asociaci\u00f3n, sa\u00fade, seguridade ou impacto ambiental.\nInditex prescindiu de Javier Ch\u00e9rcoles Bl\u00e1zquez, Director do Departamento de Responsabilidade Corporativa, por diferenzas con Pablo Isla tras unha inspecci\u00f3n en 2008 a unha empresa que traballou para Zara en Bangladesh acusada de abusos verbais, f\u00edsicos e reduci\u00f3ns de salarios. Ch\u00e9rcoles redactou o C\u00f3digo \u00c9tico Interno de Zara, e Inditex aprobou o acordo de prevenci\u00f3n ap\u00f3s o colapso do Rana Plaza en Dacca. \nEn 2011 AHA, unha contrata de Zara no Brasil, foi inspeccionada por un equipo de inspectores de traballo e axentes da polic\u00eda. Liberaron a 15 traballadores a maior\u00eda bolivianos e peruanos que eran explotados en condici\u00f3ns de escravitude en S\u00e3o Paulo en xeiras de 16 horas diarias por un soldo miserable, alg\u00fans deles eran menores de catorce anos.\nEn 2018 o goberno chin\u00e9s acusou a Zara de ter atentado contra a s\u00faa soberan\u00eda ao identificar a Taiw\u00e1n como un pa\u00eds independente. Inditex creou unha categor\u00eda individual para o T\u00edbet, Hong Kong, Macau e Taiw\u00e1n como mercados, e non como pa\u00edses.\nA empresa foi acusada de plaxio, e condenada en repetidas ocasi\u00f3ns.\nA CIG ten denunciado reiteradamente \u00e1 construtora GOA Invest polas condici\u00f3ns laborais das empresas que fan as tendas de Inditex."}
{"id": "45461", "revid": "56817", "url": "https://gl.wikipedia.org/wiki?curid=45461", "title": "134", "text": ""}
{"id": "45462", "revid": "1987", "url": "https://gl.wikipedia.org/wiki?curid=45462", "title": "1100", "text": ""}
{"id": "45463", "revid": "5312", "url": "https://gl.wikipedia.org/wiki?curid=45463", "title": "Ram\u00f3n Su\u00e1rez Picallo", "text": "Ram\u00f3n Su\u00e1rez Picallo, nado en Veloi (Sada) o 4 de novembro de 1894 e finado en Buenos Aires o 14 de outubro de 1964, foi un xornalista e pol\u00edtico galeguista.\nTraxectoria.\nSu\u00e1rez Picallo comezou a traballar na terra aos sete anos, e aos catorce acompa\u00f1aba seu pai como mari\u00f1eiro. Emigrou el s\u00f3 \u00e1 Arxentina con catorce anos. Traballou nunha farmacia, como mecan\u00f3grafo nunha oficina, vendendo pasteis, no departamento de publicidade do Trust de Tabacos e embarcado como lavacopas e reposteiro. Tivo unha activa participaci\u00f3n na vida sindical e pol\u00edtica. En 1917 a Revoluci\u00f3n Rusa levouno a posici\u00f3ns m\u00e1is radicais. En 1918 foi candidato a concelleiro en Buenos Aires e un ano despois candidato a senador pola provincia de San Juan.\nFoise afastando da militancia comunista para se dedicar de cheo \u00e1 vida sindical e ga\u00f1ar a vida en distintos oficios. Iniciouse como xornalista en \"La Argentina\" e de a\u00ed pasou a \"La Rep\u00fablica\". Foi secretario de redacci\u00f3n do semanario \"Correo de Galicia\" de Buenos Aires desde abril de 1926 at\u00e9 o 16 de maio de 1931. Influenciado pola obra do Seminario de Estudos Galegos e as publicaci\u00f3ns \"N\u00f3s\" e \"A Nosa Terra\", colaborou na creaci\u00f3n da Federaci\u00f3n de Sociedades Gallegas, Agrarias y Culturales, de ideolox\u00eda republicana federal e socialista, da que chegou a ser presidente. Organizou mitins contra a ditadura de Primo de Rivera e durante varios anos a \"Semana Galega\" en homenaxe a Pardo de Cela. Foi secretario de redacci\u00f3n e colaborador asiduo do seu \u00f3rgano quincenal, \"El Despertar Gallego\". O 30 de setembro de 1924 sa\u00edu \u00e1 r\u00faa o primeiro n\u00famero da revista \"C\u00e9ltiga\" impulsada por Domingo Rial Seijo e baixo a direcci\u00f3n colexiada de Ram\u00f3n Su\u00e1rez Picallo, Eduardo Blanco Amor e Eliseo Pulpeiro.\nO 18 de agosto de 1925 estreou a s\u00faa obra teatral patri\u00f3tica \"Marola\" no Teatro Mayo de Buenos Aires, con m\u00fasica de Paz Hermo e asesor\u00eda teatral de Eduardo Blanco Amor.\nEn 1926 viaxou a Europa para participar no congreso anual da Organizaci\u00f3n Internacional do Traballo que se celebrou en Xenebra. Entre os seus cometidos estaba visitar Galiza como correspondente de \"C\u00e9ltiga\" e contactar cos c\u00edrculos pol\u00edticos daquela \u00e9poca. O 21 de agosto falou no C\u00edrculo de Artes\u00e1ns da Coru\u00f1a sobre o xurdimento do nacionalismo galego en Am\u00e9rica, acto no que foi presentado por Ant\u00f3n Villar Ponte, un dos fundadores das Irmandades da Fala. O 29 estas ofrec\u00e9ronlle un xantar en San Pedro de N\u00f3s, un d\u00eda antes de coller o barco para a Arxentina. Durante a s\u00faa estad\u00eda en Galiza Picallo estableceu unha fonda amizade pol\u00edtica con Ant\u00f3n Villar Ponte, e posteriormente coa ORGA.\nDe regreso a Buenos Aires, fundou unha secci\u00f3n da ORGA. A Federaci\u00f3n de Sociedades Gallegas, Agrarias y Culturales, xunto coa ORGA, resolveu enviar como delegados \u00e1 Asemblea Republicana da Coru\u00f1a a Ram\u00f3n Su\u00e1rez Picallo, Ant\u00f3n Alonso R\u00edos e Pedro Campos Couceiro. \nSu\u00e1rez Picallo chegou a Galiza o 4 de xu\u00f1o xusto para participar o d\u00eda 5 nos actos que se celebraron nos sal\u00f3ns do Teatro Principal da Coru\u00f1a. Durante a asemblea ambos os delegados da emigraci\u00f3n xogar\u00edan un papel moi activo. Alonso R\u00edos foi elixido presidente da mesma e Su\u00e1rez Picallo foi proposto como candidato a deputado constitu\u00ednte. Durante a campa\u00f1a electoral percorreu unha chea de vilas e aldeas da Coru\u00f1a. O 28 de xu\u00f1o Picallo recibiu 55.054 votos, sendo elixido deputado.\nEn decembro de 1931 participou da fundaci\u00f3n do Partido Galeguista, obxectivo este que se marcaran desde a emigraci\u00f3n. Rapidamente Picallo se converteu xunto a Castelao na imaxe p\u00fablica deste partido, pasando a liderar dentro do mesmo a corrente de esquerda nacionalista. Foi a presi\u00f3n de Picallo a que definiu a pol\u00edtica de alianzas progresista do Partido Galeguista cos partidos que posteriormente conformaron a Fronte Popular.\nPicallo tivo unha activa participaci\u00f3n parlamentaria sendo elixido membro da comisi\u00f3n de Traballo e Previsi\u00f3n. Entre as intervenci\u00f3ns m\u00e1is destacadas de Picallo estiveron a situaci\u00f3n dos emigrantes espa\u00f1ois na Rep\u00fablica Arxentina e a s\u00faa repatriaci\u00f3n e o proxecto de Constituci\u00f3n. Nas elecci\u00f3ns de 1933, a\u00ednda co retroceso electoral, obtivo 78.000 votos, que non lle chegaron para ser elixido deputado. Aproveitou para facer o bacharelato no Instituto de Ensinanza Secundaria de Lugo e posteriormente a carreira de Dereito na Universidade de Santiago de Compostela.\nEn 1934 foi detido e encarcerado, acusado de alentar a folga xeral de Asturias.\nDurante estes anos Picallo foi o director d' \"A Nosa Terra\", escribiu en \"Vanguardia Gallega\" de Lugo, foi o vicedirector de \"Claridad\" de Santiago de Compostela e dirixiu \"Ser\", un semanario de esquerdas. Os seus artigos foron impresos por distintos xornais de cidades espa\u00f1olas como \"El Sol\" de Madrid, \"Le Humanite\" de Barcelona e \"El Ideal Vasco\".\nCo triunfo da Fronte Popular o 16 de febreiro de 1936, Picallo obtivo unha acta de deputado en representaci\u00f3n do Partido Galeguista pola provincia da Coru\u00f1a, obtendo 162.000 votos. Formou parte da comisi\u00f3n que levou o Estatuto de Autonom\u00eda de Galicia a Madrid, co que o Golpe de Estado do 18 de xullo o sorprendeu al\u00ed. O seu irm\u00e1n Antonio foi paseado en Sada. Acompa\u00f1ou a Castelao a Barcelona e al\u00ed responsabilizouse da edici\u00f3n de \"Nova Galiza\", Bolet\u00edn quincenal dos Escritores Galegos Antifascistas, xornal de difusi\u00f3n do galeguismo durante a contenda civil.\nDerrotada a Rep\u00fablica Picallo esperou ata o \u00faltimo momento para partir ao desterro. Con Marcial Fern\u00e1ndez V\u00e1zquez dirixiuse a Darnius, o cruzamento da fronteira francesa, e desde al\u00ed ata Perpi\u00f1\u00e1n. Logo trasladouse a Cherburgo, onde se embarcou no \"Queen Mary\" rumbo a Nova York.\nEn xullo de 1939 marchou \u00e1 Rep\u00fablica Dominicana e al\u00ed exerceu durante un ano o xornalismo como director do diario \"La Naci\u00f3n\". Abandonou o pa\u00eds cara Chile debido \u00e1s presi\u00f3ns pol\u00edticas do goberno de Trujillo. Al\u00ed comezou traballando no xornal \"La Opini\u00f3n\", para logo pasar a \"La Hora\", \u00f3rgano oficial do Partido Radical, que gobernou Chile entre 1938 e 1951, \"El Mercurio\" e \"El Sur\" da cidade de Concepci\u00f3n de Chile, onde ti\u00f1a unha columna denominada \"La Feria del Mundo\". Foi a s\u00faa \u00e9poca m\u00e1is prol\u00edfica como escritor, xa que neste per\u00edodo produciu o 80% da s\u00faa obra.\nO 15 de novembro de 1944 participou na fundaci\u00f3n en Montevideo do Consello de Galiza, xunto con Alfonso Daniel Rodr\u00edguez Castelao, Elpidio Villaverde e Ant\u00f3n Alonso R\u00edos. En 1954 viaxou por vez primeira a Buenos Aires logo de varios anos de exilio en Chile co obxecto de participar como figura principal dos actos programados pola Comisi\u00f3n Intersocietaria con motivo do 18 aniversario do Plebiscito de Estatuto de Galiza. Abandonou a Arxentina pola hostilidade do goberno de Per\u00f3n. Volveu en 1956 para participar do Primeiro Congreso da Emigraci\u00f3n Galega, que se celebrou desde o 24 ao 31 de xullo nos sal\u00f3ns do Centro Asturiano.\nEn 1959 Picallo f\u00edxose cargo da C\u00e1tedra de Cultura Galega do Centro Lucense de Buenos Aires. En 1961 comezou tam\u00e9n o seu primeiro curso de xornalismo, que continuou impartindo ata 1962.\nNos \u00faltimos anos padeceu unha enfermidade card\u00edaca que o obrigou a ser internado. Morreu no Sanatorio do Centro Galego de Buenos Aires o 14 de outubro de 1964. Foi soterrado en La Chacarita, o camposanto de Buenos Aires. En 2008 anunciouse a repatriaci\u00f3n dos seus restos para o cemiterio do Fiunchedo en Sada, sendo enterrado al\u00ed o 14 de outubro de 2008.\nReco\u00f1ecementos e homenaxes.\nDada a s\u00faa condici\u00f3n sexual, o 28 de xu\u00f1o de 2016 foi a figura homenaxeada no I D\u00eda do Orgullo Galego, organizado pola librer\u00eda compostel\u00e1 Chan da P\u00f3lvora."}
{"id": "45464", "revid": "98629", "url": "https://gl.wikipedia.org/wiki?curid=45464", "title": "Artatama II", "text": "Artatama II (\"o m\u00e1is recto\") foi rei de Mitanni. \nTraxectoria.\nEra seguramente fillo de Artashumara e, despois do asasinato do seu pai, conseguiu a axuda da parte oriental do reino, onde unha revolta o hab\u00eda acabar proclamando rei.\nFoi imposto como \u00fanico rei por un ex\u00e9rcito hitita sobre o -1340, cando xa era moi vello e asociara ao goberno ao seu fillo Shuttarna III. O seu t\u00edtulo no tratado cos hititas foi o de \"rei dos hurritas\" (os antecesores ser\u00edan \"reis de Mitanni\", 't\u00edtulo reservado seguramente aos reis da parte occidental). A rexi\u00f3n de Washukanni foille entregada polos hititas.\nNeste momento o pa\u00eds foi invadido polos asirios, aliados co reino de Alshe, pero o seu fillo Shuttarna III fixo un tratado con Asiria devolvendo os trofeos e aceptando pagar imposto.\nO poder de Artatama non se debilitou coa retirada dos hititas ao cabo da campa\u00f1a e vai plantar cara a Tushratta e aos seus fillos, que ti\u00f1an a axuda da parte occidental do reino. Tushratta morreu, o seu fillo m\u00e1is vello de nome desco\u00f1ecido foi derrotado, e o segundo fillo, o futuro Mattiwaza, tivo que fuxir a territorio babilonio e despois hitita, de onde volveu coa axuda hitita (e casado cunha filla de Suppiluliumas I e conquistou o poder (ver Mattiwaza). Artatama II crese que foi respectado ata a s\u00faa morte, que debeu ser pouco despois, seguramente en Taite, con 80 anos ou m\u00e1is, debido a que era un antigo aliado hitita."}
{"id": "45465", "revid": "624", "url": "https://gl.wikipedia.org/wiki?curid=45465", "title": "Shuttarna III", "text": "Shuttarna III foi probabelmente rei de Mitanni asociado ao seu pai Artatama II sobre o -1350 (\u00e9 pos\u00edbel que s\u00f3 gobernase en nome do pai e non fose correxente).\nTraxectoria.\nCoincidindo coa toma do poder sobre todo o reino grazas aos hititas e \u00e1 morte de Tushratta pouco despois, Mitanni foi invadido por Asiria, aliada co reino de Alshe. Shuttarna III, que se decantaba pola alianza asiria, logrouna, pero tivo que ordenar a devoluci\u00f3n aos asirios das portas de ouro do palacio que lle foran arrebatadas polo rei Sausatatar sobre o -1440. Tam\u00e9n eliminou \u00e1 familia de Tushratta e \u00e1 nobreza opositora. Actuou con man de ferro contra os inimigos pero parece que foi popular entre a xente.\nSobre o -1340 o rei hitita Suppiluliumas I enviou ao seu fillo Piyashshilis cun ex\u00e9rcito contra Mitanni, acompa\u00f1ado do pretendente Mattiwaza, fillo do ex rei Tushratta; cruzaron o \u00c9ufrates en Karkemish e marcharon a Irridu, xa en territorio hurrita. Mattiwaza enviara mensaxeiros e esperaba un recibimento caloroso do pobo hurrita, pero en realidade Shuttarna III conseguira o favor popular e os hititas non eran ben recibidos.\nShuttarna enviou un ex\u00e9rcito contra os hititas, pero foi derrotado no distrito de Irridu e Irrite e Harran somet\u00e9ronse. Unha revolta estoupou en Washukanni e os asirios enviaron axuda, pero \"s\u00f3 un carro de combate\", o que pareceu ofensivo a Shuttarna, que lles negou a entrada na cidade; ent\u00f3n os asirios asediaron Washukanni (a capital estaba en Taite).\nOs c\u00edrculos dirixentes da cidade enganaron aos hititas e fix\u00e9ronlles crer que os asirios estaban al\u00ed para loitaren con eles e os hititas que estaban en Pakarripa, que se sometera, marcharon contra os asirios; pero unha vez estes foron postos en fuga, rend\u00e9ronse a Mattiwaza e enviou unha mensaxe a Piyasilis e Mattiwaza que estaban en Irrite, cham\u00e1ndoos a Washukanni. As forzas asirias retir\u00e1ronse diante da superioridade do inimigo, e Mattiwaza entrou na capital e foi proclamado rei. Os hititas acheg\u00e1ronse a Taite perseguindo aos asirios, pero estes retir\u00e1ronse. A sorte de Shuttarna III (e de Artatama II) \u00e9 desco\u00f1ecida, pero probabelmente Shuttarna III morreu nas loitas que seguiron, e Artatama II puido restar en Taite ata a s\u00faa morte (probabelmente cuns 80 anos ou m\u00e1is) reco\u00f1ecido polos hititas en honor \u00e1 s\u00faa antiga alianza."}
{"id": "45466", "revid": "25871", "url": "https://gl.wikipedia.org/wiki?curid=45466", "title": "Pakarripa", "text": "Pakarripa foi un distrito do reino de Mitanni, situado aproximadamente ao sueste de Washukanni.\nA terra de Pakarripa rendeuse a Kili-Teshub e os seus protectores hititas, e o hurrita e o rei Piyasilis I de Karkemish, fillo do rei hitita Suppiluliumas I, estiveron aqu\u00ed e tomaron posesi\u00f3n dela e, mentres estaban al\u00ed, chegoulles unha mensaxe informando de que os asirios marchaban contra eles; os hititas marcharon contra os asirios e estes retir\u00e1ronse sen combater."}
{"id": "45467", "revid": "624", "url": "https://gl.wikipedia.org/wiki?curid=45467", "title": "Kili-Teshub", "text": ""}
{"id": "45468", "revid": "865", "url": "https://gl.wikipedia.org/wiki?curid=45468", "title": "Madison", "text": ""}
{"id": "45469", "revid": "98629", "url": "https://gl.wikipedia.org/wiki?curid=45469", "title": "Mattiwaza", "text": "Mattiwaza ou Shattiwaza (Mativaja = \"aquel que o que m\u00e1is fai se rogar\") foi rei de Mitanni sobre o -1340. O seu nome antes de reinar era Kili-Teshub.\nTraxectoria.\nEra fillo do rei Tushratta, que foi asasinado por un fillo que quer\u00eda converterse en rei coa axuda dun un bo n\u00famero de oficiais e dignatarios que perderan a confianza no rei. Suppiluliumas I o rei hitita reco\u00f1eceu loxicamente como \u00fanico rei a Artatama II, o seu aliado e ao que entregara Washukanni, co que asinara un tratado onde era reco\u00f1ecido como rei dos hurritas, pero non de Mitanni, e que agora se volv\u00eda rei oficial; pero Artatama deb\u00eda de ser bastante maior, pois hab\u00eda moitos anos que gobernaba e ti\u00f1a que ter polo menos uns 20 anos no -1390, cando o seu irm\u00e1n Tushrata foi posto no trono por ser menor, e, xa que logo, deixara de feito o goberno ao seu fillo Shuttarna III, que actuaba como correxente.\nAsiria aproveitou para restablecer a s\u00faa independencia baixo Assuruballit e a\u00ednda invadiu Mitanni aliado a Alshe.\nShuttarna III devolveu as portas de prata e ouro do palacio de Asur, que Mitanni ti\u00f1a como trofeo, e devolveu a Alshe os agasallos almacenados de ouro e prata; aceptou pagar imposto a Asiria; exterminou a casa de Tushratta e confiscoulles as propiedades; destru\u00edu o palacio e exterminou \u00e1s casas principais de nobres; alg\u00fans nobres ser\u00edan extraditados a Asiria e a Alshe e outros empalados na cidade de Taite (probabelmente a s\u00faa capital habitual), e onde Shuttarna estableceu a s\u00faa capital xa como rei \u00fanico, unha vez eliminada practicamente a resistencia dos fillos de Tushrata. O fillo de Tushratta, Kili-Teshub intentou recuperar o poder na capital Washukanni, pero non o logrou. Un continxente con douscentos carros de combate dirixidos por un home chamado Aki-Teshub, probabelmente da familia de Tushratta, e que deb\u00edan de ser os restos do ex\u00e9rcito de Tushratta, fuxiu a Babilonia, e Kili-Teshub practicamente estaba acurralado.\nArtatama II e o seu fillo gozaron da amizade de Suppiluliumas, pero m\u00e1is tarde, por causas desco\u00f1ecidas, as relaci\u00f3ns con Shuttarna, empeoraron. Espec\u00falase como causa pos\u00edbel que Shuttarna era favor\u00e1bel \u00e1 alianza asiria e que o pagamento de imposto a Asiria era incompat\u00edbel coa lealdade aos hititas.\nO xefe militar hurrita Aki-Teshub, que fuxira cos 200 carros de combate a Babilonia, pediu axuda, pero non obtivo nada; as s\u00faas armas de guerra e soldados ser\u00edan aceptados polo rei, que o nomeou comandante, pero crese que o quer\u00eda asasinar e esperaba o momento adecuado. O pretendente Kili-Teshub sa\u00edu de terras hurritas e refuxiouse tam\u00e9n en Babilonia, pero temendo pola s\u00faa vida, sa\u00edu de al\u00ed e refuxiouse en Hatti; ao chegar al\u00ed, dirixiuse \u00e1 monta\u00f1a Tishsina, ao r\u00edo Mara\u0161\u0161anta (Marasantiya), onde se atopaba Suppiluliumas, diante do que chegou con s\u00f3 tres carros, dous hurritas e outros dous servidores, e un s\u00f3 equipamento de roupa. O rei recibiuno ben, faloulle e decidiu axudalo (\"se eu conquisto a terra de Shuttarna e as tropas da terra de Mitanni, non rexeitarei a Kili-Teshub, sen\u00f3n que o adoptarei como fillo meu, serei con el e po\u00f1ereino no trono do seu pai\"). Deulle unha s\u00faa filla en matrimonio e, con vestidos novos, enviouno Piyasilis, o rei de Karkemish, como comandante de carros de combate coa idea de presentarse en Mitanni e recuperar o poder.\nKili-Teshub talvez esperaba ser ben recibido, pero, polo contrario, o favor popular estaba con Shuttarna. Kili-Teshub presentouse diante da cidade de Irrite, distrito de Irridu, na rexi\u00f3n de Harran, unha das principais, pero esta era fiel a Shuttarna e pechoulle as portas. Shuttarna escribiu unha carta desafiando ao rei hitita (\"porque vendes a Irrite?; se queres combate, halo ter\"). Finalmente o ex\u00e9rcito hitita de Piyasilis tivo que cruzar o \u00c9ufrates e asolou o territorio de Harran, e acheg\u00e1ronse a Irrite. Cando chegaron, o ex\u00e9rcito hurrita sa\u00edu da cidade e presentou batalla, pero os hititas ga\u00f1aron, e as cidades de Irrite e Harran rend\u00e9ronse. Seguramente produciuse unha revolta en Washukanni e o rei de Asiria tivo que enviar forzas para axudar ao seu vasalo (\"un s\u00f3 carro de combate e alg\u00fans nenos\"). Pero cando chegaron os partidarios de Shuttarna ou ben ti\u00f1an o control da situaci\u00f3n ou o rei considerou a axuda insuficiente e ofendeuse e non os deixou entrar. Os asirios asediaron ent\u00f3n a cidade.\nPiyasilis e Kili-Teshup estaban en Irrite e desde Washukanni enviouse unha mensaxe explicando que os hititas estaban al\u00ed para combater aos asirios, o cal non era certo, pero Piyasilis e Kili-Teshup cr\u00e9rono e marcharon cara Washukanni. Os asirios, cun ex\u00e9rcito reducido, retir\u00e1ronse prudentemente e os hititas entraron na capital. A terra de Pakarripa, someteuse aos hititas e Piyasilis e Kili-Teshup estiveron al\u00ed e mentres estaban al\u00ed chegoulles unha mensaxe informando que os asirios marchaban contra eles; os hititas marcharon contra os asirios e chegaron a unha cidade chamada Nilap-ini ou Nilapsini (Nilap\u0161ini), pero os asirios non presentaron batalla e crese que se retiraron debido \u00e1 s\u00faa inferioridade. Piyasilis e Kili-Teshup marcharon contra a capital de Shuttarna, Taite e supostamente os asirios tam\u00e9n foron cara a al\u00ed, pero \u00e9 preciso pensar que o pequeno ex\u00e9rcito asirio se retirou en paz sen combater diante da superioridade do inimigo.\nA guerra acabou seguramente coa morte de Shuttarna e Kili-Teshup acadou o control de Mitanni. Suppiluliumas asinou dous tratados con Kili-Teshup, momento no que a\u00ednda s\u00f3 \u00e9 mencionado como pr\u00edncipe de Mitanni e parece que o vello Artatama II, antigo aliado hitita, a\u00ednda era reco\u00f1ecido como rei nominal, pero non hab\u00eda de tardar en morrer. Kili-Teshub colleu o nome de reinado de Mattiwaza ou \u0160attiwaza, un nome indoiranio, e nos seus tratados invoca a deuses hurritas, mesopot\u00e1micos e indoiranios (Mitra, Varuna, Indra, e os xemelgos Nasatyas). No tratado entre o rei hitita e Sattiwaza, este ter\u00e1 como gran ra\u00ed\u00f1a \u00e1 filla de Suppiluliumas e, a pesar de que se lle permiten concubinas, ningunha delas nin ningunha outra muller poder\u00e1 ser m\u00e1is grandes que a filla; os seus fillos e netos ser\u00e1n a li\u00f1a lex\u00edtima e sucesoria. Iso implicaba que a lexitimidade din\u00e1stica de Mitanni pasaba \u00e1 filla de Suppiluliumas e non \u00e1 familia de Tushratta. As terras ao oeste do \u00c9ufrates ser\u00edan cedidas ao Imperio Hitita e deuse o goberno a Piyasilis ou Piyashshilis; Mitanni quedou restrinxido nos vales do Khabur e o Balikh, como un estado semi-independente, que serv\u00eda de cox\u00edn con Asiria. Este \u00faltimo estado apoderouse do reino de Nuzi, ao leste do Tigris, antes vasalo de Mitanni, e a cidade foi conquistada e destru\u00edda.\nSucedeuno Shattuara I."}
{"id": "45470", "revid": "624", "url": "https://gl.wikipedia.org/wiki?curid=45470", "title": "Sattiwaza", "text": ""}
{"id": "45471", "revid": "98629", "url": "https://gl.wikipedia.org/wiki?curid=45471", "title": "Madison, Wisconsin", "text": "Madison \u00e9 unha cidade dos Estados Unidos, capital do estado de Wisconsin e do condado de Dane. Madison \u00e9 tam\u00e9n o fogar da University of Wisconsin-Madison. Segundo o censo de 2005 Madison ti\u00f1a unha poboaci\u00f3n de 221.551 habitantes, sendo a segunda cidade m\u00e1is grande de Wisconsin, despois de Milwaukee, e a 77 m\u00e1is grande dos Estados Unidos. A poboaci\u00f3n da \u00e1rea metropolitana supera os 400.000 habitantes.\nMadison est\u00e1 localizada no centro do condado de Dane County, ao sur do estado de Wisconsin, a 77 millas ao leste de Milwaukee e a 122 millas ao noroeste de Chicago, no estado veci\u00f1o de Illinois. A cidade \u00e9 a mi\u00fado descrita como \"a cidade dos catro lagos\", debido aos catro lagos do r\u00edo Yahara: Mendota, Monona, Waubesa e Kegonsa, a pesar que os dous \u00faltimos non est\u00e1n realmente en Madison, pero si nas s\u00faas proximidades, ao sur da cidade.\nHistoria.\nA orixe de Madison rem\u00f3ntase ao ano 1829, cando o antigo xu\u00edz federal James Duane Doty mercou ao redor dun milleiro de acres (4\u00a0km\u00b2) de pantano e bosque no istmo entre os lagos Mendota e Monona, coa intenci\u00f3n de constru\u00edr unha cidade na rexi\u00f3n dos Catro Lagos. Cando se creou o Territorio de Wisconsin en 1836 a lexislatura territorial celebrouse en Belmont, Wisconsin. Unha das tarefas da lexislatura foi seleccionar unha localizaci\u00f3n permanente para a capital do territorio. Doty premeu agresivamente para que Madison fose a nova capital. Doty chamoulle \u00e1 cidade Madison por James Madison, o cuarto presidente dos Estados Unidos, que morrera o 28 de xu\u00f1o de 1836, e bautizou as r\u00faas cos outros 38 asinantes da Constituci\u00f3n estadounidense. A\u00ednda que a cidade exist\u00eda s\u00f3 sobre o papel, a lexislatura territorial votou o 28 de novembro a favor de Madison como a s\u00faa capital, en gran parte debido \u00e1 s\u00faa localizaci\u00f3n a medio cami\u00f1o entre \u00e1s novas e pr\u00f3speras cidades ao redor de Milwaukee no leste, e o posto estrat\u00e9xico de Prairie du Chien no oeste, e entre as rexi\u00f3ns mineiras densamente poboadas do suroeste e a cidade m\u00e1is vella de Wisconsin, Green Bay, no nordeste.\nCreaci\u00f3n e expansi\u00f3n.\nA primeira pedra para o capitolio de Wisconsin foi colocada en 1837, e a lexislatura reuniuse al\u00ed por vez primeira en 1938. O 9 de outubro de 1839, Kintzing Prichett rexistrou o plano de Madison na oficina do rexistrador do condado de Dane. Madison foi incorporada como pobo en 1846, cunha poboaci\u00f3n de 626 habitantes. Cando Wisconsin converteuse nun estado en 1848, Madison quedou como a s\u00faa capital, e o ano seguinte converteuse no fogar da Universidade de Wisconsin (agora Universidade de Wisconsin\u2013Madison). A Milwaukee &amp; Mississippi Railroad (unha antecesora da Milwaukee Road) conectouse a Madison en 1854. Madison incorporouse como cidade en 1856, cunha poboaci\u00f3n de 6.863 habitantes, quedando a parte non incorporada como o separado Town of Madison. O capitolio orixinal foi substitu\u00eddo en 1863, e o segundo ardeu en 1904. O capitolio actual foi constru\u00eddo entre 1906 e 1917.\nDurante a guerra civil estadounidense, Madison foi a base do Ex\u00e9rcito da Uni\u00f3n en Wisconsin. A intersecci\u00f3n de Milwaukee, East Washington, Winnebago e North Streets \u00e9 co\u00f1ecida como Union Corners, debido a que unha taberna situada al\u00ed era a derradeira parada para os soldados da Uni\u00f3n antes de lanzarse ao combate contra os confederados. Camp Randall, no lado oeste de Madison, foi constru\u00eddo e usado como campo de adestramento, hospital militar e campo de prisioneiros para soldados confederados capturados. Tras o fin da guerra, o lugar onde se situaba Camp Randall pasou a formar parte da Universidade de Wisconsin e al\u00ed foi constru\u00eddo o Camp Randall Stadium en 1917. No ano 2004 o derradeiro vestixio de adestramento militar activo no lugar foi eliminado, cando a renovaci\u00f3n do estadio eliminou un campo de tiro usado polo Reserve Officers' Training Corps.\nA cidade de Madison continuou anexionando partes de Town of Madison case dende a data de incorporaci\u00f3n da mesma, deixando a este \u00faltimo como unha colecci\u00f3n de \u00e1reas descontinuas. Debido \u00e1 controversia continua e nun esforzo na lexislatura estatal de eliminar o pobo, acadouse un acordo no ano 2003 para a incorporaci\u00f3n das partes restantes de Town of Madison e da cidade de Fitchburg o 30 de outubro do 2022.\nXeograf\u00eda e clima.\nMadison est\u00e1 localizada no centro do condado de Dane, no centro-sur de Wisconsin, a 124\u00a0km ao leste de Milwaukee e 196\u00a0km ao noroeste de Chicago. A cidade rodea completamente o pequeno Town of Madison, a cidade de Monona, e as vilas de Maple Bluff e Shorewood Hills. Madison comparte l\u00edmites co seu maior suburbio, Sun Prairie, e outras tres comunidades, Middleton, McFarland e Fitchburg. Os l\u00edmites da cidade tam\u00e9n se aproximan \u00e1s vilas de Verona, Cottage Grove, DeForest e Waunakee.\nSegundo a Oficina do Censo dos Estados Unidos, a cidade ten unha \u00e1rea total de 243,54 km\u00b2, dos cales 198,89 km\u00b2 son terra e 44,65 km\u00b2 auga.\nA cidade \u00e9 \u00e1s veces descrita como \"A cidade dos catro lagos\", abarcando os catro lagos sucesivos do r\u00edo Yahara: lago Mendota (\"cuarto lago\"), lago Monona (\"terceiro lago\"), lago Waubesa (\"segundo lagoe\")e lago Kegonsa (\"primeiro lago\"), a\u00ednda que o Waubesa e o Kegonsa non est\u00e1n realmente en Madison, pero xusto ao sur da cidade. Un pequeno quinto lago, o lago Wingra, at\u00f3pase tam\u00e9n dentro da cidade; est\u00e1 conectado ao r\u00edo Yahara polo arroio Wingra. O Yahara fl\u00fae cara o r\u00edo Rock, que \u00e1 s\u00faa vez desemboca no r\u00edo Mississippi. O centro de Madison at\u00f3pase nun itsmo entre os lagos Mendota e Monona.\nMadison, ao igual que o resto do estado, ten un h\u00famido clima continental, caracerizado por patr\u00f3ns clim\u00e1ticos variables e unha gran variaci\u00f3n estacional das temperaturas: en inverno poden estar moi por debaixo dos cero graos, con nevadas moderadas e ocasionalmente fortes; as temperaturas no ver\u00e1n at\u00f3pane nunha media de 27\u201328\u00a0\u00b0C, acadando os 32,2\u00a0\u00b0C de media 12 d\u00edas ao ano, acot\u00edo acompa\u00f1adas por altos niveis de humidade. Os meses m\u00e1is quentes adoitan a ser os de maiores precipitaci\u00f3ns.\nEconom\u00eda.\nO goberno do estado de Wisconsin e a universidade de Wisconsin-Madison seguen sendo as d\u00faas principais empresas de Madison. Por\u00e9n, hoxe en d\u00eda a econom\u00eda de Madison est\u00e1 pasando dunha econom\u00eda baseada no goberno a unha baseada no servizo ao consumidor e na alta tecnolox\u00eda, particularmente na sa\u00fade, na biotecnolox\u00eda e na publicidade. A revista \"Forbes\" informou en 2004 que Madison ten a maior porcentaxe de persoas tituladas e doutoradas dos Estados Unidos. En 2006, na mesma revista aparece Madison como n\u00famero 31 nas principais \u00e1reas metropolitanas dos \"200 mellores lugares para negocios e carreiras\". Madison tam\u00e9n se mencionou en \"Forbes\" como unha das dez mellores cidades varias veces na \u00faltima d\u00e9cada. En 2009, Madison ti\u00f1a unha taxa de desemprego do 3,5% e situouse no n\u00famero un na lista de \"dez cidades para o crecemento do emprego\".\nEducaci\u00f3n.\nSegundo a revista Forbes, Madison ocupa o segundo lugar na naci\u00f3n en educaci\u00f3n. O Distrito Escolar Metropolitano de Madison serve \u00e1 cidade e \u00f3s seus arredores. Cunha matr\u00edcula de aproximadamente 25.000 estudantes en 46 escolas, \u00e9 o segundo distrito escolar m\u00e1is grande en Wisconsin detr\u00e1s do Distrito Escolar de Milwaukee.\nOcio.\nA v\u00eda p\u00fablica c\u00e9ntrica principal \u00e9 State Street, que conecta o campus da Universidade de Wisconsin con Capitol Square, e \u00e9 bordeada con restaurantes, cafetar\u00edas de expresos e tendas. Soamente pe\u00f3ns, autobuses, veh\u00edculos de emerxencia, taxis, veh\u00edculos de entrega e bicicletas son permitidos en State Street.\nEn ma\u00f1\u00e1s de s\u00e1bado no ver\u00e1n, o Mercado dos Granxeiros do Condado Dane ten lugar ao redor de Capitol Square. Este mercado atrae numerosos vendedores que venden produtos novos, carne, queixo, e outros produtos. En tardes de m\u00e9rcores, a Orquestra de C\u00e1mara de Wisconsin realiza concertos no c\u00e9spede desta praza.\nO segundo s\u00e1bado de agosto cel\u00e9brase unha festa na honra a cervexa artesanal do Medio Oeste. As entradas para este acontecemento son altamente codiciadas e esg\u00f3tanse nunha hora de sa\u00edr \u00e1 venda no mes de maio.\nMadison Rhythm and Booms \u00e9 unha celebraci\u00f3n masiva de fogos artificiais coordinados con m\u00fasica,comezando comeza cun sobrevoo de avi\u00f3ns F-16, \u00e9 un dos maiores espect\u00e1culos de fogos do Medio Oeste.\nDurante os meses de inverno, os entusiastas do deporte gustan da navegaci\u00f3n deportiva de xeo, patinaxe de xeo, h\u00f3quei sobre xeo, pesca de xeo, esqu\u00ed de pa\u00eds cruzado, e snowkiting. Durante o resto do ano, o lecer exterior incl\u00fae n\u00e1utica nos lagos locais, andar en bicicleta, e cami\u00f1ar.\nMadison foi nomeada a cidade universitaria n\u00famero un en deportes e tam\u00e9n a cidade m\u00e1is sa de Am\u00e9rica. Moitas r\u00faas esenciais en Madison presentan cami\u00f1os de bicicletas e a cidade ten un dos sistemas de pista de bicicletas m\u00e1is extensos da naci\u00f3n.\nTransportes.\nMadison \u00e9 servido polo Aeroporto Dane County Regional, que rexistra m\u00e1is de 100 voos comerciais medios nun d\u00eda, e case 1.6 mill\u00f3ns de pasaxeiros anualmente.O metro de Madison fai funcionar rutas de autobuses por toda a cidade e incluso por algunhas cidades dos aredores. Madison ten catro compa\u00f1\u00edas de taxis e varias compa\u00f1\u00edas proporcionan tr\u00e1nsito especializado a persoas descapacitadas.\nDeportes.\nAlg\u00fans dos equipos actuais m\u00e1is destacados nos distintos deportes en Madison son os seguintes:"}
{"id": "45472", "revid": "22570", "url": "https://gl.wikipedia.org/wiki?curid=45472", "title": "Nilapsini", "text": "Nilapsini (Nilap\u0161ini) foi unha cidade de Mitanni, ao sueste de Washukanni, onde o ex\u00e9rcito hitita que representaba a Kili-Teshub, avistou un continxente asirio (os asirios eran os protectores de Shuttarna III). Os asirios non presentaron batalla e crese que se retiraron debido \u00e1 s\u00faa inferioridade (ti\u00f1an un s\u00f3 carro de combate). Desde al\u00ed Piyasilis I de Karkemish e Kili-Teshub marcharon contra a capital de Shuttarna, Taite."}
{"id": "45474", "revid": "624", "url": "https://gl.wikipedia.org/wiki?curid=45474", "title": "Shattuara I", "text": "Shattuara I foi rei de Mitanni sobre o -1320. \nTraxectoria.\nNon se sabe a s\u00faa orixe, pero foi o sucesor de Mattiwaza. Alg\u00fans pensan que se trata do fillo de Artatama II, cuxo nome era Shuttarna. Adadnirari de Asiria di que o levou prisioneiro a Asiria, onde o obrigou a facer acto de reco\u00f1ecemento e permitiulle retornar a Mitanni, onde permaneceu como rei, pero pagando imposto.\nSucedeuno o seu fillo Wasashatta."}
{"id": "45475", "revid": "624", "url": "https://gl.wikipedia.org/wiki?curid=45475", "title": "Wasashatta", "text": "Wasashatta foi rei de Mitanni, fillo e sucesor de Shattuara I. \nTraxectoria.\nReinaba sobre o -1290. Sublevouse contra Asiria e pediu a axuda hitita, pero os hititas ti\u00f1an pendentes asuntos internos e non lle proporcionaron ning\u00fan auxilio e limit\u00e1ronse a recibiren a cantidade que o rei ofrec\u00eda pola axuda (como fai constar Adadnirari de Asiria nunha inscrici\u00f3n).\nOs asirios conquistaron a capital real, establecida en Taidu, e despois Washukanni, Amasakku, Kahat, Shuru, Nabula, Hurra e Shuduhu. Finalmente conquistaron Irridu que foi tomada, destru\u00edda e cuberta de sal; a muller, fillos e fillas do rei ser\u00edan levados a Asur xunto co bot\u00edn e outros prisioneiros. O rei seguramente puido escapar, xa que non se menciona a s\u00faa captura nas inscrici\u00f3ns asirias, e os eruditos pensan que se converteu no gobernante dun pequeno estado hurrita formado cos restos de Mitanni, chamado Shubria (Subria), mentres que a parte principal de Mitanni, entre o Balikh e o Khabur, pasou a Asiria como un feudo baixo un rei designado polo rei de Asiria, cargo que correspondeu a Shattuara II, fillo ou sobri\u00f1o de Wasahatta."}
{"id": "45476", "revid": "624", "url": "https://gl.wikipedia.org/wiki?curid=45476", "title": "Shattuara II", "text": "Shattuara II foi rei de Mitanni sobre o -1280. Foi nomeado polos asirios e era fillo ou sobri\u00f1o de Wasashatta.\nTraxectoria.\nAo comezar a reinar Salmanasar I sobre o -1275, o rei rebelouse contra Asiria con axuda hitita e coa axuda tam\u00e9n dos n\u00f3mades Akhlamu ou Ahlamnu. O seu ex\u00e9rcito ocupou os pasos de monta\u00f1a e os pozos e declarouse en rebeld\u00eda. Cando foi enviado un ex\u00e9rcito asirio, a falta de auga fixo dif\u00edcil o cami\u00f1o, pero non impediu a vitoria asiria.\nO rei asirio di nunha estela que matou 14.000 homes e o resto ser\u00edan cegados e enviados lonxe; ser\u00edan ocupados \"9 templos, 180 cidades ser\u00edan destru\u00eddas, e os ex\u00e9rcitos hurritas, hititas e dos akhlamu degolados como cordeiros\". As cidades de Taidu e Irridu ser\u00edan ocupadas as\u00ed como o monte Kashiar en Eluhat, as fortalezas de Sudu e Harranu ata Karkemish no \u00c9ufrates. Unha inscrici\u00f3n menciona a construci\u00f3n dun templo dedicado a Adad na cidade de Kahat, que sen d\u00fabida foi tam\u00e9n ocupada. Iso foi sobre o -1270 e foi o final do reino. A poboaci\u00f3n foi en parte deportada e en parte semiescravizada; os documentos asirios mencionan os \"homes desarraigados\" deportados de Mitanni e que se enviaron para produciren \"alimentos para o gando e para eles mesmos\" (por exemplo \u00e9 mencionado para repartir avea entre as persoas de Shududu ao gobernador da cidade de Nahur, chamado Meli Sah). Na zona do Balikh estableceuse unha li\u00f1a de fortalezas contra os hititas. Mitanni converteuse na provincia de Khanigalbat baixo o goberno do pr\u00edncipe e gran visir Ili-ippada. "}
{"id": "45477", "revid": "624", "url": "https://gl.wikipedia.org/wiki?curid=45477", "title": "Balikh", "text": ""}
{"id": "45478", "revid": "56817", "url": "https://gl.wikipedia.org/wiki?curid=45478", "title": "R\u00edo Balikh", "text": "O Balikh (ou Belikh) \u00e9 un r\u00edo de Turqu\u00eda e Siria, afluente do \u00c9ufrates, no que desauga despois de pasar pola cidade de Raqqa. Crese que nel se atopaba a antiga cidade de Haran, onde viv\u00eda o pai de Abraham, a pesar de que outros soste\u00f1en que o r\u00edo de Haran era o Khabur."}
{"id": "45479", "revid": "624", "url": "https://gl.wikipedia.org/wiki?curid=45479", "title": "Khabur", "text": ""}
{"id": "45480", "revid": "1987", "url": "https://gl.wikipedia.org/wiki?curid=45480", "title": "R\u00edo Khabur", "text": "O r\u00edo Khabur \u00e9 un afluente do r\u00edo \u00c9ufrates, ao que desauga m\u00e1is embaixo da cidade de Deir es Zor.\nNace ao sueste de Turqu\u00eda e ten 320\u00a0km de percorrido, boa parte deles por Siria."}
{"id": "45481", "revid": "624", "url": "https://gl.wikipedia.org/wiki?curid=45481", "title": "Ili-ippada", "text": ""}
{"id": "45482", "revid": "624", "url": "https://gl.wikipedia.org/wiki?curid=45482", "title": "Ili-Ipada", "text": ""}
{"id": "45484", "revid": "865", "url": "https://gl.wikipedia.org/wiki?curid=45484", "title": "Machina / The Machines of God", "text": ""}
{"id": "45485", "revid": "5863", "url": "https://gl.wikipedia.org/wiki?curid=45485", "title": "MACHINA II/Friends and Enemies of Modern Music", "text": "MACHINA II/Friends and Enemies of Modern Music \u00e9 un \u00e1lbum da banda de rock alternativo estadounidense The Smashing Pumpkins, que foi editado gratuitamente a trav\u00e9s de Internet o 5 de setembro do ano 2000. \u00c9 unha secuela de \"MACHINA/The Machines of God\", e \u00e9 o sexto \u00e1lbum da banda. Son tres EPs compostos por caras-B e versi\u00f3ns alternativas, e un dobre LP que \u00e9 o actual \u00e1lbum. Tanto este como o \u00e1lbum anterior son conceptuais e contan a historia dunha estrela do rock que se volve tola.\nEn abril do 2011 a banda anunciou que ti\u00f1a plans para unha edici\u00f3n f\u00edsica deste \u00e1lbum, feito que se producir\u00eda cara o ano 2013.\nListaxe de canci\u00f3ns.\nEP un (CR-01).\nTempo total: 14:08\nEP dous (CR-02).\nTempo total: 15:01\nEP tres (CR-03).\nTempo total: 14:03"}
{"id": "45486", "revid": "56817", "url": "https://gl.wikipedia.org/wiki?curid=45486", "title": "Peel Sessions (EP de The Smashing Pumpkins)", "text": "Peel Sessions \u00e9 un EP editado en 1992 por The Smashing Pumpkins. Son tres canci\u00f3ns gravadas o 8 de setembro de 1991 para o programa de radio da BBC Radio 1 de John Peel.\nLista de canci\u00f3ns.\n\"Girl Named Sandoz\" ref\u00edrese aos laboratorios Sandoz, onde foi inventado o LSD. \u00c9 unha canci\u00f3n orixinal de The Animals, e posteriormente aparecer\u00eda en \"Pisces Iscariot\"."}
{"id": "45489", "revid": "839", "url": "https://gl.wikipedia.org/wiki?curid=45489", "title": "Un Novo Tempo", "text": "Un Nuevo Tiempo ou UNT, \u00e9 un partido pol\u00edtico socialdem\u00f3crata venezolano de centroesquerda fundado en 1999 por Manuel Rosales; \u00e9 na actualidade \u00f3 segundo partido pol\u00edtico m\u00e1is importante de Venezuela, nas elecci\u00f3ns de 2006 Un Nuevo Tiempo conseguiu 1.546.412 votos."}
{"id": "45490", "revid": "25871", "url": "https://gl.wikipedia.org/wiki?curid=45490", "title": "Santiago da Rabeda, Taboadela", "text": "Santiago de Rabeda \u00e9 unha parroquia situada \u00f3 sueste do concello de Taboadela. Os n\u00facleos de poboaci\u00f3n m\u00e1is importantes son: Pereiras-Venda do R\u00edo, Abeledo, Pazos, Silvoso e Silvosi\u00f1o. En 2011, segundo o IGE, ti\u00f1a 344 habitantes (183 homes e 161 mulleres).\nXeograf\u00eda.\nPola parte norte da parroquia discorre o r\u00edo Barba\u00f1a; pola parte sur temos un monte con bosque aut\u00f3ctono, o monte Jandasela en cuxo cume est\u00e1 a aldea de Santa Mari\u00f1a de Augas Santas.\nNo ano 2003 creouse a asociaci\u00f3n de veci\u00f1os \"A Rabeda\", con sede na antiga escola unitaria. O seu presidente \u00e9 Antonio Blanco, veci\u00f1o de Pazos.\nPatrimonio.\nConta cunha igrexa do s\u00e9culo XVIII na que se atopa unha valiosa talla do ap\u00f3stolo Santiago."}
{"id": "45491", "revid": "22570", "url": "https://gl.wikipedia.org/wiki?curid=45491", "title": "Silvosi\u00f1o, Santiago da Rabeda, Taboadela", "text": "Silvosi\u00f1o \u00e9 unha aldea da parroquia de Santiago da Rabeda, Taboadela, situado \u00f3 sur da mesma, na ladeira do monte Jandasela. \u00c9 actualmente unha aldea case deshabitada, con 4 veci\u00f1os estables."}
{"id": "45492", "revid": "15490", "url": "https://gl.wikipedia.org/wiki?curid=45492", "title": "Abeledo, Santiago da Rabeda, Taboadela", "text": "Abeledo \u00e9 un lugar da parroquia de Santiago da Rabeda, no concello ourens\u00e1n de Taboadela, situado \u00f3 nord\u00e9s da mesma. En 2011 ti\u00f1a 37 veci\u00f1os (23 homes e 14 mulleres), a maior\u00eda xubilados.\nPatrimonio.\nExisten tres casas catalogadas como de alto valor hist\u00f3rico, as\u00ed como unha fonte e un peto de \u00e1nimas, no proxecto de PXOM."}
{"id": "45495", "revid": "1131", "url": "https://gl.wikipedia.org/wiki?curid=45495", "title": "Chuza!", "text": "Chuza! foi unha rede social de promoci\u00f3n de novas, que funciona maioritariamente nun \u00e1mbito galego. Foi creada por Berto Y\u00e1\u00f1ez e comezou a funcionar o 20 de febreiro de 2006 e o 25 de xullo de 2010 foi pechada temporalmente polo seu autor, quen alegou esgotamento. O proxecto pasou ent\u00f3n a mans da comunidade de usuarios, que reabriron a rede social \u00e1s poucas semanas e constitu\u00edronse en asociaci\u00f3n cultural o 16 de outubro do mesmo ano.\nHistoria e descrici\u00f3n.\nO sistema \u00e9 un fork do software orixinal de Men\u00e9ame desenvolvido por Ricardo Galli coma un clon de Digg.\nOs usuarios, rexistrados ou non, filtran, valoran e comentan historias que prove\u00f1en de diferentes fontes de informaci\u00f3n tanto galegas como internacionais. En xullo de 2010, no seu peche hab\u00eda 5.710 usuarios rexistrados, 76.257 historias enviadas, e as historias recibiran 231.231 comentarios.\nO 22 de marzo de 2010 mudou o dominio de chuza.org a chuza.gl. O 24 de xullo de 2010 anunciou o seu peche, que se materializar\u00eda o d\u00eda seguinte, o 25 de xullo. Uns meses despois, un grupo de antigos usuarios recuperou o dominio e creou unha asociaci\u00f3n coa finalidade de recuperar a web.\nFuncionamento.\nOs usuarios rexistrados env\u00edan historias a Chuza! desta forma:"}
{"id": "45496", "revid": "67049", "url": "https://gl.wikipedia.org/wiki?curid=45496", "title": "135", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "45497", "revid": "736", "url": "https://gl.wikipedia.org/wiki?curid=45497", "title": "Kapuscinski", "text": ""}
{"id": "45499", "revid": "56817", "url": "https://gl.wikipedia.org/wiki?curid=45499", "title": "Abeledo", "text": "O fit\u00f3nimo Abeledo fai referencia \u00e1 abundancia de abeleiras. Pode referirse a:\nAmais, como apelido pode referirse a:"}
{"id": "45500", "revid": "114", "url": "https://gl.wikipedia.org/wiki?curid=45500", "title": "Silvosi\u00f1o", "text": ""}
{"id": "45505", "revid": "15490", "url": "https://gl.wikipedia.org/wiki?curid=45505", "title": "Pobos do Mar", "text": "Co\u00f1\u00e9cese como Pobos do Mar a unha serie de pobos da Idade de Bronce que, a ra\u00edz da ca\u00edda da cultura troiana, sobre o 1200 a.C. e da mic\u00e9nica, a finais do s\u00e9culo XIII a.C. e, polo tanto, no comezo da Idade Escura, migran para Oriente Pr\u00f3ximo.\nParece que se trata dun conxunto amplo e variado de poboaci\u00f3ns que se fixeron ao mar buscando novas terras (migraci\u00f3ns) ou simplemente intentando sobrevivir (a trav\u00e9s da piratar\u00eda, as migraci\u00f3ns continuas e mesmo a conquista de pequenas cabezas de ponte). As raz\u00f3ns polas que se foron ao mar deben buscarse nun proceso non demasiado longo que vai a partir da guerra de Troia \u00e1 destruci\u00f3n da cultura mic\u00e9nica. Os aqueos ga\u00f1aron a guerra contra o seu rival econ\u00f3mico, pero a s\u00faa forza quedou minguada e, mentres as poboaci\u00f3ns da esfera de influencia troiana da Anatolia occidental e a Paflagonia empezaron a migrar, eles sucumbiron a novas ondadas migratorias provenientes do norte. Grecia foi asolada e s\u00f3 Atenas conseguiu sobrevivir.\nAo mesmo tempo, toda Asia Menor foi arrasada: Ugarit, Tarso, Hattusa. Todas sucumbiron aos que \u00edan chegando, os hititas foron destru\u00eddos e mesmo Exipto sobreviviu a duras penas. Isto debeuse en parte a poboaci\u00f3ns como os dorios e, en parte, aos propios pobos do mar. Como se dixo a mi\u00fado o m\u00e1is prob\u00e1bel \u00e9 que fosen os restos das poboaci\u00f3ns que fux\u00edan das guerras e os invasores ou, simplemente, da pobreza. Eran todos ou fix\u00e9ronse, pobos mari\u00f1eiros e navegaron polo Mediterr\u00e1neo de leste a oeste e para o Norte, fundando cidades e reinos, ali\u00e1ndose con outros pobos ou sendo por eles absorbidos. Entre os Pobos do Mar m\u00e1is co\u00f1ecidos historicamente at\u00f3panse os Peleset, que finalmente se asentaron na Franxa de Gaza e deron o nome a Palestina.\nEtnias.\nOs Pobos do Mar que se co\u00f1ecen historicamente poder\u00edan resumirse as\u00ed:"}
{"id": "45506", "revid": "624", "url": "https://gl.wikipedia.org/wiki?curid=45506", "title": "Millawata", "text": ""}
{"id": "45507", "revid": "624", "url": "https://gl.wikipedia.org/wiki?curid=45507", "title": "Pobos do mar", "text": ""}
{"id": "45508", "revid": "56817", "url": "https://gl.wikipedia.org/wiki?curid=45508", "title": "Aziru", "text": "Aziru foi o gobernante cananeo de Amurru, o L\u00edbano moderno, no s\u00e9culo \u2013XIV. Era fillo de Abdi-Ashirta, o anterior vasalo exipcio de Amurru.\nOs tratados de Aziru son ben co\u00f1ecidos polas cartas de Amarna. Mentres era un vasalo formal de Exipto, intentaba expandir o seu reino cara \u00e1 costa mediterr\u00e1nea e tomou a cidade de Sumur (Simyrra). Isto viuse con alarma polos estados veci\u00f1os, especialmente Rib-Addi, o rei de Gubla, (Biblos), que solicitou que fosen enviadas tropas exipcias para a s\u00faa protecci\u00f3n. Solicit\u00f3uselle a Aziru que se presentase perante o fara\u00f3n exipcio Akhenaton para explicar os seus feitos. Aziru, con todo, empezara a ter contactos secretos co rei hitita Suppiluliumas I, e \u00e1 s\u00faa volta a Amurru puxo en funcionamento a s\u00faa alianza cos hititas. Foi executado despois por Horemheb e os seus invasores exipcios, despois de que se declarase a paz entre Exipto e os hititas."}
{"id": "45509", "revid": "624", "url": "https://gl.wikipedia.org/wiki?curid=45509", "title": "Gubla", "text": ""}
{"id": "45510", "revid": "624", "url": "https://gl.wikipedia.org/wiki?curid=45510", "title": "Simyrra", "text": ""}
{"id": "45513", "revid": "1131", "url": "https://gl.wikipedia.org/wiki?curid=45513", "title": "Su\u00e1rez Picallo", "text": "Os apelidos Su\u00e1rez Picallo poden referirse a:"}
{"id": "45516", "revid": "15490", "url": "https://gl.wikipedia.org/wiki?curid=45516", "title": "Carintia, Austria", "text": "Carintia (en alem\u00e1n \"K\u00e4rnten\", en esloveno \"Koro\u0161ka\" e en italiano \"Carinzia\") \u00e9 un Estado (\"Land\") da Austria meridional; a s\u00faa capital, Klagenfurt, e Villach son as s\u00faas \u00fanicas cidades.\n\u00c9 o quinto maior Estado en \u00e1rea (9.536\u00a0km\u00b2) e o sexto en poboaci\u00f3n (559.404). O Estado limita con Salzburgo polo norte, Estiria polo nordeste, Eslovenia e Italia polo sur, e cunha porci\u00f3n do Tirol polo oeste.\nCarintia \u00e9 un dos destinos tur\u00edsticos m\u00e1is populares do pa\u00eds.\nDivisi\u00f3ns administrativas.\nO estado est\u00e1 dividido en oito distritos rurais e dous urbanos (\"Bezirke\"), sendo os \u00faltimos as cidades estatutarias \"Statutarst\u00e4dte\") de Klagenfurt e Villach."}
{"id": "45517", "revid": "15490", "url": "https://gl.wikipedia.org/wiki?curid=45517", "title": "Baixa Austria", "text": "A Baixa Austria (\"Nieder\u00f6sterreich\") \u00e9 un estado (\"Land\") do nordeste austr\u00edaco.\nO Estado limita coa capital federal no seu centro oriental, como fronteiras ten \u00e1 Rep\u00fablica Checa \u00f3 norte e a Eslovaquia \u00f3 nordeste, ademais dos \"L\u00e4nder\" de Burgenland \u00f3 sueste, Estiria \u00f3 sur e Alta Austria \u00f3 oeste.\nA s\u00faa capital \u00e9, dende 1986, Sankt P\u00f6lten.\nOs seus 19\u00a0174\u00a0km\u00b2 de \u00e1rea o fan o maior estado do pa\u00eds; a s\u00faa poboaci\u00f3n, de 1\u00a0545\u00a0804, \u00e9 lixeiramente menor \u00e1 vienesa."}
{"id": "45518", "revid": "15490", "url": "https://gl.wikipedia.org/wiki?curid=45518", "title": "Estiria", "text": "Estiria (en Alem\u00e1 \"Steiermark\", Esloveno e croata: \u0160tajerska, H\u00fangaro: St\u00e1jerorsz\u00e1g) \u00e9 un \"Land\" da Austria centro oriental. A s\u00faa capital \u00e9 Graz. O estado limita coa Baixa Austria \u00f3 norte e Burgenland \u00f3 leste, Estiria fai fronteira con Eslovenia \u00f3 sueste, con Carintia \u00f3 suroeste, Salzburgo \u00f3 oeste e Alta Austria \u00f3 noroeste.\nEstiria \u00e9 o segundo maior Estado do pa\u00eds, con 16.401\u00a0km\u00b2, a s\u00faa poboaci\u00f3n, a cuarta maior do pa\u00eds, era de 1.243.052 no 2019. A cidade capital \u00e9 Graz (289.000 habitantes no 2019).\nEtimolox\u00eda.\nO seu nome deriva da Marca de Estiria a sede do goberno da dinast\u00eda Otakar: Steyr na Alta Austria de hoxe. En alem\u00e1, a zona a\u00ednda se chama \"Steiermark\" mentres que en galego util\u00edzase o nome en lat\u00edn \"Estiria\". O antigo v\u00ednculo entre Steyr e Estiria \u00e9 tam\u00e9n evidente nos seus case id\u00e9nticos escudos de armas, unha Panthera branca sobre un fondo verde.\nXeograf\u00eda.\nAs partes occidental e oriental do distrito de Graz-Umgebung poden ou non poden ser considerados partes do oeste e do leste de Estiria, respectivamente. As rexi\u00f3ns do sur do Ducado de Estiria, que forman parte de Eslovenia desde 1918, foron (e, \u00e1s veces coloquialmente seguen sendo) co\u00f1ecidas como \"Baixa Estiria\" (\"Untersteiermark\").\nHistoria.\nNos principios da \u00e9poca romana, Estiria estaba habitada por tribos Celtas. Trala s\u00faa conquista polos romanos, a parte oriental do que hoxe \u00e9 Estiria formaba parte de Pannonia, mentres que a occidental formaba parte de Noricum. Durante as invasi\u00f3ns b\u00e1rbaras, foi conquistada ou atravesada polos visigodos, os hunos, os ostrogodos, os Ruxios, os lombardos, os francos e os \u00c1varos. En 595 estes \u00faltimos foron derrotados polos eslavos, que a partir de ent\u00f3n gobern\u00e1rona.\nEn 1180 Estiria separouse do Ducado de Carintia e converteuse nun Gran Ducado independente; en 1192 pasou a formar parte de Austria. Logo da subdivisi\u00f3n hereditaria desta \u00faltima, Estiria formou a parte central da Austria interior. \nEstiria desenvolveuse cultural e economicamente baixo o mandato de Juan de Habsburgo-Lorena entre 1809 e 1859. En 1918, logo da primeira guerra mundial, dividiuse en d\u00faas partes, a parte norte (formando o que \u00e9 o actual estado de Austria ), e a parte sur, chamada Baixa Estiria, habitada na s\u00faa maior\u00eda pola etnia eslovena, que estaba inclu\u00edda en Iugoslavia, e actualmente en Eslovenia.\nDivisi\u00f3ns administrativas.\nO estado federado est\u00e1 dividido en 12 distritos (\"Bezirke\") e unha cidade aberta (2020)."}
{"id": "45519", "revid": "15490", "url": "https://gl.wikipedia.org/wiki?curid=45519", "title": "Estado do Tirol", "text": "O Tirol \u00e9 o nome dunha rexi\u00f3n monta\u00f1osa que cobre as \u00e1reas de Austria e Italia. Hoxe en d\u00eda co\u00f1\u00e9cese como Tirol a un Estado de Austria occidental. A s\u00faa capital \u00e9 Innsbruck; unha faixa de 10\u201320\u00a0km de Salzburgo separa a unha parte do Tirol, situada no sueste, como resultado da perda da parte sur da rexi\u00f3n (Trentino-Tirol Meridional).\nOs 12.648\u00a0km\u00b2 fan do Tirol o terceiro Estado en \u00e1rea; con 771.304 habitantes (2023), \u00e9 o quinto estado en poboaci\u00f3n do pa\u00eds. O estado fai fronteira coa Baviera alem\u00e1 ao norte e o Trentino-Tirol Meridional (provincia de Bolzano) en Italia ao sur; no oeste est\u00e1 o Vorarlberg. O Tirol Oriental fai fronteira con Italia e Carintia.\nO Trentino Tirol Meridional sempre pertenceu a Austria, pero na primeira guerra mundial Italia tomouno como parte do seu territorio. Neste territorio a\u00ednda hoxe a maior\u00eda da poboaci\u00f3n \u00e9 austr\u00edaca e fala alem\u00e1n, as escolas ensinan o alem\u00e1n, e a cultura predominante \u00e9 a xerm\u00e1nica."}
{"id": "45520", "revid": "55340", "url": "https://gl.wikipedia.org/wiki?curid=45520", "title": "Tirol", "text": "O top\u00f3nimo Tirol pode referirse a:"}
{"id": "45525", "revid": "15490", "url": "https://gl.wikipedia.org/wiki?curid=45525", "title": "Vorarlberg", "text": "Vorarlberg \u00e9 o m\u00e1is occidental dos estados (\"L\u00e4nder\") austr\u00edacos; a s\u00faa capital, Bregenz, \u00e9 unha das cinco cidades do Estado (as outras son Dornbirn, Hohenems, Feldkirch e Bludenz).\nVorarlberg \u00e9 o oitavo Estado tanto en \u00e1rea (2.601\u00a0km\u00b2) como en poboaci\u00f3n (372.791 habitantes no 2001). O estado fai fronteira co Tirol ao leste, cos estados alem\u00e1ns de Baden-W\u00fcrttemberg e Baviera ao noroeste e norte; polo sur cos cant\u00f3ns su\u00edzos de Gris\u00f3ns e Sankt Gallen, separadas polo principado de Liechtenstein."}
{"id": "45527", "revid": "98629", "url": "https://gl.wikipedia.org/wiki?curid=45527", "title": "\u00c1cido clorh\u00eddrico", "text": "O \u00e1cido clorh\u00eddrico rara vez chamado a\u00ednda, \u00e1cido muri\u00e1tico, \u00e9 unha disoluci\u00f3n acuosa do gas cloruro de hidr\u00f3xeno (HCl). \u00c9 moi corrosivo e \u00e1cido. Empr\u00e9gase moito como reactivo qu\u00edmico sendo un \u00e1cido forte que se disocia completamente en disoluci\u00f3n acuosa. Unha disoluci\u00f3n concentrada de \u00e1cido clorh\u00eddrico ten un pH inferior a 1; unha disoluci\u00f3n de HCl 1 M da un pH co valor 0.\nA temperatura ambiente, o cloruro de hidr\u00f3xeno \u00e9 un gas incoloro a lixeiramente amarelo, corrosivo, non inflamable, m\u00e1is pesado que o aire, de olor fortemente irritante. Cando se exp\u00f3n \u00f3 aire, o cloruro de hidr\u00f3xeno forma vapores corrosivos densos de cor branca. O cloruro de hidr\u00f3xeno pode ser liberado por volc\u00e1ns.\nO cloruro de hidr\u00f3xeno ten numerosos usos. Empr\u00e9gase, por exemplo, para limpar, tratar e galvanizar metais, curtir coiro, e no refino e manufactura dunha ampla variedade de produtos. O cloruro de hidr\u00f3xeno pode formarse durante a combusti\u00f3n de moitos pl\u00e1sticos. Cando entra en contacto coa auga, forma \u00e1cido clorh\u00eddrico. Tanto o cloruro de hidr\u00f3xeno como o \u00e1cido clorh\u00eddrico son corrosivos.\nHistoria.\nO \u00e1cido clorh\u00eddrico foi obtido por primeira vez polo alquimista Jabir ibn Hayyan (tam\u00e9n co\u00f1ecido como Geber), arredor do ano 800, mesturando sal com\u00fan con \u201c\u00e1cido vitri\u00f3lico\u201d (\u00e1cido sulf\u00farico).\nNa Idade Media, o \u00e1cido clorh\u00eddrico era co\u00f1ecido entre os alquimistas europeos como \"esp\u00edrito do sal\" ou \"acidum salis\".\nNo s\u00e9culo XVII, Johann Rudolf Glauber, de Karlstadt am Main, Alema\u00f1a, empregou sal (cloruro de sodio) e \u00e1cido sulf\u00farico para preparar sulfato s\u00f3dico, liberando gas cloruro de hidr\u00f3xeno. Joseph Priestley, de Leeds, Inglaterra preparou cloruro de hidr\u00f3xeno puro en 1772, e Humphry Davy de Penzance demostrou que na s\u00faa composici\u00f3n qu\u00edmica entraban o hidr\u00f3xeno e o cloro.\nDurante a Revoluci\u00f3n Industrial en Europa, a demanda de substancias alcalinas, tales como a sosa e o carbonato de sodio, incrementouse, e o novo proceso industrial para a s\u00faa obtenci\u00f3n, desenvolvido polo franc\u00e9s Nicol\u00e1s Leblanc permitiu a produci\u00f3n a grande escala con baixos custos. No proceso Leblanc conv\u00e9rtese sal en sosa, utilizando \u00e1cido sulf\u00farico, pedra calcaria e carb\u00f3n, e liber\u00e1ndose cloruro de hidr\u00f3xeno como produto de refugallo. Ata 1863 este era liberado \u00e1 atmosfera. Unha acta dese ano obrigou aos produtores de sosa a absorber este gas en auga, producindo as\u00ed \u00e1cido clorh\u00eddrico a escala industrial.\nA comezos do s\u00e9culo vinte, cando o proceso Leblanc foi substitu\u00eddo polo proceso Solvay, que non permit\u00eda obter \u00e1cido clorh\u00eddrico como o primeiro, este xa era un produto qu\u00edmico utilizado de maneira frecuente en numerosas aplicaci\u00f3ns e o interese comercial polo mesmo levou \u00f3 desenvolvemento doutros procesos de obtenci\u00f3n, que se utilizan ata o d\u00eda de hoxe, e que se describen m\u00e1is abaixo. Actualmente, a meirande parte do \u00e1cido clorh\u00eddrico obtense absorbendo o cloruro de hidr\u00f3xeno liberado na produci\u00f3n industrial de compostos org\u00e1nicos.\nO \u00e1cido clorh\u00eddrico est\u00e1 considerado pola convenci\u00f3n de 1988 contra o tr\u00e1fico il\u00edcito de drogas como un precursor.\nQu\u00edmica.\nO cloruro de hidr\u00f3xeno \u00e9 un \u00e1cido monopr\u00f3tico, o que significa que pode disociarse unha soa vez para ceder un i\u00f3n H+ (un prot\u00f3n). En soluci\u00f3ns acuosas, este prot\u00f3n \u00fanese a unha mol\u00e9cula de auga para dar un i\u00f3n hidronio, H3O+:\nO outro i\u00f3n formado \u00e9 o Cl\u2212, o i\u00f3n cloruro. O \u00e1cido clorh\u00eddrico pode ser usado para preparar sales chamadas \"cloruros\", como o cloruro de sodio.\nO \u00e1cido clorh\u00eddrico \u00e9 un \u00e1cido forte, xa que se disocia case completamente en auga.\nOs \u00e1cidos monopr\u00f3ticos te\u00f1en unha constante de disociaci\u00f3n \u00e1cida, Ka, que indica o nivel de disociaci\u00f3n dese \u00e1cido na auga. Para \u00e1cidos fortes como o HCl, o valor de Ka \u00e9 alto. Ao agregar cloruros, como o NaCl, a unha disoluci\u00f3n acuosa de HCl, o valor do pH practicamente non cambia, o que indica que o i\u00f3n Cl\u2212 \u00e9 unha base conxugada notablemente d\u00e9bil, e que o HCl est\u00e1 case completamente disociado en soluci\u00f3ns acuosas. Polo tanto, para disoluci\u00f3ns de \u00e1cido clorh\u00eddrico de concentraci\u00f3n relativamente alta, pode considerarse que a concentraci\u00f3n de H+ \u00e9 igual \u00e1 do HCl.\nDos \u00e1cidos fortes com\u00fans en qu\u00edmica, o \u00e1cido clorh\u00eddrico \u00e9 o \u00e1cido monopr\u00f3tico con menor tendencia a provocar reacci\u00f3ns redox que poidan interferir con outras reacci\u00f3ns. \u00c9 un dos \u00e1cidos fortes menos perigosos de manipular, a pesar da s\u00faa acidez, e produce o relativamente pouco reactivo e non t\u00f3xico i\u00f3n cloruro. As s\u00faas disoluci\u00f3ns de concentraci\u00f3ns intermedias son bastante estables, mantendo a s\u00faa concentraci\u00f3n co paso do tempo. Estes atributos, sumados \u00f3 feito de que se atopa dispo\u00f1ible como un reactivo puro, fano un excelente reactivo acidificante, e titulador \u00e1cido (para determinar a cantidade de base nunha titulaci\u00f3n ou valoraci\u00f3n \u00e1cido-base). \u00c9 comunmente utilizado en an\u00e1lise qu\u00edmica e para dixerir mostras para an\u00e1lise. Disoluci\u00f3ns concentradas deste \u00e1cido poden utilizarse para disolver alg\u00fans metais, formando cloruros met\u00e1licos oxidados e hidr\u00f3xeno (gas). Tam\u00e9n se emprega como catalizador \u00e1cido-base nalgunhas reacci\u00f3ns qu\u00edmicas.\nPropiedades f\u00edsicas.\nAs propiedades f\u00edsicas do \u00e1cido clorh\u00eddrico, tales como puntos de fusi\u00f3n e ebulici\u00f3n, densidade, e pH dependen da concentraci\u00f3n ou molaridade do HCl na disoluci\u00f3n \u00e1cida que pode ir do 0 \u00f3 40 %. (As concentraci\u00f3ns elevadas dan \u00e1cido clorh\u00eddrico fumante).\nO \u00e1cido clorh\u00eddrico, como mestura binaria , auga e cloruro de hidr\u00f3xeno, ten un aze\u00f3tropo que ferve \u00e1 temperatura constante de 108,6\u00aaC, e correspondese cunha concentraci\u00f3n do 20,2%.\nS\u00edntese.\nO \u00e1cido clorh\u00eddrico (HCl) obtense no laboratorio por adici\u00f3n de \u00e1cido sulf\u00farico (H2SO4) ao sal (NaCl):\nNa industria qu\u00edmica obt\u00e9\u00f1ense grandes cantidades de clorh\u00eddrico nas reacci\u00f3ns org\u00e1nicas de cloraci\u00f3n das substancias org\u00e1nicas con cloro elemental (Cl2):\nGrandes produci\u00f3ns de \u00e1cido clorh\u00eddrico int\u00e9granse coa formaci\u00f3n de compostos org\u00e1nicos con cloro ou fl\u00faor na s\u00faa composici\u00f3n, como o Tefl\u00f3n, o Fre\u00f3n o \u00e1cido cloroac\u00e9tico ou o PVC. En moitas reacci\u00f3ns qu\u00edmicas alg\u00fan \u00e1tomo de hidr\u00f3xeno dun composto org\u00e1nico \u00e9 substitu\u00eddo por un \u00e1tomo de cloro da mol\u00e9cula de Cl2, combin\u00e1ndose o \u00e1tomo de hidr\u00f3xeno sa\u00ednte co outro \u00e1tomo de cloro, co que se forma HCl. O \u00e1tomo de cloro que entrou na mol\u00e9cula org\u00e1nica pode ser substitu\u00eddo por fl\u00faor e formarse outra mol\u00e9cula de cloruro de hidr\u00f3xeno.\nO cloruro de hidr\u00f3xeno, gas, reutil\u00edzase directamente, ou absorbido sobre auga, en forma de \u00e1cido clorh\u00eddrico.\nOutro m\u00e9todo de produci\u00f3n a grande escala \u00e9 o utilizado pola industria cloro-alcali, na que se electroliza unha disoluci\u00f3n de sal com\u00fan, producindo cloro, hidr\u00f3xido de sodio e hidr\u00f3xeno. O gas cloro as\u00ed obtido pode combinarse co gas hidr\u00f3xeno, formando HCl gas, quimicamente puro. Xa que a reacci\u00f3n \u00e9 exot\u00e9rmica, as instalaci\u00f3ns nas que se realiza son co\u00f1ecidas como fornos de HCl.\nO cloruro de hidr\u00f3xeno, gas, puro, abs\u00f3rbese sobre auga desmineralizada dando por resultado \u00e1cido clorh\u00eddrico quimicamente puro.\nA s\u00edntese directa, a partir dos elementos, non \u00e9 viable economicamente salvo que se precise HCl de elevada pureza.\nNa auga pura dis\u00f3lvense ata 38 g/100 mL a\u00ednda que a baixa temperatura p\u00f3dense formar cristais de HCl\u2022H2O cun contido do 68% de HCl. A disoluci\u00f3n forma un aze\u00f3tropo cun contido do 20,2% de HCl en masa e un punto de ebulici\u00f3n de 108,6\u00a0\u00b0C.\nO \u00e1cido clorh\u00eddrico que se atopa no mercado adoita ter unha concentraci\u00f3n do 38% \u00f3 25%. Disoluci\u00f3ns dunha concentraci\u00f3n de algo m\u00e1is do 40% son quimicamente posibles, pero a taxa de evaporaci\u00f3n nelas \u00e9 tan alta que se te\u00f1en que tomar medidas de almacenamento e manipulaci\u00f3n extras. No mercado \u00e9 posible adquirir disoluci\u00f3ns para uso dom\u00e9stico dunha concentraci\u00f3n de entre o 10 e o 12%, utilizadas principalmente para a limpeza.\nAplicaci\u00f3ns.\nO \u00e1cido clorh\u00eddrico empr\u00e9gase sobre todo como \u00e1cido barato, forte e vol\u00e1til. O uso m\u00e1is co\u00f1ecido \u00e9 o de desincr\u00fastante para eliminar residuos calcarios (carbonato de calcio: CaCO3). Nesta aplicaci\u00f3n transf\u00f3rmase o carbonato de calcio en cloruro de calcio e lib\u00e9ranse di\u00f3xido de carbono (CO2) e auga:\nEn qu\u00edmica org\u00e1nica aproveitase o \u00e1cido clorh\u00eddrico na s\u00edntese de cloruros org\u00e1nicos, ben por substituci\u00f3n dun grupo hidroxilo dun alcohol ou por adici\u00f3n do \u00e1cido clorh\u00eddrico a un alqueno a\u00ednda que a mi\u00fado estas reacci\u00f3ns non transcorren dun xeito moi selectivo.\nOutra importante aplicaci\u00f3n do \u00e1cido clorh\u00eddrico de alta calidade \u00e9 na rexeneraci\u00f3n de resinas de intercambio i\u00f3nico. O intercambio cati\u00f3nico adoita ser empregado para remover cati\u00f3ns como Na+ e Ca2+ de disoluci\u00f3ns acuosas, producindo auga desmineralizada.\nUtil\u00edzase para regular o pH da auga para a industria alimentaria, a industria farmac\u00e9utica, na potabilizaci\u00f3n da auga, e nas piscinas.\nNa industria alimentaria util\u00edzase, entre outras cousas, na produci\u00f3n da xelatina disolvendo con el a parte mineral dos \u00f3sos.\nEn metalurxia util\u00edzase \u00e1s veces para disolver a capa de \u00f3xido que recobre un metal, previo a procesos como galvanizado, extrusi\u00f3n, ou outras t\u00e9cnicas.\nTam\u00e9n \u00e9 un produto de partida na s\u00edntese de cloruro de aluminio ou de cloruro de ferro(III) (FeCl3):\nOs meirandes consumos de \u00e1cido clorh\u00eddrico danse na produci\u00f3n de compostos org\u00e1nicos tales como o cloruro de vinilo para a obtenci\u00f3n do PVC. Outros compostos org\u00e1nicos que empregan o HCl na s\u00faa obtenci\u00f3n son o bisfenol-A, para a obtenci\u00f3n do policarbonato, o carb\u00f3n activado e o \u00e1cido asc\u00f3rbico.\nEntre outros usos do \u00e1cido clorh\u00eddrico est\u00e1 o emprego dom\u00e9stico do mesmo como limpador, e a estimulaci\u00f3n da produci\u00f3n petrol\u00edfera, inxectando grandes cantidades do mesmo nas rochas para que por disoluci\u00f3n de partes das mesmas aumente a s\u00faa porosidade.\nEfectos nocivos.\nO cloruro de hidr\u00f3xeno \u00e9 irritante e corrosivo para calquera tecido co que te\u00f1a contacto. A exposici\u00f3n breve a baixos niveis produce irritaci\u00f3n da gorxa. A exposici\u00f3n a niveis m\u00e1is altos pode producir respiraci\u00f3n arfante, estreitamento dos bronqu\u00edolos, coloraci\u00f3n azul da pel, acumulaci\u00f3n de l\u00edquido nos pulm\u00f3ns e mesmo a morte. A exposici\u00f3n a niveis a\u00ednda m\u00e1is altos pode producir inchaz\u00f3n e espasmos da gorxa e asfixia. Algunhas persoas poden sufrir unha reacci\u00f3n inflamatoria ao cloruro de hidr\u00f3xeno. Esta condici\u00f3n \u00e9 co\u00f1ecida como s\u00edndrome de disfunci\u00f3n reactiva das v\u00edas respiratorias (RADS, polas siglas en ingl\u00e9s), que \u00e9 un tipo de asma causado por certas substancias irritantes ou corrosivas.\nO fosxeno (COCl2), un dos gases t\u00f3xicos empregados na primeira guerra mundial, ao disolverse nas mucosas, especialmente na mucosa pulmonar, convert\u00edase, por hidr\u00f3lise, en di\u00f3xido de carbono e \u00e1cido clorh\u00eddrico. Este \u00faltimo ataca a membrana alveolo-pulmonar e fai que o pulm\u00f3n se encha de l\u00edquido ocasionando edema pulmonar.\nO \u00e1cido clorh\u00eddrico \u00e9 tam\u00e9n en parte responsable dos efectos nocivos do gas mostaza, iperita. En presenza da auga, por exemplo na superficie h\u00famida dos ollos e pulm\u00f3ns, forma \u00e1cido clorh\u00eddrico.\nA mestura do \u00e1cido con axentes oxidantes de uso com\u00fan, como a lixivia (lixivia de cloro) (hipoclorito de sodio, NaClO) ou permanganato de potasio (KMnO4), produce o t\u00f3xico gas cloro.\nDependendo da concentraci\u00f3n, o cloruro de hidr\u00f3xeno pode producir desde leve irritaci\u00f3n ata queimaduras graves dos ollos e a pel. A exposici\u00f3n prolongada a baixos niveis pode causar problemas respiratorios, irritaci\u00f3n dos ollos e a pel e decoloraci\u00f3n dos dentes.\nA pesar destas caracter\u00edsticas os xugos g\u00e1stricos no est\u00f3mago humano conte\u00f1en aproximadamente o 3 % de \u00e1cido clorh\u00eddrico. Al\u00ed axuda a coagular as prote\u00ednas e desempe\u00f1a un papel importante como coenzima da pepsina na s\u00faa dixesti\u00f3n. Tam\u00e9n axuda na hidr\u00f3lise dos polisac\u00e1ridos presentes na comida. \u00c9 segregado polas c\u00e9lulas parietais. Estas conte\u00f1en unha extensiva rede de secreci\u00f3n desde onde se segrega o HCl cara o lume do est\u00f3mago.\nDiversos mecanismos preve\u00f1en o dano que este \u00e1cido poder\u00eda ocasionar no epitelio do tracto dixestivo:\nCando por algunha raz\u00f3n estes mecanismos fallan, pode aparecer o ardor de est\u00f3mago (pirosis) ou \u00falceras g\u00e1stricas e duodenais. Medicamentos chamados \"inhibidores da bomba de prot\u00f3ns\" preve\u00f1en unha produci\u00f3n excesiva de \u00e1cido no est\u00f3mago, mentres que os anti\u00e1cidos poden neutralizar o \u00e1cido existente.\nA meirande parte das \u00falceras g\u00e1stricas e duodenais est\u00e1n asociadas coa presenza no est\u00f3mago da bacteria \"Helicobacter pylori\". A agresi\u00f3n que esta bacteria causa \u00e1 mucosa g\u00e1strica faina vulnerable \u00f3 ataque do \u00e1cido clorh\u00eddrico. Un tratamento co antibi\u00f3tico adecuado pode eliminar esta bacteria e impedir o desenvolvemento da \u00falcera.\nTam\u00e9n pode ocorrer que non se produza suficiente cantidade de \u00e1cido clorh\u00eddrico no est\u00f3mago ou ningunha. Estes cadros patol\u00f3xicos son co\u00f1ecidos polos termos hipoclorhidria e aclorhidria. Poden conducir a unha gastroenterite.\nO \u00e1cido clorh\u00eddrico en contacto con certos metais pode desprender hidr\u00f3xeno podendo formar atmosferas explosivas no ambiente, isto pode ocorrer por exemplo cando se usa nos traballos de decapado de metais."}
{"id": "45528", "revid": "89787", "url": "https://gl.wikipedia.org/wiki?curid=45528", "title": "Festival de Cans", "text": "O Festival de Cans \u00e9 un festival de curtametraxes que se celebra desde 2004 na parroquia de Cans, no Porri\u00f1o, en paralelo ao Festival de Cannes, no mes de maio. O festival naceu pola semellanza entre os dous nomes (se ben, en franc\u00e9s non se pronuncia o -s final de Cannes).\nProx\u00e9ctanse fundamentalmente curtametraxes galegas e pretende retirarlle todo o cerimonioso que te\u00f1en estes certames: as proxecci\u00f3ns non son en cines sen\u00f3n en alpendres, adegas e baixos de casas; en vez de limusinas o \"veh\u00edculo oficial\" son os chimp\u00edns etc., nun concepto que os seus organizadores denominan \"agroglamour\".\nEst\u00e1 organizado pola Asociaci\u00f3n Cultural Arela e os veci\u00f1os e veci\u00f1as de Cans, baixo a coordinaci\u00f3n do guionista Alfonso Pato. Ten d\u00faas secci\u00f3ns principais, unha de ficci\u00f3n e outra de animaci\u00f3n. O festival foi ano a ano ampliando as secci\u00f3ns. Dende 2005 existe o \"Jalp\u00f3n Friki\", no que se proxectan curtas extravagantes. Dende 2006 estr\u00e9anse longametraxes, como \"Por min e por todos os meus compa\u00f1eiros\" de Judas Diz ese ano, e en 2007 \"Abr\u00edgate\" de Ram\u00f3n Costafreda, \"Gritos no corredor\" de Juanjo Ram\u00edrez, \"S\u00f3 concertinas\" de V\u00edctor Coyote, \"Cartas italianas\" de Marios Iglesias, \"A noite que deixou de chover\" de Alfonso Zarauza, \"Doentes\" de Gustavo Balza, \"Personal Movie\" de H\u00e9ctor Carr\u00e9 ou \"Escuchando al juez Garz\u00f3n\" de Isabel Coixet. En 2007 abriuse unha secci\u00f3n para mostrar e premiar os mellores videoclips galegos. En 2008 creouse a Sala Multi\u00fasos, que acolle proxecci\u00f3ns acompa\u00f1adas de actuaci\u00f3ns musicais no chamado Jali\u00f1eiro Unplugged.\nCada ano as curtametraxes ga\u00f1adoras en Cans prox\u00e9ctanse en varias localidades galegas e diferentes cidades e festivais do mundo: xa se proxectaron en Lisboa, Porto, Madrid, Barcelona, Bristol, A Haia, Bruxelas, Par\u00eds, Dournenez e o S\u00e1hara Occidental, entre outros.\nPolo Festival de Cans te\u00f1en pasado, como convidados, premiados ou participantes nos coloquios, Isabel Coixet, Juanma Bajo Ulloa, Fernando Le\u00f3n de Aranoa, Manuel Mart\u00edn Cuenca, Patricia Ferreira, Lu\u00eds Tosar, Trist\u00e1n Ulloa, Mabel Rivera, Mar\u00eda Pujalte, Jos\u00e9 Sacrist\u00e1n, Xoel L\u00f3pez, Kiko Veneno, Iv\u00e1n Ferreiro, Coque Malla, Javier Krahe, Manuel Rivas, Luc\u00eda Etxebarria, Suso de Toro, El Gran Wyoming, Tet\u00e9 Delgado, Antonio Dur\u00e1n \"Morris\", Juli\u00e1n Hern\u00e1ndez, Suso Iglesias, Monti Casti\u00f1eiras, Xos\u00e9 Barato e Emma Su\u00e1rez, entre outros.\nEn 2009 recibiu o Premio da Cr\u00edtica Galicia, na secci\u00f3n \"Iniciativas culturais\". En 2011 a Deputaci\u00f3n de Pontevedra concedeulle ao festival o Premio Provincial \u00e1 Cultura na categor\u00eda de Innovaci\u00f3n e Vangarda. En 2013 recibiu o Premio Internacional Ateneo de Ourense ao Fomento da Cultura. No ano 2018 foille concedido o Premio Cultura Galega de Creaci\u00f3n Audiovisual."}
{"id": "45529", "revid": "785", "url": "https://gl.wikipedia.org/wiki?curid=45529", "title": "Cans", "text": "O top\u00f3nimo galego Cans pode referirse a:"}
{"id": "45530", "revid": "109216", "url": "https://gl.wikipedia.org/wiki?curid=45530", "title": "Reino de Amurru", "text": "Amurru era o nome que se lles daba \u00e1s terras exipcias de Siria. As tribos n\u00f3mades amoritas chamadas amorreos viv\u00edan nas zonas das monta\u00f1as do L\u00edbano e na costa estaban as grandes cidades comerciais como \"Beruta\" (Beirut) \"Gubla\" (Biblos), Ardata, Ullassa, Irqata, Sumur e outras. A \u00faltima, Sumur, era a residencia do gobernador exipcio do pa\u00eds co\u00f1ecido por Amurru.\nUn xefe n\u00f3made, Abdi-Asirta, prop\u00faxose dominar a rexi\u00f3n e reuniu ao seu car\u00f3n a unha serie de aventureiros chamados apiru; cando comezou a campa\u00f1a sa\u00edu das monta\u00f1as e comezou a conquista: os apiru mataron o rei Aduna de Irqata; como non houbo resposta exipcia, o pr\u00edncipe de Arasni, aliado de Abdi-Asirta, conquistou Ardata. Coas d\u00faas cidades como base do seu poder estendeuse ao norte e sur; a cidade de Sigata foi a seguinte en caer. Rib-Hadda, rei de Biblos, era o aliado m\u00e1is fiel de Exipto e non parou de pedir axuda aos exipcios contra o novo inimigo. Pouco despois o pr\u00edncipe de Ammiya era asasinado, e os rebeldes un\u00edronse aos apiru.\nEn pouco tempo o xefe dos apiru, Abdi-Asirta, apoder\u00e1rase de case todo Biblos e o rei xa s\u00f3 conservaba a capital e d\u00faas cidades m\u00e1is: as outras cidades e aldeas xa estaban en mans dos apiru. Naquel momento, nun inesperado ataque, o pr\u00edncipe de Sehlal, Yamaya, apoderouse de Sumur mentres o gobernador exipcio Pahanate, estaba de viaxe en Exipto. Ent\u00f3n Abdi-Asirta aproveitou a ocasi\u00f3n e atacou Sumur, derrotou a Yamaya e apoderouse da cidade. Con todo iso a\u00ednda Abdi-Asirta continuaba dicindo que era un leal vasalo de Exipto e que ocupara Sumur para protexela do asalto de Yamaya. Aproveitando os problemas de Abdi cos exipcios (aos exipcios non lles interesaba quen gobernaba cada cidade sen\u00f3n s\u00f3 que fose leal ao fara\u00f3n) Rib-Hadda de Biblos apoderouse de Sigata, cousa que os exipcios desaprobaron. Ent\u00f3n os exipcios decidiron reco\u00f1ecer a Abdi, que ti\u00f1a un ex\u00e9rcito forte e seguidores leais, mentres reco\u00f1ecese a autoridade do fara\u00f3n. O gobernador exipcio Haya reco\u00f1eceulle os dominios que xa ti\u00f1a e non fixeron nada cando recapturou Sigata, e a cidade de Ampi, que pertenc\u00eda a B\u00edblos.\nB\u00edblos quedou bloqueada; pech\u00f3uselle o paso ao gran que vi\u00f1a de Yarimuta \u00e1 cidade e os habitantes desta comezaron a pasar fame. O gobernador exipcio Tanhami comprou grande ao rei Yapah-Hadda de Beruta (Beirut), pero a pesar de que foi pago, non chegou, probabelmente porque Beirut fixera un trato cos apiru.\nCando Tushratta de Mitanni comezou a recuperar os territorios sobre os que un pouco antes se impuxeran os hititas, Abdi-Asirta de Amurru, que seguramente se apoderara dalg\u00fans territorios antes hurritas (Tunip probablemente), intentou ser leal aos dous grandes reis (o fara\u00f3n e o rei de Mitanni), a cada un polos territorios correspondentes. Esta manobra foi denunciada por Rib-Hadda de Biblos a trav\u00e9s dun antigo comandante militar exipcio en Sumur, que previamente estivera un tempo en B\u00edblos \u00e1 fronte da gornici\u00f3n, chamado Aman-Appa. Abdi-Asirta visitou Mitanni e iso, considerado unha gran deslealdade, fixo reaccionar aos exipcios. A\u00ednda Abdi-Asirta puido conquistar Batruna, a \u00faltima cidade que lle quedaba a B\u00edblos; os carros de combate de Abdi estaban \u00e1s portas de B\u00edblos, pero xa Exipto comezaba a enviar forzas, e cando estaban xa preto alg\u00fans corpos comezaron a desertar. Abdi-Asirta pediu axuda ao rei de Mitanni que non lle contestou. Finalmente a s\u00faa propia xente matou a Abdi-Asirta. Os seus fillos reuniron aos leais e a\u00ednda conservaron as posici\u00f3ns paternas, a\u00ednda que non B\u00edblos, pero contraatacaron nos seguintes meses e Pu-Bahla, un dos fillos, apoderouse de Ullassa, Ardata, Wahliya, Ampi e Sigata.\nDurante a segunda campa\u00f1a do rei hitita Suppiluliumas I en Siria, un dos fillos de Abdi-Asirta chamado Aziru, escribiu a Suppiluliumas e declarouse o seu vasalo. O rei hitita di\nProbabelmente \u00e9 preciso interpretar esta cita como que un dos irm\u00e1ns se someteu aos hititas e foi proclamado rei de Amurru polo rei hitita (reino que naceu as\u00ed formalmente). Se os outros irm\u00e1ns o aceptaron de bo grao ou non, non se sabe, pero por aquel tempo Aziru xa se convertera na principal figura entre os irm\u00e1ns.\nAs\u00ed, os hititas pasaron a dominar Sumur, Ullaza, Irqata, Ardata, Tunip, e o monte L\u00edbano. O tratado de vasalaxe conservouse en tres versi\u00f3ns en acadio e unha en hitita. O imposto fixouse en 300 shekels de ouro. E as obrigas mencionadas, \u00e1 parte das normais (os mesmos amigos, os mesmos inimigos) ser\u00edan; prohibici\u00f3n de contactos co inimigo, axuda para a liberaci\u00f3n de prisioneiros hititas, retorno dos fuxitivos, e axuda ao rei contra calquera revolta; o rei promet\u00eda tam\u00e9n axuda en caso de dificultades. Algunhas gornici\u00f3ns hititas establec\u00e9ronse en Amurru.\nSobre o -1300 Seti I na s\u00faa expedici\u00f3n a Siria someteu \u00e1 forza Amurru, pero a dominaci\u00f3n, en todo caso, foi breve e volveu rapidamente a soberan\u00eda hitita, todo en tempo de Muwatallis II.\nO fara\u00f3n Rams\u00e9s II foi a Siria poucos anos despois. O rei de Amurru Bentesina enviou unha carta ao rei hitita onde lle explicaba que fora obrigado a declararse vasalo de Exipto, pero os hititas o v\u00edan diferente. Muwatallis marchou a Siria para reconquistar as terras que caeran baixo dominio exipcio e derrubar ao rei de Amurru. Despois da batalla de Qadesh o rei hitita Muwatallis combateu aos pequenos reis locais. Amurru t\u00edvose que someter de novo e o rei Bentesina foi derrubado e colocado no seu lugar un tal Sapili. O rei a\u00ednda conquistou Apa (Damasco?) m\u00e1is ao sur, e despois retornou a Hatti. Bentisina (Ben-Teshina) foi levado a Hattusa, pero reclamado por Hattusilis, irm\u00e1n de Muwatallis II, foi acollido en Hakpis e concedeuselle unha residencia persoal na cidade; este bo trato ser\u00e1 favor\u00e1bel para a recuperaci\u00f3n da desgraza da dinast\u00eda de Bentisina.\nAo cabo dun tres anos Rams\u00e9s II cruzou o 'R\u00edo dos Cans\" (Nahr al-Kakb) e entrou en Amurru; o ex\u00e9rcito exipcio chegou ata Dapur ao norte, onde Rams\u00e9s se fixo erixir unha estatua; Qadesh, ben pr\u00f3xima, quedou dentro dos seus dominios, despois de 120 anos, pero ao cabo dun ano, Dapur volv\u00eda a ser hitita e un ano despois foi atacada outra vez por Rams\u00e9s. Aqu\u00ed o fara\u00f3n di que ga\u00f1ou a batalla sen problemas e que non se puxo o uniforme ata o cabo de d\u00faas horas de iniciada a batalla; pero esta vitoria tampouco lle valeu de nada, porque, poucos anos despois, tivo que facer a paz cos hititas e tivo que reco\u00f1ecer o seu control sobre a rexi\u00f3n.\nAo subir ao trono Hattusilis III restableceu como rei a Bentesina ou Ben-Teshina, protexido do rei e casado durante o seu exilio en Hakpis cunha filla do hitita chamada Gasulawiya (nada dunha muller anterior \u00e1 ra\u00ed\u00f1a principal Pud\u00fa-Hepa) que foi nai probabelmente de Sausgamuwa, pr\u00edncipe herdeiro de Amurru. Sausgamuwa sucedeu ao seu pai ao cabo duns anos, cando morreu."}
{"id": "45531", "revid": "22570", "url": "https://gl.wikipedia.org/wiki?curid=45531", "title": "Arasni", "text": "Arasni foi un principado amorreo do L\u00edbano, vasalo de Exipto, que se fixo aliado dos apiru sobre a metade do s\u00e9culo \u2013XIV. Conquistou a cidade de Ardata. O principado quedou integrado no Reino de Amurru cando este se constitu\u00edu, baixo a soberan\u00eda do rei hitita Suppiluliumas I."}
{"id": "45532", "revid": "624", "url": "https://gl.wikipedia.org/wiki?curid=45532", "title": "Amorreo", "text": ""}
{"id": "45533", "revid": "22570", "url": "https://gl.wikipedia.org/wiki?curid=45533", "title": "Ammiya", "text": "Ammiya era un principado amorreo do L\u00edbano, que no s\u00e9culo \u2013XIV era vasalo de Exipto. O seu pr\u00edncipe foi asasinado e quedou dominado polos apiru e, sobre o -1330, integrado no Reino de Amurru, formado como reino vasalo do rei hitita Suppiluliumas I."}
{"id": "45534", "revid": "22570", "url": "https://gl.wikipedia.org/wiki?curid=45534", "title": "Sehlal", "text": "Sehlal foi un pequeno principado amorreo das monta\u00f1as do L\u00edbano, que era vasalo de Exipto no s\u00e9culo \u2013XIV, cando \u00e9 mencionado por primeira vez.\nO pr\u00edncipe de Sehlal, Yamaya, nun ataque inesperado, apoderouse do goberno de Sumur, a principal base dos exipcios en Siria, pero sen po\u00f1er en cuesti\u00f3n a soberan\u00eda exipcia. 25 exipcios morreron na acci\u00f3n, que se fixo mentres o gobernador Pahanate, estaba de viaxe en Exipto. Ent\u00f3n Abdi-Asirta, xefe dos apiru, unha comunidade dos amurru, aproveitou a ocasi\u00f3n e atacou Sumur, derrotou a Yamaya e apoderouse da cidade. Abdi-Asirta alegou que era un leal vasalo de Exipto e que ocupara Sumur para protexela do asalto de Yamaya, e que mentres este provocara 25 mortos, el salvara a vida dos 4 exipcios que estaban no palacio.\nO principado foi absorbido polos apiru pouco despois, e sobre o -1330 quedou integrado no reino de Amurru, vasalo hitita."}
{"id": "45535", "revid": "22570", "url": "https://gl.wikipedia.org/wiki?curid=45535", "title": "Yarimuta", "text": "Yarimuta foi unha comarca pr\u00f3xima a Biblos, onde se produc\u00eda a maior parte do gran e alimentos que se consum\u00edan na cidade. O seu bloqueo por parte dos apiru, que ameazaban Biblos, provocou a fame entre os habitantes de Biblos, e alg\u00fans venderon \u00e1s s\u00faas mulleres ou fillos a cambio de comida. A chegada dun ex\u00e9rcito exipcio e a morte de Abdi-Asirta, o l\u00edder apiru, a mans dos seus, salvou a cidade. Menci\u00f3nase nas cartas de Amarna."}
{"id": "45537", "revid": "56817", "url": "https://gl.wikipedia.org/wiki?curid=45537", "title": "Batruna", "text": "Batruna foi unha cidade do reino de Biblos. Estaba moi pr\u00f3xima \u00e1 cidade, xusto poucos km ao norte, e foi a \u00faltima que sobre o -1340 conquistaron os apiru, antes de que o seu xefe Abdi-Asirta fora asasinado polos seus, ao saber da chegada dun ex\u00e9rcito exipcio. \u00c1 s\u00faa morte o rei de Biblos, Rib-Hadda, recuperouna.\nNo per\u00edodo cl\u00e1sico foi co\u00f1ecida como Botrys.\nNa Idade Media foi capital dunha se\u00f1or\u00eda do condado de Tr\u00edpoli.\n\u00c9 a moderna Batroun, un pequeno porto mari\u00f1eiro da costa libanesa, cunha igrexa maronita (San Xurxo), a catedral tam\u00e9n do s\u00e9culo XIX (catedral de Mar Stefan) e unha capela co\u00f1ecida como \"Sadiyat al-Bahr\" (\"A nosa dona do mar\"). Tam\u00e9n hai restos dunha antiga igrexa (Mar Nohra) nunha rocha das inmediaci\u00f3ns."}
{"id": "45538", "revid": "22570", "url": "https://gl.wikipedia.org/wiki?curid=45538", "title": "Wahliya", "text": "Wahliya foi unha cidade da rexi\u00f3n de Biblos que foi dominada polos apiru de Amurru, dirixidos por Abdi-Asirta e despois polo seu fillo Pu-Bahla, cuxo irm\u00e1n, Aziru, a incorporou sobre o -1330 no reino de Amurru, vasalo hitita."}
{"id": "45539", "revid": "56817", "url": "https://gl.wikipedia.org/wiki?curid=45539", "title": "Apa", "text": "Apa foi un reino conquistado polo rei hitita Suppiluliumas I na s\u00faa primeira campa\u00f1a de Siria.\nHistoria.\nO feito de que o rei, nos \"feitos de Suppiluliumas\" se atrib\u00faa ter chegado ata as monta\u00f1as do L\u00edbano fixo pensar que poder\u00eda ser Apina (Damasco), mencionada como Upe ou Upi nas cartas de Amarna, pero probabelmente era un territorio m\u00e1is ao norte, seguramente na zona de fronteira entre Mitanni e Exipto. Non \u00e9 prob\u00e1bel que o rei hitita baixase tanto ao sur.\nA marcha do hitita sobre Apa (desde Qatna) provocou a alarma do rei de Qadesh co que estoupou a guerra que parou a conquista da cidade principal. Pouco tempo despois Suppiluliumas, despois de derrotar a Qadesh, volveu contra Apa, cuxo rei era Ariwanna, e ti\u00f1a como vasalos aos nobres Wambadura, Akparu, e Artaya; todos ser\u00edan derrotados polo hitita e feitos prisioneiros.\nApa pasou a Exipto na primeira expedici\u00f3n de Rams\u00e9s II, pouco despois do -1300, pero foi reconquistada polos hititas despois da batalla de Qadesh (sobre -1390) e deixou como gobernador ao seu irm\u00e1n Hattusilis, rei de Hakpis, pero, ao cabo de dous anos, Rams\u00e9s II volveu a Siria-Palestina cun ex\u00e9rcito dividido en d\u00faas partes: unha dirixida polo seu fillo Am\u00f3n Hirhepesef, que dominou as tribos shosu do Negev e o mar Morto e aos edomitas e se dirixiu a Moab; a outra parte, dirixida por el mesmo, atacou Xerusal\u00e9n e Xeric\u00f3, e despois entrou tam\u00e9n a Moab e uniuse ao seu fillo, e xuntos marcharon contra Hesbon e finalmente reconquistaron Apa, momento en que Hattusilis tivo que volver a territorio hitita se \u00e9 que non o fixera antes."}
{"id": "45540", "revid": "624", "url": "https://gl.wikipedia.org/wiki?curid=45540", "title": "Upe", "text": ""}
{"id": "45541", "revid": "624", "url": "https://gl.wikipedia.org/wiki?curid=45541", "title": "Upi", "text": ""}
{"id": "45542", "revid": "624", "url": "https://gl.wikipedia.org/wiki?curid=45542", "title": "Ariwanna", "text": ""}
{"id": "45543", "revid": "624", "url": "https://gl.wikipedia.org/wiki?curid=45543", "title": "Bentesina", "text": ""}
{"id": "45544", "revid": "624", "url": "https://gl.wikipedia.org/wiki?curid=45544", "title": "Bentisina", "text": ""}
{"id": "45545", "revid": "624", "url": "https://gl.wikipedia.org/wiki?curid=45545", "title": "Ben-Teshina", "text": ""}
{"id": "45546", "revid": "624", "url": "https://gl.wikipedia.org/wiki?curid=45546", "title": "Duppi-Teshub", "text": ""}
{"id": "45547", "revid": "624", "url": "https://gl.wikipedia.org/wiki?curid=45547", "title": "Sapili", "text": ""}
{"id": "45548", "revid": "624", "url": "https://gl.wikipedia.org/wiki?curid=45548", "title": "Sausgamuwa I", "text": ""}
{"id": "45549", "revid": "624", "url": "https://gl.wikipedia.org/wiki?curid=45549", "title": "Sausgamuwa II", "text": ""}
{"id": "45563", "revid": "27155", "url": "https://gl.wikipedia.org/wiki?curid=45563", "title": "Pl\u00e1smido", "text": "Un pl\u00e1smido \u00e9 unha pequena mol\u00e9cula de ADN que se encontra nunha c\u00e9lula que est\u00e1 separada fisicamente do ADN cromos\u00f3mico e pode replicarse independentemente. Normalmente tr\u00e1tase de pequenas mol\u00e9culas de ADN circular bicatenario que se encontran en bacterias, pero \u00e1s veces est\u00e1n presentes tam\u00e9n en arqueas e eucariontes. Na natureza, os pl\u00e1smidos adoitan portar xenes que poden beneficiar a supervivencia do organismo, por exemplo danlles resistencia aos antibi\u00f3ticos. A\u00ednda que os cromosomas son grandes e conte\u00f1en toda a informaci\u00f3n xen\u00e9tica esencial para vivir en condici\u00f3ns normais, os pl\u00e1smidos xeralmente son moi pequenos e conte\u00f1en s\u00f3 xenes adicionais que poden ser \u00fatiles para o organismo en certas situaci\u00f3ns ou condici\u00f3ns particulares. Os pl\u00e1smidos artificiais util\u00edzanse amplamente como vectores en clonaci\u00f3n molecular, xa que serven para dirixir a replicaci\u00f3n de secuencias de ADN recombinante dentro dos organismos h\u00f3spedes. No laboratorio, os pl\u00e1smidos poden introducirse nunha c\u00e9lula polo mecanismo da transformaci\u00f3n.\nOs pl\u00e1smidos consid\u00e9ranse \"replic\u00f3ns\", unidades de ADN con capacidade de replicaci\u00f3n aut\u00f3noma dentro dun h\u00f3spede axeitado. Por\u00e9n, os pl\u00e1smidos, igual que os virus, non son xeralmente clasificados como seres vivos. Os pl\u00e1smidos transm\u00edtense desde unha bacteria a outra (incluso doutra especie) principalmente por conxugaci\u00f3n. Esta transferencia h\u00f3spede a h\u00f3spede dun material xen\u00e9tico \u00e9 un mecanismo de transferencia horizontal de xenes, e os pl\u00e1smidos son considerados parte do mobiloma. A diferenza dos virus (que encapsulan o seu material xen\u00e9tico nunha cuberta proteica protectora chamada c\u00e1pside), os pl\u00e1smidos son ADN \"espido\" e non codifican os xenes necesarios para encapsular o material xen\u00e9tico para transferilo as\u00ed a un novo h\u00f3spede. Por\u00e9n, algunhas clases de pl\u00e1smidos codifican os pili \"sexuais\" ou da conxugaci\u00f3n necearios para a s\u00faa propia transferencia. O tama\u00f1o do pl\u00e1smido var\u00eda de 1 a uns 200 kbp, e o n\u00famero de pl\u00e1smidos id\u00e9nticos nunha soa c\u00e9lula pode estar entre un e miles baixo certas circunstancias.\nAs relaci\u00f3ns entre microbios e o ADN do pl\u00e1smido non \u00e9 nin parasita nin mutualista, porque ambos os casos implicar\u00edan a presenza dunha especie independente nun estado prexudicial ou comensal co organismo h\u00f3spede. En vez diso, os pl\u00e1smidos proporcionan un mecanismo para a transferencia horizontal de xenes dentro dunha poboaci\u00f3n de microbios e proporcionan tipicamente unha vantaxe selectiva baixo un estado ambiental dado. Os pl\u00e1smidos poden portar xenes que proporcionan resistencia a antibi\u00f3ticos presentes de forma natural nun nicho ecol\u00f3xico competitivo, ou a prote\u00edna producida pode actuar como toxina en circunstancias similares, ou permitir que o organismo utilice un composto org\u00e1nico determinado que ser\u00eda vantaxoso cando escaseasen os nutrientes.\nHistoria.\nO termo \"pl\u00e1smido\" foi introducido en 1952 polo bi\u00f3logo molecular norteamericano Joshua Lederberg para referirse a \"calquera determinante hereditario extracromos\u00f3mico.\" O uso inicial do termo inclu\u00eda calquera material xen\u00e9tico que exista extracromosomicamente para polo menos parte do seu ciclo de replicaci\u00f3n, pero como esa descrici\u00f3n incl\u00fa\u00eda os virus bacterianos, a noci\u00f3n de pl\u00e1smido foi sendo refinada co tempo para comprender os elementos xen\u00e9ticos que se reproducen autonomamente.\nPosteriormente, en 1968, decidiuse que o termo pl\u00e1smido deber\u00eda adoptarse como termo para os elmentos xeneticos extracromos\u00f3micos, e para distinguilos dos virus, a definici\u00f3n foi restrinxida a elementos xen\u00e9ticos que existen exclusivamente ou predominantemente f\u00f3ra do cromosoma e poden replicarse autonomamente.\nPropiedades e caracter\u00edsticas.\nPara que os pl\u00e1smidos se repliquen independentemente dentro dunha c\u00e9lula, deben posu\u00edr un tramo de ADN que poida actuar como orixe de replicaci\u00f3n. A unidade autorreplicante, neste caso o pl\u00e1smido, ch\u00e1mase replic\u00f3n. Un replic\u00f3n bacteriano t\u00edpico pode consistir en varios elementos, como o xene para a prote\u00edna da iniciaci\u00f3n da replicaci\u00f3n espec\u00edfica do pl\u00e1smido (Rep), unidades repetidas chamadas iter\u00f3ns, caixas de DnaA e unha rexi\u00f3n adxacente rica en AT. Os pl\u00e1smidos m\u00e1is pequenos fan uso dos encimas replicativos do h\u00f3spede para facer copias de si mesmos, mentres que os pl\u00e1smidos m\u00e1is grandes poden portar xenes espec\u00edficos para a s\u00faa replicaci\u00f3n. Uns poucos tipos de pl\u00e1smidos poden tam\u00e9n inserirse no cromosoma do h\u00f3spede, e estes pl\u00e1smidos integrativos son \u00e1s veces denominados episomas en procariotas.\nOs pl\u00e1smidos case sempre levan polo menos un xene. Moitos dos xenes que levan os pl\u00e1smidos son beneficiosos para as c\u00e9lulas h\u00f3spedes, por exemplo: permiten que a c\u00e9lula h\u00f3spede sobreviva nun ambiente que doutro modo ser\u00eda letal ou restritivo para o crecemento. Alg\u00fans destes xenes codifican trazos para dar resistencia a antibi\u00f3ticos ou resistencia a metais pesados, mentres que outros poden producir factores de virulencia que permiten que unha bacteria colonice un h\u00f3spede e supere as s\u00faas defensas, ou te\u00f1en funci\u00f3ns metab\u00f3licas espec\u00edficas que permiten que a bacteria utilice un nutriente en particular, inclu\u00edndo a capacidade de degradar compostos org\u00e1nicos duradeiros ou t\u00f3xicos. Os pl\u00e1smidos poden tam\u00e9n proporcionar \u00e1s bacterias a capacidade de fixar nitr\u00f3xeno. Alg\u00fans pl\u00e1smidos, por\u00e9n, non te\u00f1en un efecto observable sobre o fenotipo da c\u00e9lula h\u00f3spede ou o seu beneficio para a c\u00e9lula h\u00f3spede non se pode determinar, e estes pl\u00e1smidos denom\u00ednanse pl\u00e1smidos cr\u00edpticos.\nOs pl\u00e1smidos que aparecen na natureza var\u00edan moito nas s\u00faas propiedades f\u00edsicas. O seu tama\u00f1o pode ir de minipl\u00e1smidos moi pequenos de menos de 1 quilopares de bases (Kbp), a megapl\u00e1smidos moi grandes de varios pares de megabases (Mbp). No extremo superior do rango de tama\u00f1os, pouca diferenza hai entre un megapl\u00e1smido e un minicromosoma. Os pl\u00e1smidos son xeralmente circulares, pero tam\u00e9n se co\u00f1ecen exemplos de pl\u00e1smidos lineares. Estes pl\u00e1smidos lineares requiren mecanismos especializados para replicar os seus extremos.\nOs pl\u00e1smidos poden estar presentes nunha c\u00e9lula individual en diverso n\u00famero, desde s\u00f3 un a varios centos. A cantidade normal de copias de pl\u00e1smidos que se poden encontrar nunha soa c\u00e9lula denom\u00ednase n\u00famero de copias e est\u00e1 determinado por como se regula a iniciaci\u00f3n da replicaci\u00f3n e o tama\u00f1o da mol\u00e9cula. Os pl\u00e1smidos m\u00e1is grandes adoitan ter un menor n\u00famero de copias. Os pl\u00e1smidos con baixo n\u00famero de copias que existen en s\u00f3 unha ou unhas poucas copias en cada bacteria est\u00e1n, durante a divisi\u00f3n celular, en perigo de perderse nunha das bacterias formadas. Ditos pl\u00e1smidos de copia \u00fanica te\u00f1en sistemas que intentan distribu\u00edr activamente unha copia a ambas as c\u00e9lulas fillas. Estes sistemas, entre os que est\u00e1n o sistema parABS e o sistema parMRC, denom\u00ednanse a mi\u00fado sistemas de partici\u00f3n ou funci\u00f3ns de partici\u00f3n dun pl\u00e1smido.\nClasificaci\u00f3ns e tipos.\nOs pl\u00e1smidos poden clasificarse de diversos xeitos. Poden clasificarse pola s\u00faa capacidade de favorecer a conxugaci\u00f3n en dous grandes grupos: pl\u00e1smidos conxugativos e non conxugativos. Os pl\u00e1smidos conxugativos conte\u00f1en un conxunto de xenes de transferencia ou \"tra\", que promoven a conxugaci\u00f3n sexual entre diferentes c\u00e9lulas. No complexo proceso da conxugaci\u00f3n bacteriana, os pl\u00e1smidos poden transferirse dunha bacteria a outra coa intervenci\u00f3n de pili sexuais codificados por alg\u00fans dos xenes \"tra\" (ver figura). Os pl\u00e1smidos non conxugativos non poden iniciar a conxugaci\u00f3n, polo que s\u00f3 poden ser transferidos coa axuda de pl\u00e1smidos conxugativos. Unha clase intermedia de pl\u00e1smidos son mobilizables e portan s\u00f3 un conxunto de xenes que c\u00f3mpren para a transferencia. Poden parasitar un pl\u00e1smido conxugativo, e s\u00f3 se transfiren a alta frecuencia na s\u00faa presenza.\nOs pl\u00e1smidos poden tam\u00e9n ser clasificados en grupos de incompatibilidade. Un microbio pode albergar diferentes tipos de pl\u00e1smidos, pero s\u00f3 poden existir nunha c\u00e9lula bacteriana pl\u00e1smidos de diferentes tipos se son compatibles. Se dous pl\u00e1smidos non son compatibles, un deles vaise perder rapidamente da c\u00e9lula. Diferentes pl\u00e1smidos poden, por tanto, ser asignados a distintos grupos de incompatibilidade dependendo de se poden coexistir na c\u00e9lula ou non. Os pl\u00e1smidos incompatibles (que pertencen ao mesmo grupo de incompatibilidade) normalmente comparten o mesmo tipo de mecanismos de replicaci\u00f3n ou partici\u00f3n e dese modo non poden estar xuntos nunha c\u00e9lula.\nOutra maneira de clasificar os pl\u00e1smidos \u00e9 pola s\u00faa funci\u00f3n. Con este criterio establ\u00e9cense cinco clases de pl\u00e1smidos:\nOs pl\u00e1smidos poden pertencer a m\u00e1is dun destes grupos funcionais.\nVectores.\nPoden utilizarse pl\u00e1smidos constru\u00eddos artificialmente como vectores en enxe\u00f1ar\u00eda xen\u00e9tica. Estes pl\u00e1smidos serven como ferramentas importantes en laboatorios de xen\u00e9tica e biotecnolox\u00eda, nos que se usan habitualmente para clonar e amplificar (facer moitas copias) ou expresar xenes determinados. Disponse comercialmente dunha gran variedade de pl\u00e1smidos para esas tarefas. O xene que vai ser replicado \u00e9 normalmente inserido nun pl\u00e1smido que tipicamente cont\u00e9n diversas caracter\u00edsticas axeitadas ao seu uso. Estes incl\u00faen un xene que confire resistencia a determinados antibi\u00f3ticos (a ampicilina \u00e9 o usado con m\u00e1is frecuencia para cepas bacterianas), unha orixe de replicaci\u00f3n para permitir que a bacteria replique o ADN do pl\u00e1smido, e un sitio axeitado para a clonaci\u00f3n (\u00e9 dicir, un sitio de clonaci\u00f3n m\u00faltiple). \nClonaci\u00f3n.\nOs pl\u00e1smidos son os vectores de clonaci\u00f3n bacteriana m\u00e1is comunmente utilizados. Estes vectores de clonaci\u00f3n conte\u00f1en un sitio que permite inserir os fragmentos de ADN, por exemplo un sitio de clonaci\u00f3n m\u00faltiple ou un polivinculador (\"polilinker \") que ten varios sitio de restrici\u00f3n comunmente usados ao cal se poden ligar os fragmentos de ADN. Unha vez que se insire o xene de interese, os pl\u00e1smidos son introducidos en bacterias por un proceso chamado transformaci\u00f3n. Estes pl\u00e1smidos conte\u00f1en un marcador seleccionable, xeralmente un xene de resistencia a antibi\u00f3ticos, que lle d\u00e1 \u00e1 bacteria a capacidade de sobrevivir e proliferar nun medio de crecemento selectivo que conte\u00f1a un determinado antibi\u00f3tico. As c\u00e9lulas despois da transformaci\u00f3n son expostas a un medio selectivo e s\u00f3 poden sobrevivir as c\u00e9lulas que conte\u00f1an os pl\u00e1smidos. Deste modo, os antibi\u00f3ticos act\u00faan como un filtro para seleccionar s\u00f3 as bacterias que conte\u00f1en o ADN do pl\u00e1smido. O vector pode tam\u00e9n conter outros xenes marcadores ou xenes reporteiros para facilitar a selecci\u00f3n de pl\u00e1smidos cunha inserci\u00f3n clonada. As bacterias que conte\u00f1en o pl\u00e1smido poden despois crecer en grandes cantidades, ser colleitadas e o pl\u00e1smido de interese pode ent\u00f3n illarse usando varios m\u00e9todos de preparaci\u00f3n de pl\u00e1smidos.\nUn vector de clonaci\u00f3n de pl\u00e1smidos util\u00edzase normalmente para clonar fragmentos de ADN de ata 15 kbp. Para clonar fragmentos m\u00e1is longos de ADN, util\u00edzanse o fago lambda con xenes lisox\u00e9nicos eliminados, un c\u00f3smido, un cromosoma artificial bacteriano ou un cromosoma artificial de l\u00e9vedo.\nProduci\u00f3n de prote\u00ednas.\nOutro importante uso dos pl\u00e1smidos \u00e9 para sintetizar unha prote\u00edna en grandes cantidades. Neste caso, cult\u00edvase a bacteria que cont\u00e9n un pl\u00e1smido que alberga o xene de interese. Igual que a bacteria produce a prote\u00edna que lle confire resistencia ao antibi\u00f3tico, pode tam\u00e9n ser inducida a producir grandes cantidades doutra prote\u00edna a partir do xene inserido. Isto \u00e9 un modo barato e doado de producir masivamente unha prote\u00edna que o xene codifica, por exemplo a insulina.\nTerapia x\u00e9nica.\nOs pl\u00e1smidos poden tam\u00e9n usarse para a transferencia de xenes en c\u00e9lulas humanas como tratamento potencial en terapia x\u00e9nica para que poidan expresar a prote\u00edna que falta nas c\u00e9lulas. Algunhas estratexias de terapia x\u00e9nica requiren a inserci\u00f3n de xenes terap\u00e9uticos en sitios diana cromos\u00f3micos preseleccionados do xenoma humano. Os vectores pl\u00e1asmidos son unha das moitas aproximaci\u00f3ns que se poden utilizar para ese prop\u00f3sito. As nucleases de dedo de zinc (ZFN) ofrecen un modo de causar unha rotura de dobre febra nun sitio espec\u00edfico do ADN do xenoma e causar a recombinaci\u00f3n hom\u00f3loga. Os pl\u00e1smidos que codifican ZFN poden axudar a entregar un xene terap\u00e9utico nun sitio espec\u00edfico, para que se evite o dano celular ou as mutaci\u00f3ns que poder\u00edan causar cancro ou unha resposta inmune.\nModelos de enfermidades.\nOs pl\u00e1smidos foron historicamente usados para modificar por enxe\u00f1ar\u00eda xen\u00e9tica c\u00e9lulas nai embrionarias de ratas para crear modelos de enfemidades xen\u00e9ticas en ratas. A eficiencia limitada das t\u00e9cnicas baseadas en pl\u00e1smidos descartaron o seu uso na creaci\u00f3n de modelos celulares humanos m\u00e1is exactos. Por\u00e9n, os desenvolvementos en t\u00e9cnicas de recombinaci\u00f3n en virus adeno-asocidos e as nucleases de dedo de zinc, permitiron a creaci\u00f3n dunha nova xeraci\u00f3n de modelos de enfermidades humanas isox\u00e9nicos.\nEpisomas.\nO termo episoma foi introducido por Fran\u00e7ois Jacob e \u00c9lie Wollman en 1958 para referirse ao material xen\u00e9tico extracromos\u00f3mico que pode replicarse autonomamente ou ser integrado no cromosoma. Por\u00e9n, desde a introduci\u00f3n do termo, o seu uso foi mudando a medida que \"pl\u00e1smido\" se converteu no temo preferido para o ADN extracromos\u00f3mico replicante aut\u00f3nomo. Nun simposio de 1968 en Londres alg\u00fans participantes suxeriron que o termo \"episoma\" fose abandonado, a\u00ednda que outros continuaron a usalo cun cambio no significado.\nHoxe alg\u00fans autores usan \"episoma\" no contexto dos procariotas para referirse a un pl\u00e1smido que pode integrarse no cromosoma. Os pl\u00e1smidos integrativos poden replicarse e manterse establemente nunha c\u00e9lula ao longo de moitas xeraci\u00f3ns, pero sempre nalgunha etapa existen como mol\u00e9culas de pl\u00e1smido independentes. No contexto dos eucariotas, o termo \"episomas\" util\u00edzase para significar unha mol\u00e9cula de ADN circular pechado extracromos\u00f3mico non integrado que pode replicarse no n\u00facleo. Os virus son os exemplos m\u00e1is com\u00fans disto, como os herpesvirus, adenovirus e poliomavirus, pero alg\u00fans son p\u00e1smidos. Outros exemplos incl\u00faen fragmentos cromos\u00f3micos aberrantes, como os cromosomas diminutos dobres, que se poden orixinar durante as amplificaci\u00f3ns artificiais de xenes ou en procesos patol\u00f3xicos (por exemplo, a transformaci\u00f3n das c\u00e9lulas cancerosas). Os episomas en eucariotas comp\u00f3rtanse de maneira similar aos pl\u00e1smidos de procariotas no sentido de que o ADN \u00e9 mantido establemente e replicado dentro da c\u00e9lula h\u00f3spede. Pode haber tam\u00e9n episomas virais citopl\u00e1smicos (como nas infecci\u00f3ns de poxvirus). Alg\u00fans episomas, como os herpesvirus, repl\u00edcanse polo mecanismo do c\u00edrculo rodante, similar ao dos virus bacteri\u00f3fagos. Outros repl\u00edcanse por un mecanismo de replicaci\u00f3n bidireccional (pl\u00e1smidos do \"tipo theta\"). En ambos os casos, os episomas permanecen fisicamente separados dos cromosomas da c\u00e9lula h\u00f3spede. Varios virus do cancro, como o virus de Epstein-Barr e herpesvirus asociados ao sarcoma de Kaposi, mant\u00e9\u00f1ense latentes, como episomas cromosomicamente diferenciados en c\u00e9lulas cancerosas, onde os virus expresan oncoxenes que promoven a proliferaci\u00f3n da c\u00e9lula cancerosa. En cancros, estes episomas repl\u00edcanse pasivamente xunto cos cromosomas do h\u00f3spede cando se divide a c\u00e9lula. Cando estes episomas virais inician a replicaci\u00f3n l\u00edtica para xerar m\u00faltiples part\u00edculas v\u00edricas, en xeral activan os mecanismos de defensa da inmunidade innata celular que matan a c\u00e9lula h\u00f3spede.\nMantemento dos pl\u00e1smidos.\nAlg\u00fans pl\u00e1smidos ou h\u00f3spedes microbianos incl\u00faen un sistema de adicci\u00f3n ou sistema de matanza postsegregacional (PSK), como o hok/sok sistema (matador do h\u00f3spede/suppresor da matanza) do pl\u00e1smido R1 en \"Escherichia coli\". Esta variante produce tanto un veleno de vida longa coma un ant\u00eddoto de vida curta. Na literatura describ\u00edronse varios tipos de sistemas de adicci\u00f3n de pl\u00e1smidos (toxina/ antitoxina, baseados no metabolismo, sistemas ORT) e us\u00e1ronse en aplicaci\u00f3ns biot\u00e9cnicas (fermentaci\u00f3n) ou biom\u00e9dicas (terapia de vacinas). As c\u00e9lulas fillas que rete\u00f1en unha copia dun pl\u00e1smido sobrevivir\u00e1n, mentres que a c\u00e9lula filla que non consegue herdar o pl\u00e1smido morre ou sofre dunha velocidade de crecemento reducida debido ao veleno de longa duraci\u00f3n da c\u00e9lula parental. Finalmente, a produtividade global poder\u00eda verse potenciada.\nA diferenza do anterior, virtualmente todos os pl\u00e1smidos usados biotecnoloxicamente (como pUC18, pBR322 e vectores derivados) non conte\u00f1en sistemas de adicci\u00f3n toxina-antitoxina e as\u00ed deben manterse baixo a presi\u00f3n de antibi\u00f3ticos para evitar a perda de pl\u00e1smidos.\nPl\u00e1smidos de l\u00e9vedos.\nOs l\u00e9vedos albergan de forma natural varios pl\u00e1smidos. Notables entre eles son os pl\u00e1smidos de 2\u00a0\u00b5m (pequenos pl\u00e1smidos circulares usados a mi\u00fado en enxe\u00f1ar\u00eda xen\u00e9tica de l\u00e9vedos) e os pl\u00e1smidos lineares pGKL de \"Kluyveromyces lactis\", que son responsables dos fenotipos matadores.\nOutros tipos de pl\u00e1smidos est\u00e1n a mi\u00fado relacionados con vectores de clonaci\u00f3n de l\u00e9vedos entre os que est\u00e1n:\nExtracci\u00f3n do ADN de pl\u00e1smidos.\nOs pl\u00e1smidos util\u00edzanse a mi\u00fado para purificar unha secuencia espec\u00edfica, xa que poden facilmente ser purificados do resto do xenoma. Para o seu uso como vectores e para a clonaci\u00f3n molecular, os pl\u00e1smidos adoitan ter que ser illados.\nHai varios m\u00e9todos de illar o ADN de pl\u00e1smidos das bacterias, cuxos arquetipos son o miniprep e o maxiprep/bulkprep. O primeiro pode usarse para descubrir rapidamente se o pl\u00e1smido \u00e9 correcto en calquera dos varios clons bacterianos. O rendemento \u00e9 unha pequena cantidade de ADN de pl\u00e1smidos impuro, o cal \u00e9 suficiente para a an\u00e1lise por dixesti\u00f3n de restrici\u00f3n e por algunhas t\u00e9cnicas de clonaci\u00f3n.\nNo \u00faltimo, cult\u00edvanse volumes moito maiores de suspensi\u00f3n bacteriana a partir do cal se pode realizar unha maxi-prep. En esencia, esta \u00e9 unha miniprep ampliada seguida dunha purificaci\u00f3n adicional. Isto ten como resultado cantidades relativamente grandes (varios centos de microgramos) de ADN de pl\u00e1smido moi puro.\nEn tempos recentes, cre\u00e1ronse moitos kits comerciais para realizar a extracci\u00f3n do pl\u00e1smido a varias escalas, purezas e niveis de automatizaci\u00f3n. Os servizos comerciais poden preparar ADN de pl\u00e1smido a prezos por debaixo de 300 d\u00f3lares o miligramo en cantidades de miligramos e de 15 d\u00f3lares o miligramo en cantidades de gramos (en 2007).\nConformaci\u00f3ns.\nO ADN de pl\u00e1smidos pode aparecer en cinco conformaci\u00f3ns posibles, as cales (para un tama\u00f1o dado) avanzan a diferentes velocidades no xel durante a electroforese. As conformaci\u00f3ns est\u00e1n listadas m\u00e1is abaixo segundo a s\u00faa velocidade electrofor\u00e9tica (velocidade para unha voltaxe determinada aplicada), de m\u00e1is lenta a m\u00e1is r\u00e1pida:\nA velocidade de migraci\u00f3n para pequenos fragmentos lineares \u00e9 directamente proporcional \u00e1 voltaxe aplicada a baixas voltaxes. A voltaxes maiores, os fragmentos m\u00e1is grandes migran a velocidades diferentes a\u00ednda que se incrementan constantemente. As\u00ed, a resoluci\u00f3n dun xel dimin\u00fae co incremento da voltaxe.\nA unha voltaxe baixa especificada, a velocidade de migraci\u00f3n de fragmentos de ADN lineares pequenos est\u00e1 en funci\u00f3n da s\u00faa lonxitude. Os fragmentos lineares m\u00e1is grandes (dunhas 20 kb) migran a unha certa velocidade fixa sen importar a s\u00faa lonxitude. Isto \u00e9 as\u00ed porque as mol\u00e9culas avanzan coa masa da mol\u00e9cla seguindo o extremo en cabeza a trav\u00e9s da matriz do xel. As dixesti\u00f3ns de restrici\u00f3n son utilizadas frecuentemente para analizar pl\u00e1smidos purificados. Estes encimas rompen especificamente o ADN en certas secuencias curtas. Os fragmentos lineares resultantes forman 'bandas' ao facer unha elecrroforese en xel. \u00c9 posible purificar certos fragmentos cortando as bandas e sac\u00e1ndoas do xel e disolvendo o xel para que se liberen os fragmentos de ADN.\nDebido \u00e1 s\u00faa conformaci\u00f3n apertada, o ADN sperenrolado migra m\u00e1is r\u00e1pido a trav\u00e9s do xel que o linear ou circular aberto.\nSoftware para bioinform\u00e1tica e dese\u00f1os.\nO uso de pl\u00e1smidos como t\u00e9cnica de biolox\u00eda molecular faise utilizando software de bioinform\u00e1tica. Estes programas rexistran a secuencia de ADN de vectores pl\u00e1smidos, axudan a predicir sitios de corte de encimas de restrici\u00f3n, e a planificar manipulaci\u00f3ns. Exemplos de paquetes de software que manexan mapas de pl\u00e1smidos son ApE, Clone Manager, GeneConstructionKit, Geneious, Genome Compiler, LabGenius, Lasergene, MacVector, pDraw32, Serial Cloner, VectorFriends, Vector NTI e WebDSV. Estes softwares axudan a conducir experimentos completos no computador (in silico) antes de facelo con experimentos en h\u00famido.\nColecci\u00f3ns de pl\u00e1smidos.\nAo longo dos anos cre\u00e1ronse moitos pl\u00e1smidos e os investigadores deposit\u00e1ronos en bases de datos de pl\u00e1smidos como as organizaci\u00f3ns sen \u00e1nimo de lucro Addgene e BCCM/LMBP. P\u00f3dense buscar e pedir pl\u00e1smidos desas bases de datos para continuar as investigaci\u00f3ns.\nOs investigadores cargaron tam\u00e9n secuencias de pl\u00e1smidos na base de datos do NCBI. Usando a base de datos do NCBI, poden buscarse secuencias de pl\u00e1smidos espec\u00edficos."}
{"id": "45566", "revid": "15490", "url": "https://gl.wikipedia.org/wiki?curid=45566", "title": "Eisenstadt", "text": "Eisenstadt (H\u00fangaro \"Kismarton\", Croata \"\u017deljezno\") \u00e9 unha cidade de Austria, capital do estado de Burgenland. Pos\u00fae unha poboaci\u00f3n de 12.000 habitantes (2006). Div\u00eddese en catro distritos:"}
{"id": "45567", "revid": "15490", "url": "https://gl.wikipedia.org/wiki?curid=45567", "title": "Klagenfurt", "text": "Klagenfurt am W\u00f6rthersee () \u00e9 a capital federal do estado de Carintia (alem\u00e1n: \"K\u00e4rnten\"), en Austria. A cidade ten unha poboaci\u00f3n aproximada duns 100,316 habitantes, dos que 1.700 son da Carintia eslovena."}
{"id": "45568", "revid": "15490", "url": "https://gl.wikipedia.org/wiki?curid=45568", "title": "St. P\u00f6lten", "text": "Sankt P\u00f6lten (tam\u00e9n co\u00f1ecida como \"St. P\u00f6lten\") \u00e9 a capital federal do Estado austr\u00edaco de Baixa Austria. Cunha poboaci\u00f3n de 49.121 habitantes (2001) \u00e9 a maior cidade da Baixa Austria. \nXeograf\u00eda.\nDivisi\u00f3ns da cidade.\nSankt P\u00f6lten nos seguintes subdistritos: Altmannsdorf, D\u00f6rfl at Ochsenburg, Eggendorf, Ganzendorf, Hafing, Harland, Hart, Kreisberg, Matzersdorf, M\u00fchlgang, Nadelbach, Oberradlberg, Oberwagram, Oberzwischenbrunn, Ochsenburg, Pengersdorf, Pottenbrunn, Pummersdorf, Ragelsdorf, Ratzersdorf at the Traisen, Reitzersdorf, Schwadorf, Spratzern, Sankt Georgen on the Steinfelde, Sankt P\u00f6lten, Stattersdorf, Steinfeld, Teufelhof, Unterradlberg, Unterwagram, Unterzwischenbrunn, Viehofen, V\u00f6ltendorf, Waitzendorf, Wasserburg, Weitern, Wetzersdorf, Windpassing, Witzendorf, Wolfenberg, W\u00f6rth e Zwerndorf."}
{"id": "45569", "revid": "1308", "url": "https://gl.wikipedia.org/wiki?curid=45569", "title": "Sankt P\u00f6lten", "text": ""}
{"id": "45572", "revid": "23204", "url": "https://gl.wikipedia.org/wiki?curid=45572", "title": "Linz", "text": "Linz (\"Checo: Linec\") \u00e9 a terceira cidade maior de Austria e capital federal do Estado austr\u00edaco de Alta Austria (\"Ober\u00f6sterreich\"). A cidade sit\u00faase no centro de Austria, a 30\u00a0km da fronteira Checa. A poboaci\u00f3n da cidade \u00e9 de 188.968 (2006), e 271.000 na \u00e1rea metropolitana.\nCidades irm\u00e1s.\nLinz est\u00e1 irmandada coas seguintes cidades:"}
{"id": "45577", "revid": "10599", "url": "https://gl.wikipedia.org/wiki?curid=45577", "title": "Avignon", "text": ""}
{"id": "45578", "revid": "15490", "url": "https://gl.wikipedia.org/wiki?curid=45578", "title": "Bregenz", "text": "Bregenz \u00e9 unha cidade austr\u00edaca, capital do estado federal de Vorarlberg \u00f3 oeste do pa\u00eds. A cidade fai fronteira con Su\u00edza e Alema\u00f1a, e est\u00e1 situada \u00e1 ribeira do lago Constanza.\nEst\u00e1 situada a unha altitude de 400 metros, ten unha poboaci\u00f3n de 29.806 habitantes (2018) e unha superficie de 29,51\u00a0km\u00b2. \u00c9 o centro pol\u00edtico, tur\u00edstico, industrial, administrativo e de servizos do estado de Vorarlberg."}
{"id": "45579", "revid": "624", "url": "https://gl.wikipedia.org/wiki?curid=45579", "title": "Diacr\u00edtico do alfabeto latino", "text": ""}
{"id": "45580", "revid": "5863", "url": "https://gl.wikipedia.org/wiki?curid=45580", "title": "Noalla, San Cibrao das Vi\u00f1as", "text": "San Salvador de Noalla \u00e9 unha parroquia do concello de San Cibrao das Vi\u00f1as. En 2011, segundo o IGE, ti\u00f1a 1198 habitantes (609 homes e 589 mulleres).\nPatrimonio hist\u00f3rico-art\u00edstico.\nExiste unha talla policromada do s\u00e9culo XVI de Santa Rita na igrexa nova de Noalla e un pazo lindando coa estrada N-525, as\u00ed como unha ponte, de orixe romana, sobre o r\u00edo Barba\u00f1a, afluente do Mi\u00f1o.\nPola parroquia discorre a V\u00eda da Prata do Cami\u00f1o de Santiago.\nFestas.\nO patr\u00f3n \u00e9 San Salvador, celebrado o 6 de agosto. Outras festas da parroquia son a Virxe dos Remedios, en Reboredo o 8 de setembro e Santa Rita, tam\u00e9n en Noalla, o 22 de maio."}
{"id": "45581", "revid": "98629", "url": "https://gl.wikipedia.org/wiki?curid=45581", "title": "Cloruro de hidr\u00f3xeno", "text": "O cloruro de hidr\u00f3xeno, tam\u00e9n co\u00f1ecido como HCl, \u00e9 un gas incoloro altamente corrosivo e t\u00f3xico que forma unha especie de fume branco en contacto coa humidade. Estes fumes est\u00e1n constitu\u00eddos por \u00e1cido clorh\u00eddrico, que se forma cando o cloruro de hidr\u00f3xeno se disolve en auga.\nO gas cloruro de hidr\u00f3xeno, as\u00ed como o \u00e1cido clorh\u00eddrico, son compostos qu\u00edmicos importantes na Qu\u00edmica, na ciencia en xeral, na tecnolox\u00eda e na industria.\nMoitas veces a denominaci\u00f3n de cloruro de hidr\u00f3xeno apl\u00edcase \u00f3 \u00e1cido clorh\u00eddrico e non especificamente \u00f3 composto gasoso.\nQu\u00edmica.\nA mol\u00e9cula de cloruro de hidr\u00f3xeno \u00e9 unha mol\u00e9cula diat\u00f3mica que consiste nun \u00e1tomo de hidr\u00f3xeno unido a un \u00e1tomo de cloro por un enlace covalente sinxelo. Posto que o \u00e1tomo de cloro \u00e9 moito m\u00e1is electronegativo que o \u00e1tomo de hidr\u00f3xeno o enlace entre estes \u00e1tomos presenta polaridade. A mol\u00e9cula \u00e9 un dipolo no que o \u00e1tomo de cloro acumula unha fracci\u00f3n de carga negativa, \u03b4-, e o \u00e1tomo de hidr\u00f3xeno acumula unha fracci\u00f3n de carga positiva, \u03b4+ . Esta polaridade posibilita a elevada solubilidade do cloruro de hidr\u00f3xeno en auga. Na auga pura dis\u00f3lvense ata 38 g/100 mL a\u00ednda que a baixa temperatura p\u00f3dense formar cristais de HCl\u2022H2O cun contido do 68% de HCl. A disoluci\u00f3n forma un aze\u00f3tropo cun contido do 20,2% de HCl en masa e un punto de ebulici\u00f3n de 108,6\u00a0\u00b0C.\nEn contacto coa auga ion\u00edzase inmediatamente formando o cati\u00f3n hidronio, H3O+, e o ani\u00f3n cloruro, Cl-.\nA disoluci\u00f3n resultante recibe o nome de \u00e1cido clorh\u00eddrico e \u00e9 un \u00e1cido forte. A constante de ionizaci\u00f3n do \u00e1cido correspondente \u00f3 clorh\u00eddrico, Ka, \u00e9 moi grande o que indica que o \u00e1cido clorh\u00eddrico dis\u00f3ciase en auga de maneira practicamente total.\nIncluso en ausencia de auga o cloruro de hidr\u00f3xeno pode actuar como \u00e1cido. Por exemplo o cloruro de hidr\u00f3xeno pode disolverse noutros disolventes como o metanol e as mol\u00e9culas protonadas resultantes, ou i\u00f3ns, act\u00faan como catalizadores \u00e1cidos en reacci\u00f3ns qu\u00edmicas que deben realizarse en condici\u00f3ns anhidras.\nDebido a s\u00faa natureza \u00e1cida, o cloruro de hidr\u00f3xeno \u00e9 un gas corrosivo, particularmente en presenza de humidade.\nEfectos na sa\u00fade.\nO cloruro de hidr\u00f3xeno forma o \u00e1cido clorh\u00eddrico, que resulta corrosivo por contacto cos tecidos corporais. A inhalaci\u00f3n dos fumes pode causar tose, respiraci\u00f3n arfante, inflamaci\u00f3n do nariz, da gorxa e das v\u00edas respiratorias superiores e, en casos m\u00e1is graves, edema pulmonar, fallo do sistema circulatorio e morte. O contacto coa pel pode causar enroxecemento, dor, e graves queimaduras. Nos ollos pode causar queimaduras graves e dano permanente nos mesmos.\nHistoria.\nOs alquimistas da Idade Media co\u00f1eceron o \u00e1cido clorh\u00eddrico (para eles \"alcohol do sal\" ou \"acido do sal\"), que emite vapores de cloruro de hidr\u00f3xeno, e que foi chamado \"aire marino \u00e1cido\".\nNo s\u00e9culo XVII Johann Rudolf Glauber empregou sal (cloruro de sodio) e \u00e1cido sulf\u00farico para a preparaci\u00f3n de sulfato de sodio, reacci\u00f3n na que se desprende cloruro de hidr\u00f3xeno gas.\nEn 1772, Carl Wilhelm Scheele tam\u00e9n levou a cabo esa reacci\u00f3n polo que \u00e9 igualmente \u00e9 considerado o seu descubridor. Joseph Priestley preparou cloruro de hidr\u00f3xeno puro en 1772, e en 1818 Humphry Davy demostr\u00f3u que estaba composto quimicamente por hidr\u00f3xeno e cloro.\nDurante a Revoluci\u00f3nn Industrial, a demanda de substancias alcalinas como a sosa incrementouse, o que deu lugar a que Nicolas Leblanc desenvolvera un novo proceso a escala industrial polo que convert\u00eda o sal, cloruro de sodio, en carbonato de sodio, (sosa), empregando para iso \u00e1cido sulf\u00farico, pedra calcaria e carb\u00f3n, dando cloruro de hidr\u00f3xeno como produto de refugallo. Unha lei de 1863 prohibiu as emisi\u00f3ns de HCl, polo que os fabricantes de sosa absorberon o HCl, por ent\u00f3n un produto in\u00fatil, en auga, producindo \u00e1cido clorh\u00eddrico a escala industrial. M\u00e1is tarde, desenvolveuse o proceso de Hargreaves, similar \u00f3 de Leblanc salvo que en vez de empregar \u00e1cido sulf\u00farico empregaba di\u00f3xido de xofre, auga e aire. A principio do s\u00e9culo XX o proceso de Leblanc foi substitu\u00eddo polo proceso de Solvay, que non produce HCl, pero para ent\u00f3n a utilidade e o uso do HCl estaban tan asentados que se continuou coa produci\u00f3n do mesmo por outros m\u00e9todos.\nAs aplicaci\u00f3ns hist\u00f3ricas do cloruro de hidr\u00f3xeno no s\u00e9culo XX incl\u00faen hidrocloraci\u00f3ns de alquinos para producir mon\u00f3meros clorados, como o cloropreno e o cloruro de vinilo, que se polimerizan posteriormente para producir policloropreno (neopreno) e pilicloruro de vinilo, PVC, respectivamente. Na produci\u00f3n do cloruro de vinilo, o acetileno, HC\u2261CH (C2H2) \u00e9 hidroclorado pola adici\u00f3n de HCl \u00f3 triplo enlace da mol\u00e9cula de HC\u2261CH, pasando o triplo enlace a dobre e convert\u00e9ndose en cloruro de vinilo, H2C=CHCl.\nO \"proceso do acetileno\", usado ata os anos 60 para facer cloropreno, comenza unindo d\u00faas mol\u00e9culas de acetileno, e incorporando a continuaci\u00f3n unha mol\u00e9cula de HCl \u00f3 triplo enlace, para dar lugar \u00f3 cloropreno:\nO \"proceso do acetileno\" foi substitu\u00eddo por un proceso que agrega Cl2 a un dos dobres enlaces do 1,3-butadieno para, a continuaci\u00f3n, eliminar HCl, co que se obt\u00e9n o cloropreno.\nProduci\u00f3n.\nA meirande parte do cloruro de hidr\u00f3xeno obtido a escala industrial dest\u00ednase \u00e1 produci\u00f3n do \u00e1cido clorh\u00eddrico. O m\u00e9todo de obtenci\u00f3n de HCl a partir de cloruro de sodio e do \u00e1cido sulf\u00farico tam\u00e9n se emprega a escala industrial.\nUnha maneira habitual de producir cloruro de hidr\u00f3xeno \u00e9 utilizando os chamados fornos de HCl, onde a reacci\u00f3n exot\u00e9rmica entre o cloro e o hidr\u00f3xeno d\u00e1 lugar \u00f3 HCl gas.\nEsta reacci\u00f3n pode ser usada para dar un produto de elevada pureza, v\u00e1lido para ser empregado na industria alimentaria.\nO cloruro de hidr\u00f3xeno pode producirse tam\u00e9n a partir de cloro e de compostos que conte\u00f1an hidr\u00f3xeno, como \u00e9 o caso dos hidrocarburos:\nA reacci\u00f3n posterior destas substancias cloradas con fluoruro de hidr\u00f3xeno d\u00e1 lugar a compostos fluorados e novo desprendemento de HCl:\nCando estas reacci\u00f3ns te\u00f1en lugar en condici\u00f3ns anhidras prod\u00facese HCl gas. Os produtos org\u00e1nicos resultantes incl\u00faen derivados clorados, derivados fluorados e clorofluorocarbonos, CFCs.\nS\u00edntese.\nUn desprendemento continuado e gradual de cloruro de hidr\u00f3xeno pode conseguirse agregando auga de xeito gradual a un exceso de certos compostos reactivos que conte\u00f1en cloro, como \u00e9 o caso dos cloruros de f\u00f3sforo, cloruros de tionilo (SOCl2) e cloruros de acilo. A adici\u00f3n de m\u00e1is auga absorber\u00eda o gas HCl formando \u00e1cido clorh\u00eddrico. Por exemplo, podemos facer gotear auga fr\u00eda sobre pentacloruro de f\u00f3sforo (PCl5) para dar HCl segundo a reacci\u00f3n: [4]\nCon auga quente a\u00ednda poder\u00edamos obter m\u00e1is HCl do PCl5 pois a hidr\u00f3lise chegar\u00eda ata o final obt\u00e9ndose \u00e1cido \"orto\"- fosf\u00f3rico.[4]\nA reacci\u00f3n da auga co tricloruro de f\u00f3sforo (PCl3) tam\u00e9n rende HCl.[4]\nA reacci\u00f3n do cloruro de tionilo con auga dar\u00eda di\u00f3xido de xofre, gas(SO2), e HCl.\nOutra maneira de sintetizar HCl gas \u00e9 usando un xerador como os que se describen deseguida.\nXerador de HCl.\nAs cantidades pequenas de HCl gas para uso no laboratorio poden producirse empregando un \"xerador de HCl\" usando diferentes procesos qu\u00edmicos:\nTipicamente o \u00e1cido clorh\u00eddrico ou o \u00e1cido sulf\u00farico d\u00e9ixanse caer, dende un funil, pinga a pinga nun frasco que cont\u00e9n o outro reactivo ou un desecante remexido mediante un axitador magn\u00e9tico. O HCl gas s\u00e9case fac\u00e9ndoo pasar a trav\u00e9s de \u00e1cido sulf\u00farico concentrado, que \u00e9 un poderoso deshidratante.\nAplicaci\u00f3ns.\nAs que seguen son algunhas das aplicaci\u00f3ns do gas cloruro de hidr\u00f3xeno:\nO cloruro de hidr\u00f3xeno, habitualmente, ven en bombonas que son vermellas e marr\u00f3ns ou grises cunha banda amarela."}
{"id": "45582", "revid": "56817", "url": "https://gl.wikipedia.org/wiki?curid=45582", "title": "Decapante", "text": "O decapante ou flux \u00e9 un material que ten por misi\u00f3n facilitar o proceso de soldadura de metais.\nAlg\u00fans dos materiais empregados como \"fluxes\" son o cloruro de amonio, o \u00e1cido clorh\u00eddrico, o cloruro de zinc e o cloruro de litio.\nNos procesos de soldadura o flux realiza principalmente d\u00faas funci\u00f3ns: remover o \u00f3xido das superficies que van a ser soldadas e facilitar a amalgamaci\u00f3n, co que mellora as caracter\u00edsticas de mollado da soldadura l\u00edquida."}
{"id": "45583", "revid": "56817", "url": "https://gl.wikipedia.org/wiki?curid=45583", "title": "Bandeira de Panam\u00e1", "text": "A bandeira de Panam\u00e1 consiste nun rect\u00e1ngulo dividido en catro cuarteis: o superior esquerdo \u00e9 unha estrela azul de cinco puntas sobre fondo branco; o superior dereito \u00e9 de cor vermella; o inferior esquerdo \u00e9 de cor azul, e o inferior dereito \u00e9 unha estrela vermella de cinco puntas sobre fondo branco. Representa aos partidos Liberal (a cor vermella) e Conservador (a cor azul). O branco simboliza a paz \u00e1 que chegaron ambos os dous partidos e as estrelas sinalan a rectitude e forza do pa\u00eds."}
{"id": "45588", "revid": "56817", "url": "https://gl.wikipedia.org/wiki?curid=45588", "title": "Transdanubia occidental", "text": "Transdanubia occidental \u00e9 unha rexi\u00f3n de Hungr\u00eda. \u00c9 parte da rexi\u00f3n de Transdanubia. A rexi\u00f3n incl\u00fae os condados de Zala, Vas, e Gy\u0151r-Moson-Sopron."}
{"id": "45596", "revid": "22570", "url": "https://gl.wikipedia.org/wiki?curid=45596", "title": "Transdanubia meridional", "text": "A Transdanubia Meridional \u00e9 unha rexi\u00f3n de Hungr\u00eda. Forma parte da rexi\u00f3n da Transdanubia. A Transdanubia meridional incl\u00faes os condados de Somogy, Tolna, e Baranya. A s\u00faa capital \u00e9 a cidade de P\u00e9cs."}
{"id": "45597", "revid": "22570", "url": "https://gl.wikipedia.org/wiki?curid=45597", "title": "Gran Chaira do Sur", "text": "A Gran chaira do sur \u00e9 unha rexi\u00f3n de Hungr\u00eda composta dos seguintes condados:"}
{"id": "45598", "revid": "22570", "url": "https://gl.wikipedia.org/wiki?curid=45598", "title": "Gran Chaira do Norte", "text": "A Gran chaira do norte \u00e9 unha rexi\u00f3n de Hungr\u00eda. Os condados de Hajd\u00fa-Bihar, J\u00e1sz-Nagykun-Szolnok, e Szabolcs-Szatm\u00e1r-Bereg forman parte da rexi\u00f3n."}
{"id": "45599", "revid": "22570", "url": "https://gl.wikipedia.org/wiki?curid=45599", "title": "Hungr\u00eda do norte", "text": "A Hungr\u00eda do norte \u00e9 o nome dunha rexi\u00f3n h\u00fangara na que se incl\u00faen os condados de Borsod-Aba\u00faj-Zempl\u00e9n, Heves e N\u00f3gr\u00e1d, e coloquialmente o condado de Szabolcs-Szatm\u00e1r-Bereg. A maior cidade da rexi\u00f3n \u00e9 Miskolc."}
{"id": "45600", "revid": "22570", "url": "https://gl.wikipedia.org/wiki?curid=45600", "title": "Transdanubia central", "text": "A Transdanubia central \u00e9 unha rexi\u00f3n de Hungr\u00eda formada polos condados de Fej\u00e9r, Kom\u00e1rom-Esztergom, e Veszpr\u00e9m."}
{"id": "45601", "revid": "22570", "url": "https://gl.wikipedia.org/wiki?curid=45601", "title": "Hungr\u00eda central", "text": "A Hungr\u00eda central \u00e9 unha rexi\u00f3n de Hungr\u00eda formada pola capital do pa\u00eds, Budapest e o condado de Pest."}
{"id": "45603", "revid": "56817", "url": "https://gl.wikipedia.org/wiki?curid=45603", "title": "Rexi\u00f3ns de Hungr\u00eda", "text": "As sete rexi\u00f3ns estat\u00edsticas de Hungr\u00eda foron creadas no ano 1999 coa lei 1999/XCII que modificaba \u00e1 1996/XXI. Ag\u00e1rdase que o novo sistema reemplace \u00f3s antigos 19 condados."}
{"id": "45604", "revid": "114", "url": "https://gl.wikipedia.org/wiki?curid=45604", "title": "Gran chaira do sur", "text": ""}
{"id": "45605", "revid": "114", "url": "https://gl.wikipedia.org/wiki?curid=45605", "title": "Gran chaira do norte", "text": ""}
{"id": "45607", "revid": "1000", "url": "https://gl.wikipedia.org/wiki?curid=45607", "title": "Macizo ourens\u00e1n", "text": ""}
{"id": "45616", "revid": "865", "url": "https://gl.wikipedia.org/wiki?curid=45616", "title": "Alice in Chains (album)", "text": ""}
{"id": "45619", "revid": "529", "url": "https://gl.wikipedia.org/wiki?curid=45619", "title": "Troyano", "text": ""}
{"id": "45620", "revid": "23204", "url": "https://gl.wikipedia.org/wiki?curid=45620", "title": "Linguas ugrofinesas", "text": "As linguas ugrofinesas \u00e9 un grupo de linguas dentro da familia das linguas ur\u00e1licas que excl\u00fae as linguas samoiedas. O seu status, anteriormente aceptado como subfamilia do ur\u00e1lico, bas\u00e9ase en criterios formulados no s\u00e9culo XIX e \u00e9 criticado por alg\u00fans ling\u00fcistas contempor\u00e1neos como Tapani Salminen e Ante Aikio como inexactos e enganosos. As tres linguas ur\u00e1licas m\u00e1is faladas, o h\u00fangaro, o fin\u00e9s e o estoniano, est\u00e1n inclu\u00eddas dentro das linguas ugrofinesas, a\u00ednda que as ra\u00edces ling\u00fc\u00edsticas com\u00fans a ambas as d\u00faas ramas da \u00e1rbore tradicional ugrofinesa (finop\u00e9rmicas e \u00fagricas) est\u00e1n distantes.\nO termo ugrofin\u00e9s, que orixinalmente se refer\u00eda a toda a familia, \u00fasase \u00e1s veces como sin\u00f3nimo do termo ur\u00e1lico, que incl\u00fae as linguas samoiedas, como ocorre habitualmente cando unha familia ling\u00fc\u00edstica se ampl\u00eda con m\u00e1is descubrimentos."}
{"id": "45621", "revid": "23204", "url": "https://gl.wikipedia.org/wiki?curid=45621", "title": "Demograf\u00eda de Suecia", "text": "Suecia ten unha das maiores esperanzas de vida do mundo. O 4 de agosto do ano 2004, a poboaci\u00f3n de Suecia pasou a barreira dos 9\u00a0000\u00a0000 mill\u00f3ns segundo o SCB. En febreiro do 2006, a poboaci\u00f3n era 9\u00a0060\u00a0430 mill\u00f3ns. O 86.7% da poboaci\u00f3n era de etnia Sueca.\nAs maiores comunidades de non-suecos est\u00e1n formadas polos Fineses os cales fan o 2% da poboaci\u00f3n. Outros importantes prove\u00f1en doutros pa\u00edses escandinavos , da antiga Iugoslavia, e do Oriente Medio. Outro importante grupo son os ind\u00edxenas saami que viven no norte de Suecia nunha comunidade de 17.000 persoas.\nHistoria demogr\u00e1fica.\nSuecia transformouse dunha naci\u00f3n de emigrantes \u00f3 acaba-la primeira guerra mundial a unha naci\u00f3n de inmigrantes o acaba-la segunda guerra mundial. Hoxe en d\u00eda o 12% dos habitantes naceu no estranxeiro, e 1/5 da poboaci\u00f3n son fillos ou netos de inmigrantes. Os maiores grupos ve\u00f1en de Finlandia, da antiga Iugoslavia, do Oriente Medio e doutros pa\u00edses n\u00f3rdicos nesa orde. Isto reflicte as intermigraci\u00f3ns entre os pa\u00edses N\u00f3rdicos.\nAs intervenci\u00f3ns Sovi\u00e9ticas contra a Revoluci\u00f3n H\u00fangara 1956 e a liberaci\u00f3n de Checoslovaquia en 1968 resultou na primeira chegada de refuxiados pol\u00edticos. Alg\u00fans americanos desertores da guerra de Guerra de Vietnam tam\u00e9n atoparon refuxio entre os Suecos, os cales estaban encontra do imperialismo feito pola Uni\u00f3n Sovi\u00e9tica e os Estados Unidos de Am\u00e9rica. Despois do golpe militar de 1973 en Chile, e as seguintes ditaduras de Chile e outros pa\u00edses suramericanos, os refuxiados pol\u00edticos cambiaron a imaxe da inmigraci\u00f3n en Suecia , inclu\u00eddos os refuxiados de Ir\u00e1n, Iraq e Palestina."}
{"id": "45622", "revid": "67948", "url": "https://gl.wikipedia.org/wiki?curid=45622", "title": "Liga ACB", "text": "A Liga ACB, co\u00f1ecida por motivos de patrocinio como Liga Endesa, \u00e9 a principal liga de baloncesto profesional de Espa\u00f1a. Administrada pola Asociaci\u00f3n de Clubs de Baloncesto (ACB), est\u00e1 composta por 18 equipos, dos cales os oito primeiros ao finalizar a tempada se clasifican para xogar os playoffs polo t\u00edtulo e os dous \u00faltimos descenden \u00e1 Liga LEB Oro, sendo substitu\u00eddos polo campi\u00f3n desta competici\u00f3n e o vencedor dunha rolda de playoffs.\nDesde a s\u00faa fundaci\u00f3n participaron na liga un total de 49 equipos. De todos os equipos participantes, sete conseguiron alzarse co t\u00edtulo de campi\u00f3ns, destacando o Real Madrid con 35 t\u00edtulos e o FC Barcelona con 18. O equipo madrile\u00f1o dominou o campionato cando este estaba organizado pola Federaci\u00f3n Espa\u00f1ola de Baloncesto (FEB) desde a d\u00e9cada de 1950 at\u00e9 a de 1970. Nos anos 1980, coa fundaci\u00f3n da ACB, o dominio repartiuse entre os madrile\u00f1os e os barceloneses, a\u00ednda que con outros campi\u00f3ns como o Baskonia, o Joventut, o Baloncesto M\u00e1laga, o B\u00e0squet Manresa e o Valencia Basket.\nA Liga ACB \u00e9 unha da competici\u00f3ns de deporte profesional en pavill\u00f3n, contando cunha asistencia media aos seus partidos durante a temporada 2018\u201319 de 6.236 espectadores. Isto sup\u00f3n que sexa a novena competici\u00f3n do mundo en asistencia en deportes cubertos e a cuarta liga profesional de baloncesto do mundo, tan s\u00f3 por detr\u00e1s da National Basketball Association (NBA), a EuroLeague e a Women's National Basketball Association (WNBA).\nHistoria.\nLiga Espa\u00f1ola de Baloncesto.\nA Primeira Divisi\u00f3n da \"Liga Espa\u00f1ola da EBA\", disputada entre 1957 e 1983, foi unha \"liga\" no sentido estrito da palabra. Non hab\u00eda play-off. Todos os participantes (cuxo n\u00famero foi aumentando cos anos) enfront\u00e1banse entre si de acordo ao calendario establecido por un sorteo a principio de tempada. Cando todos os equipos enfront\u00e1ronse ao resto, inici\u00e1base a \"segunda volta\". Os equipos volv\u00edanse a enfrontar entre eles, seguindo o mesmo orde do calendario, pero alterando o campo no que xogaban. Desta maneira, todos os equipos enfront\u00e1banse contra todos d\u00faas veces, e unha vez en cada campo.\nA vitoria val\u00eda dous puntos e o empate un punto (naquel tempo o regulamento do baloncesto contemplaba o empate a puntos). Ao finalizar a \"segunda volta\" conclu\u00eda a liga e o primeiro clasificado, o equipo que m\u00e1is puntos sumara, era proclamado campi\u00f3n, e ga\u00f1aba a posibilidade de participar na Copa de Europa de Baloncesto, organizada pola FIBA. Os equipos clasificados en segundo, terceiro e cuarto lugar eran convidados a disputar a Copa Kora\u0107, ag\u00e1s se alg\u00fan deles ga\u00f1ara a Copa do Rei de Baloncesto, nese caso era convidado a disputar a Recopa de Europa de Baloncesto. O tres \u00faltimos clasificados descend\u00edan \u00e1 \"Primeira Divisi\u00f3n B\" da liga e deixaban a s\u00faa praza ao tres primeiros clasificados desta, que ascend\u00edan de categor\u00eda. Durante as 27 tempadas que se disputou a liga, o Real Madrid foi o dominador absoluto da competici\u00f3n, ga\u00f1ando 22 das 27 edici\u00f3ns. Tan s\u00f3 en cinco ocasiones foi destronado, e sempre por equipos catal\u00e1ns: o FC Barcelona en tres ocasiones, e o Joventut Badalona en dous.\nLiga ACB.\nA Liga ACB Foi creada en 1983 como m\u00e1xima competici\u00f3n nacional, substitu\u00edndo \u00e1 Liga Espa\u00f1ola de Baloncesto disputada ata ent\u00f3n organizada pola Federaci\u00f3n Espa\u00f1ola de Baloncesto. Desde a s\u00faa fundaci\u00f3n o dominio repartiuse entre o Real Madrid e FC Barcelona, a\u00ednda que entraron en liza outros equipos que conseguiron facerse co t\u00edtulo de campi\u00f3ns: o Baskonia, o Joventut, o Baloncesto M\u00e1laga, o B\u00e0squet Manresa e o Valencia Basket. Actualmente, baixo o patrocinio de Endesa, a Liga ACB \u00e9 unha das competici\u00f3ns de baloncesto profesional m\u00e1is importantes do mundo, contando cunha asistencia media aos seus partidos durante a temporada 2016\u201317 de 6.456 espectadores. Isto sup\u00f3n que sexa a cuarta liga profesional neste aspecto, tan s\u00f3 por detr\u00e1s da National Basketball Association (NBA), a EuroLeague e a Women's National Basketball Association (WNBA).\nAo longo do tempo a liga recibiu diferents nomes:\nSistema de competici\u00f3n.\nA Liga ACB est\u00e1 formada por 18 equipos que compiten nunha primeira fase ou fase regular nunha Liga na que cada un enfr\u00f3ntase d\u00faas veces a todos os demais (unha vez como local e outra como visitante). Ao finalizar a primeira volta os oito primeiros clasificados disputan a Copa do Rei. P\u00f3dese dar o caso que o oitavo clasificado non a dispute xa que unha das prazas \u00e9 para un equipo ACB anfitri\u00f3n da cidade que organiza o torneo. Disp\u00fatase a partido \u00fanico (sete encontros: cuartos de final, semifinais e final) nunha mesma sede.\nAo final da fase regular, os oito primeiros clasificados enfr\u00f3ntanse nos play-offs, isto \u00e9, empar\u00e9llanse eses oito equipos de acordo coa s\u00faa clasificaci\u00f3n na fase regular e disputan unhas eliminatorias ao mellor de tres partidos (cinco na final). Os primeiros clasificados te\u00f1en vantaxe de campo e os emparellamentos fanse favorecendo a clasificaci\u00f3n previa, \u00e9 dicir o primeiro xoga co oitavo, o segundo co s\u00e9timo, o terceiro co sexto, e o cuarto co quinto. O ga\u00f1ador da final destas eliminatorias \u00e9 proclamado campi\u00f3n da Liga ACB. Os dous \u00faltimos clasificados descenden directamente \u00e1 Liga LEB.\nEquipos.\nOs seguintes son os equipos que compiten na temporada 2022\u221223 da Liga ACB.\nHistorial.\nEquipos.\nA seguinte t\u00e1boa amosa os rexitros de todos os equipos que te\u00f1en participado na Liga ACB desde a s\u00faa fundaci\u00f3n na temporada 1983-84. A t\u00e1boa non incl\u00fae rexistros de anteriores temporadas da Liga Espa\u00f1ola de Baloncesto. Os datos est\u00e1n actualizados at\u00e9 o comezo da temporada 2022-23.\nLiga ou situaci\u00f3n na temporada 2022-23:\nResultados.\nA Liga Nacional foi a primeira denominaci\u00f3n do campionato de primeira divisi\u00f3n de baloncesto. Das vinte e sete edici\u00f3ns da mesma, o Real Madrid sa\u00edu vencedor en vinte e d\u00faas ocasi\u00f3ns, sendo unicamente superado en cinco ocasi\u00f3ns, das cales catro foi subcampi\u00f3n. Os outros vencedores foron o Club de F\u00fatbol Barcelona de baloncesto con tres t\u00edtulos e o Club Joventut de Badalona con dous campionatos. Desde que a competici\u00f3n pasou a ser organizada pola Asociaci\u00f3n de Clubs de Baloncesto baixo a denominaci\u00f3n de Liga ACB, un total de sete equipos resultaron vencedores. Al\u00e9n do Real Madrid, o Barcelona e o Joventut, conseguiron vencer o Saski Baskonia, o B\u00e0squet Manresa, o Club Baloncesto M\u00e1laga e o Valencia Basket. A mellor xeira de t\u00edtulos logrouna o Real Madrid, quen conseguiu proclamarse campi\u00f3n en dez temporadas consecutivas entre 1967 e 1977.\nO xogador croata Velimir Perasovi\u0107 foi m\u00e1ximo anotador da liga en catro tempadas consecutivas co Baloncesto Fuenlabrada, al\u00e9n dunha vez anteriormente co Club Baloncesto Breog\u00e1n. Desde a temporada 1990\u221291 entr\u00e9gase o premio ao mellor xogador da final sendo Juan Carlos Navarro, con tres, o m\u00e1is galardoado. Un ano despois empezou a entregarse o premio ao mellor xogador da liga regular recaendo en tres ocasiones no estadounidense Darryl Middleton, por diante das d\u00faas ocasi\u00f3ns logradas por Arvydas Sabonis, Tanoka Beard e Luis Scola.\nPalmar\u00e9s.\nA ACB est\u00e1 oficialmente considerada como a continuaci\u00f3n da desaparecida Liga Nacional, polo que ambas competici\u00f3ns est\u00e1n consideradas na seguinte t\u00e1boa. En mtoda a historia da competici\u00f3n, s\u00f3 sete equipos diferentes conseguiron proclamarse campi\u00f3ns.\nL\u00edderes estat\u00edsticos.\nPuntos.\nA nacionalidade do xogador est\u00e1 referida \u00e1 selecci\u00f3n nacional \u00e1 que est\u00e1 afiliado. En letra grosa xogadores en activo. En dourado xogadores con m\u00e1is de 6\u00a0000 puntos, considerados pola ACB \"hist\u00f3ricos\". Os datos corresponden at\u00e9 o comezo da temporada 2022\u221223.\nRebotes.\nA nacionalidade do xogador est\u00e1 referida \u00e1 selecci\u00f3n nacional \u00e1 que est\u00e1 afiliado. En letra grosa xogadores en activo. En dourado xogadores con m\u00e1is de 2.500 rebotes, considerados pola ACB \"hist\u00f3ricos\". Os datos corresponden at\u00e9 o comezo da temporada 2022\u221223.\nAsistencias.\nA nacionalidade do xogador est\u00e1 referida \u00e1 selecci\u00f3n nacional \u00e1 que est\u00e1 afiliado. En letra grosa xogadores en activo. En dourado xogadores con m\u00e1is de 1\u00a0500 asistencias, considerados pola ACB \"hist\u00f3ricos\". Os datos corresponden at\u00e9 o comezo da temporada 2022\u221223."}
{"id": "45623", "revid": "1987", "url": "https://gl.wikipedia.org/wiki?curid=45623", "title": "Pasacond\u00eda, Cerqueda, Malpica de Berganti\u00f1os", "text": "Pasacond\u00eda \u00e9 un lugar da parroquia de Cerqueda no concello coru\u00f1\u00e9s de Malpica de Berganti\u00f1os na Comarca de Berganti\u00f1os. Xunto co lugar da Aldeola ti\u00f1a 182 habitantes no ano 2018 segundo datos do Instituto Nacional de Estad\u00edstica dos cales eran 86 homes e 96 mulleres.\nNome.\nHai varias lendas para explica-la orixe do nome, unha delas di que era un lugar encantado e que unha bruxa prohibiu que a xente atravesase o lugar de noite, xa que recibir\u00eda un maleficio ou incluso a morte.\nOutras explicaci\u00f3ns, m\u00e1is mundanas, afirman que Pasacond\u00eda debe o seu nome \u00f3 mal estado das corredoiras, xa que nun principio era unha zona de leiras e de agras, a\u00ednda que foron empezando a constru\u00edrse algunhas casas polos anos 20."}
{"id": "45624", "revid": "114", "url": "https://gl.wikipedia.org/wiki?curid=45624", "title": "Pasacondia", "text": ""}
{"id": "45625", "revid": "56817", "url": "https://gl.wikipedia.org/wiki?curid=45625", "title": "Lista de prefixos telef\u00f3nicos de Espa\u00f1a", "text": "Esta \u00e9 unha lista dos prefixos telef\u00f3nicos de Espa\u00f1a ordenados por comunidades aut\u00f3nomas e provincias."}
{"id": "45626", "revid": "23204", "url": "https://gl.wikipedia.org/wiki?curid=45626", "title": "136", "text": ""}
{"id": "45628", "revid": "23204", "url": "https://gl.wikipedia.org/wiki?curid=45628", "title": "Jos\u00e9 Santiago Crespo Pozo", "text": "Jos\u00e9 Santiago Crespo Pozo, nado en Redondela o 8 de xullo de 1909 e finado en Xunqueira de Amb\u00eda o 10 de novembro de 1978, foi un frade mercedario e escritor galego.\nTraxectoria.\nFillo de Maximino Crespo Rivas. Fixo os seus primeiros estudos en Vigo en colexios dos xesu\u00edtas e salesianos. Ingresou despois no convento da Merc\u00e9 de Sarria, no que emitiu os votos en 1926. Pasou de a\u00ed ao mosteiro de San Xo\u00e1n de Poio, para completar estudos de Filosof\u00eda e Teolox\u00eda. Profesou a orde sacerdotal en 1931. Dentro da orde mercedaria ostentou postos directivos diversos, tanto en Espa\u00f1a como en Am\u00e9rica Latina. Durante a guerra civil foi voluntario nas tropas dos sublevados.\nFoi membro correspondente de diversas instituci\u00f3ns culturais, como a Real Academia Galega e a Real Academia da Historia. Da s\u00faa obra escrita caber\u00eda destacar os seus estudos de Her\u00e1ldica, Xenealox\u00eda e Lexicograf\u00eda."}
{"id": "45629", "revid": "7596", "url": "https://gl.wikipedia.org/wiki?curid=45629", "title": "Sacho", "text": "Un sacho, chamado tam\u00e9n aixada, laia, sacha ou leg\u00f3n, \u00e9 unha ferramenta agr\u00edcola consistente nunha peza de metal, ferro polo xeral, en forma de pa aguzada por un lado e unida a un mango perpendicular, e que se utiliza para cavar ou remexer a terra. A s\u00faa forma e tama\u00f1o var\u00eda en funci\u00f3n da zona do pa\u00eds na que nos situemos."}
{"id": "45631", "revid": "98629", "url": "https://gl.wikipedia.org/wiki?curid=45631", "title": "Linguas sem\u00edticas", "text": "As linguas sem\u00edticas son unha familia da macrofamilia de linguas afroasi\u00e1ticas. Desenvolv\u00e9ronse sobre todo por Oriente Pr\u00f3ximo e o norte e leste de \u00c1frica. Toman o seu nome do personaxe b\u00edblico Sem, cuxos descendentes ser\u00edan, segundo a tradici\u00f3n, os pobos semitas.\nAs linguas sem\u00edticas m\u00e1is faladas no presente son o \u00e1rabe, o amh\u00e1rico, o hebreo e o tigri\u00f1a. A protolingua ou grupo de dialectos estreitamente ligados que ter\u00eda dado lugar \u00e1s linguas sem\u00edticas co\u00f1\u00e9cese como protosem\u00edtico.\nHistoria.\nDa familia sem\u00edtica temos rexistros escritos ininterrompidos a partir do -2500 ata o presente, o que fai dela a mellor testemu\u00f1ada historicamente. Comp\u00e1rense os 4500 anos de rexistros de linguas sem\u00edticas cos algo m\u00e1is de 3500 anos de textos en linguas chinesas, os 3400 anos de textos gregos ou os 3200 anos que median entre as primeiras inscrici\u00f3ns en exipcio antigo e os \u00faltimos textos en copto). Os primeiros textos sem\u00edticos co\u00f1ecidos est\u00e1n escritos en acadio (ca. -2500, - -1600), ebla\u00edta (ca. -2400), ugar\u00edtico (ca. -1400 - ca. -1185), linguas cananeas (ca. -1200), hebreo antigo (ca. -1100 \u2013 -250), fenicio-p\u00fanico (ca. -1000 \u2013 -200) e arameo antigo (-900 \u2013 -250). \nA\u00ednda que desco\u00f1ecemos desde cando hai pobos semitas en Oriente Medio, evidencias indirectas suxiren que pobos semitas chegaron desde \u00c1frica, a trav\u00e9s de Exipto, sobre o -4500 (a\u00ednda que a data \u00e9 moi insegura).\nClasificaci\u00f3n.\nAs linguas sem\u00edticas adoitan dividirse en tres grandes grupos: orientais (Mesopotamia), occidentais ou nor-occidentais (Oriente Pr\u00f3ximo) e meridionais ou suroccidentais (Pen\u00ednsula Ar\u00e1biga e Corno de \u00c1frica).\nLinguas sem\u00edticas orientais.\nTodas as linguas sem\u00edticas do grupo oriental est\u00e1n actualmente extinguidas. A esta rama pertence a lingua sem\u00edtica m\u00e1is antiga co\u00f1ecida, o acadio, que se falaba en zonas do actual Iraq. As m\u00e1is antigas inscrici\u00f3ns en acadio datan da primeira metade do terceiro milenio antes da nosa era, e utilizan a escritura cuneiforme, tomada dos sumerios. Sobre o -2000, o acadio fragmentouse en d\u00faas linguas diferentes: o babilonio, falado no sur de Mesopotamia, e o asirio, falado no norte.\nDisc\u00fatese se o ebla\u00edta, lingua falada na cidade de Ebla, en Siria, no terceiro milenio antes da nosa era, descuberta a mediados do s\u00e9culo XX, pertence a este grupo ou ao das linguas occidentais, posto que parece ter similitudes con ambas ramas.\nLinguas sem\u00edticas occidentais (ou nordoccidentais).\nA maior parte destas linguas est\u00e1n tam\u00e9n extinguidas. Sobreviven unicamente d\u00faas: o hebreo e o arameo.\nAs linguas sem\u00edticas occidentais co\u00f1ecidas son:\nLinguas sem\u00edticas meridionais (ou sudoccidentais).\nO grupo de linguas sem\u00edticas meridionais incl\u00fae as linguas sudar\u00e1bigas, o \u00e1rabe e as linguas eti\u00f3picas.\nA lingua \u00e1rabe.\nO \u00e1rabe \u00e9, con moito, a lingua sem\u00edtica m\u00e1is falada. Calc\u00falase que ten ao redor de 200 mill\u00f3ns de falantes. Os primeiros textos co\u00f1ecidos en \u00e1rabe datan do s\u00e9culo IV. A r\u00e1pida expansi\u00f3n do islam a partir do s\u00e9culo VII levou aparellada a difusi\u00f3n da lingua \u00e1rabe por unha zona moi extensa, que vai a partir da costa atl\u00e1ntica de \u00c1frica ata Mesopotamia. Co tempo, a lingua foise fragmentando en dialectos locais, se ben o \u00e1rabe cl\u00e1sico se mantivo como lingua escrita e, na actualidade, empr\u00e9gase nos medios de comunicaci\u00f3n de masas. Os diferentes dialectos vern\u00e1culos (Iraq, Siria, L\u00edbano, Exipto, Magreb) que constit\u00faen o \u00e1rabe difiren bastante do \u00e1rabe cl\u00e1sico -tanto como o italiano do lat\u00edn, d\u00edxose a mi\u00fado-, e, en moitos casos, non son intelix\u00edbeis entre si.\nAs linguas eti\u00f3picas.\nAs linguas eti\u00f3picas div\u00eddense en eti\u00f3picas setentrionais e eti\u00f3picas meridionais.\nCaracter\u00edsticas gramaticais com\u00fans.\nFonolox\u00eda.\nAs linguas sem\u00edticas evolucionaron dunha lingua, o protosem\u00edtico, que ti\u00f1a tres vocais breves e tres vocais longas. Ademais a maior\u00eda de linguas sem\u00edticas pos\u00faen fricativas faringais e oclusiva glotal. Ademais a maior\u00eda no sistema de consoantes adoita existir unha oposici\u00f3n tripartita: xorda, sonora e \"enf\u00e1tica\" (onde a realizaci\u00f3n desta \u00faltima var\u00eda entre a faringalizaci\u00f3n, a velarizaci\u00f3n ou a coarticulaci\u00f3n glotal).\nMorfolox\u00eda.\nOs lexemas das palabras adoitan estar constitu\u00eddos por esqueletos conson\u00e1nticos, tendo o esquema voc\u00e1lico entre as consoantes informaci\u00f3n gramatical. Entre as ra\u00edces conson\u00e1nticas ou lexemas a gran maior\u00eda son de tres consoantes. Te\u00f1en un sistema de infixos moi desenvolvido (os patr\u00f3ns voc\u00e1licos son unha forma de infixaci\u00f3n de feito)."}
{"id": "45632", "revid": "624", "url": "https://gl.wikipedia.org/wiki?curid=45632", "title": "Sionistas", "text": ""}
{"id": "45633", "revid": "624", "url": "https://gl.wikipedia.org/wiki?curid=45633", "title": "Lingua sem\u00edtica", "text": ""}
{"id": "45634", "revid": "624", "url": "https://gl.wikipedia.org/wiki?curid=45634", "title": "Am\u00e1rico", "text": ""}
{"id": "45635", "revid": "15490", "url": "https://gl.wikipedia.org/wiki?curid=45635", "title": "Tratado de San Stefano", "text": "O tratado de San Stefano foi un acordo imposto por Rusia ao Imperio Otom\u00e1n o 3 de marzo de 1878 trala s\u00faa vitoria na guerra ruso-turca de 1877-1878.\nCircunstancias.\nAsinouse en San Stefano (grego: \"Ayastefanos\", actualmente Ye\u015filk\u00f6y), poboaci\u00f3n situada ao oeste de Istambul, polo Conde Nicholas Pavlovich Ignatiev e Alexander Nelidov por parte do Imperio Ruso e o Ministro de Asuntos Exteriores Safvet Pasha e o embaixador en Alema\u00f1a Sadullah Bey por parte do Imperio Otom\u00e1n. O 3 de marzo, d\u00eda en que se asinou o Tratado de San Stefano, \u00e9 o d\u00eda nacional de Bulgaria.\nAntecedentes.\nEn 1859 Serbia rebelouse contra os turcos, rebeli\u00f3n seguida pouco despois por Montenegro (que chegou a declararse independente), Bosnia e Hercegovina (que se uniron a Serbia). En 1876 a insurrecci\u00f3n prop\u00e1gase tam\u00e9n a Bulgaria. A severa represi\u00f3n levada a cabo polos turcos, provocou que o Tsar Alexandre III de Rusia aliado con Roman\u00eda declarase a guerra aos turcos. O ex\u00e9rcito turco foi derrotado e obrigado a asinar a rendici\u00f3n neste tratado de San Stefano.\nConsecuencias.\nO tratado reorganizaba as antigas posesi\u00f3ns balc\u00e1nicas do Imperio Otom\u00e1n. A disposici\u00f3n m\u00e1is importante deste tratado foi o reco\u00f1ecemento da independencia de Bulgaria que absorbeu a maior parte de Macedonia o que permitiulle estenderse desde o mar Exeo ao mar Negro.\nTam\u00e9n se reco\u00f1eceu a independencia de Serbia, de Montenegro e de Roman\u00eda. Roman\u00eda ced\u00eda Besarabia a Rusia e obti\u00f1a a cambio Dobruxa. Bosnia e Hercegovina pasaba a ser aut\u00f3noma. Rusia consegu\u00eda territorios do Imperio Otom\u00e1n e o Sult\u00e1n garant\u00eda a seguridade dos seus s\u00fabditos cristi\u00e1ns.\nO Reino Unido e o Imperio Austroh\u00fangaro opux\u00e9ronse a este tratado que daba \u00e1s ao nacionalismo eslavo ao temer que Bulgaria se convertese nun sat\u00e9lite de Rusia e nunha ameaza para o Imperio Otom\u00e1n.\nO tratado modificouse catro meses m\u00e1is tarde, o 13 de xullo de 1878, tralo Congreso de Berl\u00edn, no tratado de Berl\u00edn."}
{"id": "45637", "revid": "75439", "url": "https://gl.wikipedia.org/wiki?curid=45637", "title": "Bildungsroman", "text": "O termo alem\u00e1n Bildungsroman, traducido ao franc\u00e9s como \"novela forma ou de aprendizaxe\" e ao ingl\u00e9s como \"novela de formaci\u00f3n\", fai referencia \u00e1s novelas de autoformaci\u00f3n nas que se amosa o desenvolvemento f\u00edsico, moral, psicol\u00f3xico ou social dun personaxe, xeralmente da infancia \u00e1 madurez.\nO termo foi creado en 1819 polo fil\u00f3logo Karl Morgenstern, e m\u00e1is tarde recuperado por Wilhelm Dilthey, quen o lexitimou en 1870 e o popularizou en 1905.\nHistoria do x\u00e9nero.\nMalia existiren trazos de \"bildungsroman\" nas obras cl\u00e1sicas medievais, p\u00f3dese situar no Renacemento o nacemento embrionario deste tipo de novela, especialmente no x\u00e9nero picaresco. As\u00ed, no \"Lazarillo de Tormes\" am\u00f3sase un proceso polo que o protagonista, L\u00e1zaro, aprende a defenderse da vida ao servizo de moitos amos.\nPor\u00e9n, adoita situarse no s\u00e9culo XIX, coa novela \"Os anos de aprendizaxe de Wilhelm Meister\" de Goethe (1796), o inicio do seu x\u00e9nero como tal. Moitas das grandes novelas do s\u00e9culo XIX e XX, sen ser estritamente \"bildungsroman\", comparten algunha das s\u00faas caracter\u00edsticas.\nAs\u00ed, Proust en \"\u00c1 busca do tempo perdido\" (1913-1927) narra o proceso de aprendizaxe do protagonista, Marcel; o mesmo acontece co personaxe de Stephen Dedalus en \"Retrato do artista cando novo\" de James Joyce (1916), ou na obra \"A monta\u00f1a m\u00e1xica\" de Thomas Mann (1924). \"Unterm Rad\", de Hermann Hesse (1906) \u00e9 unha \"bildungsroman\" no sentido m\u00e1is estrito.\nMalia que a novela de aprendizaxe semella perder peso desde a segunda metade do s\u00e9culo XX, moitos dos seus elementos a\u00ednda perviven en novelas coma \"O vix\u00eda no centeo\", de J. D. Salinger (1951) ou en numerosas pel\u00edculas.\nUn exemplo de \"bildungsroman\" ou novela de autoformaci\u00f3n na literatura galega \u00e9 \"Arredor de si\" de Ram\u00f3n Otero Pedrayo (1930), na que Adri\u00e1n Solovio evoluciona cara ao galeguismo."}
{"id": "45639", "revid": "56817", "url": "https://gl.wikipedia.org/wiki?curid=45639", "title": "Lull", "text": "Lull \u00e9 un EP de catro canci\u00f3ns da banda de rock alternativo estadounidense The Smashing Pumpkins, editado o 5 de novembro de 1991 a trav\u00e9s do selo Virgin Records."}
{"id": "45640", "revid": "197", "url": "https://gl.wikipedia.org/wiki?curid=45640", "title": "Hebrea", "text": ""}
{"id": "45641", "revid": "23204", "url": "https://gl.wikipedia.org/wiki?curid=45641", "title": "Anschluss", "text": "Anschluss \u00e9 unha palabra alem\u00e1 que, nun contexto pol\u00edtico, significa \u00abuni\u00f3n\u00bb, \u00abreuni\u00f3n\u00bb ou \u00abanexi\u00f3n\u00bb. Foi usada para referirse \u00e1 fusi\u00f3n de Austria e a Alema\u00f1a nazi nunha soa naci\u00f3n, o 12 de marzo de 1938 como unha provincia do Terceiro Reich, pasando de \"\u00d6sterreich\" a \"Ostmark\" (\u00abMarca do Leste\u00bb). Esta situaci\u00f3n durou ata o 5 de maio de 1945, cando os Aliados ocuparon a provincia alem\u00e1 de Ostmark. O goberno militar aliado terminou en 1955, cando se constitu\u00edu o novo Estado de Austria.\nOs sucesos do 12 de marzo de 1938 enm\u00e1rcanse nos anhelos expansionistas de Adolf Hitler para Alema\u00f1a. Foron precedidos pola devoluci\u00f3n do Sarre en 1935, tralo plebiscito que puxo fin ao control da Sociedade de Naci\u00f3ns que o Tratado de Versalles encomendoulle por un per\u00edodo de quince anos a Francia; e seguidos pola crise dos Sudetes, a ocupaci\u00f3n do resto de Checoslovaquia tralos acordos de M\u00fanic, e a invasi\u00f3n de Polonia que, finalmente, supuxo o detonante da segunda guerra mundial.\nAntecedentes.\nA idea de uni\u00f3n con Alema\u00f1a xurdira no s\u00e9culo XIX e rexurdira trala primeira guerra mundial, malia que os tratados de paz o prohib\u00edan. A estabilizaci\u00f3n econ\u00f3mica dos anos vinte diminu\u00edu o atractivo da uni\u00f3n dos dous pa\u00edses. A Gran Depresi\u00f3n, con todo, volveu presentar o \"anschluss\" como unha posible soluci\u00f3n \u00e1 crise. O intento de uni\u00f3n aduaneira, emporiso, fracasou.\nO Anschluss foi precedido por un per\u00edodo de crecente presi\u00f3n pol\u00edtica sobre Austria, exercida por Alema\u00f1a, esixindo a legalizaci\u00f3n do partido nazi e, m\u00e1is adiante, a s\u00faa participaci\u00f3n no goberno. O 13 de setembro de 1931, a milicia dos socialcristianos intentou en balde tomar o poder polas armas.\nMalia ser o partido m\u00e1is votado nas elecci\u00f3ns de abril de 1932, os nazis non obtiveron a maior\u00eda absoluta, polo que pasaron \u00e1 oposici\u00f3n. Os nazis austr\u00edacos lanz\u00e1ronse a unha estratexia de tensi\u00f3n e recorreron ao terrorismo. O chanceler socialcristiano Engelbert Dollfuss decidiu en 1933 gobernar por decreto, disolver o Parlamento, o partido comunista, o partido nacionalsocialista e a poderosa milicia socialdem\u00f3crata, a \"Schutzbund\". O seu r\u00e9xime adquiriu un ton fascista con preferencia cara aos modelos adoptados previamente por Benito Mussolini e baseado no catolicismo tradicional, polo cal recibiu o nome de \"austrofascismo\". Dollfuss reprimiu aos socialdem\u00f3cratas que desexaban salvar a democracia, xa f\u00f3ra pola man de Dollfuss ou pola dos nazis.\nA dura represi\u00f3n da polic\u00eda tras unha insurrecci\u00f3n socialista en Linz en febreiro de 1934 causou entre 1000 e 2000 mortos. Os socialdem\u00f3cratas se exiliaron. Namentres, os nazis austr\u00edacos reforz\u00e1ronse e organizado, esixindo un fascismo m\u00e1is xerm\u00e1nico e subordinado a Alema\u00f1a. No seu af\u00e1n de tomar o poder lanzaron unha errada revolta e asasinaron o chanceler Dollfuss o 25 de xullo de 1934 no edificio do goberno en Viena, pero o seu golpe de Estado fracasou. O Ex\u00e9rcito austr\u00edaco non se uniu \u00e1 rebeli\u00f3n, mentres que os seguidores austrofascistas de Dollfuss lograron illar e reducir \u00e1s bandas de nazis armados que intentaron organizarse.\nHitler tivo co\u00f1ecemento de que a vi\u00fava e os fillos do asasinado Dollfuss ach\u00e1banse nese momento como h\u00f3spedes do ditador italiano Benito Mussolini. Precisamente, cando Mussolini soubo o acontecido a Dollfuss en Viena, o 26 de xullo ordenou mobilizar tropas italianas na fronteira alpina con Austria, ameazando con intervir militarmente para soster aos sucesores de Dollfuss en caso necesario. Hitler non contaba ent\u00f3n coa Wehrmacht en toda a s\u00faa forza nin baixo control total do nazismo, e a\u00ednda nese caso tampouco desexaba un conflito cun r\u00e9xime ideoloxicamente tan pr\u00f3ximo como a Italia fascista, polo cal abst\u00edvose de enviar tropas para apoiar aos nazis austr\u00edacos.\nA anexi\u00f3n.\nConvocatoria do plebiscito.\nDesexoso de evitar unha perda paulatina do poder e esperando poder solicitar a axuda europea contra Alema\u00f1a, o chanceler decidiu o 1 de marzo levar a cabo un plebiscito o domingo 13. A pregunta non inclu\u00eda a aceptaci\u00f3n da anexi\u00f3n alem\u00e1, sen\u00f3n que se limitaba a solicitar o apoio do votante ao mantemento dunha \u00abAustria unida, cristi\u00e1, social, independente, alem\u00e1 e libre\u00bb. Os preparativos comezaron en segredo o d\u00eda 5 de marzo e Von Schuschnigg comunicou o plan a Seyss-Inquart o 8, encarec\u00e9ndolle que non o divulgase ata o d\u00eda seguinte, cando ti\u00f1a pensado anuncialo oficialmente. A\u00ednda que Seyss-Inquart mantivo a s\u00faa promesa, nacionalsocialistas austr\u00edacos que traballaban na Administraci\u00f3n estatal decat\u00e1ronse do plan e comunic\u00e1rono a Berl\u00edn.\nForzado polos feitos, Von Schuschnigg anunciou un referendo o m\u00e9rcores 9 de marzo de 1938 para determinar a independencia ou a uni\u00f3n con Alema\u00f1a, para as\u00ed beneficiarse da lexitimidade popular e mostrar as intenci\u00f3ns expansionistas de Hitler. Respecto ao referendo, Schuschnigg, de acordo co presidente Miklas, fixou en 24 anos a idade m\u00ednima para votar, evitando a participaci\u00f3n masiva de mozas desempreagdos que constitu\u00edan a maior reserva de militantes nazis de Austria. A data da consulta popular ser\u00eda o domingo 13 de marzo. Cando Hitler decatouse das intenci\u00f3ns de Schuschnigg entrou en furia e ordenou aos nazis austr\u00edacos pasar \u00e1 acci\u00f3n para evitar que se celebre tal referendo. Mentres que en Austria, a noite do 9 de marzo, os nacionalsocialistas esixiron que se abrogara o artigo 88 do Tratado de Saint-Germain-en-Laye que imped\u00eda a uni\u00f3n con Alema\u00f1a para permitir a votaci\u00f3n, Hitler enviaba a un representante persoal para evitar o plebiscito se non inclu\u00eda claramente a opci\u00f3n da anexi\u00f3n con Alema\u00f1a. Non se puxo en marcha acci\u00f3n violenta algunha, en espera de que o novo ministro de Asuntos Exteriores, Ribbentrop, que se achaba en Gran Breta\u00f1a, informase sobre a actitude desta a unha eventual intervenci\u00f3n alem\u00e1 no pa\u00eds veci\u00f1o. O 10 chegou a confirmaci\u00f3n de que, se o conflito limit\u00e1base \u00e1s d\u00faas naci\u00f3ns, o Reino Unido non intervir\u00eda en favor dos austr\u00edacos.\nAntes de que o referendo fose posible, os nazis austr\u00edacos lanzaron unha onda de ataques violentos contra as entidades gobernamentais mentres que a polic\u00eda austr\u00edaca (en mans de Seyss-Inquart) foi neutralizada e imped\u00eduselle calquera oposici\u00f3n. Alema\u00f1a pechou as fronteiras e empezou a mobilizar as s\u00faas tropas, mentres que os nazis austr\u00edacos abst\u00ed\u00f1anse de repetir o intento de golpe de Estado de catro anos antes contra Dolfuss: agora creaban o caos en todo o pa\u00eds con violencia de toda clase (incendios, saqueos, destruci\u00f3n de oficinas p\u00fablicas), para xerar unha situaci\u00f3n de caos e provocar unha verdadeira guerra civil contra socialdem\u00f3cratas e cat\u00f3licos. Mentres tanto, Hitler decid\u00eda a invasi\u00f3n alem\u00e1 de Austria e discut\u00eda co Estado Maior da Wehrmacht os plans necesarios, perfilados apresuradamente ao longo do d\u00eda 10.\nA ma\u00f1\u00e1 do d\u00eda 11, Seyss-Inquart recibiu unha carta de Hitler na que lle informou dos preparativos militares que se estaban levando a cabo e reclamando a anulaci\u00f3n do plebiscito antes do mediod\u00eda. Acudiu a ver ao chanceler na sede do Goberno e rogoulle que aceptase as condici\u00f3ns de Hitler; como a entrevista alargouse, os nazis outorgaron unha pr\u00f3rroga para obter a resposta do Goberno austr\u00edaco ata as d\u00faas da tarde. \u00c1s esixencias do chanceler alem\u00e1n un\u00edronse pronto as do partido en Austria: Von Schuschnigg deb\u00eda atrasar a votaci\u00f3n tres semanas ou arriscarse a que os nacionalsocialistas tomasen o poder pola forza.\nOs disturbios masivos causados por nazis suced\u00e9ronse en Graz, Linz, Innsbruck e Viena ao longo do 10 e 11 de marzo, coa conseguinte represi\u00f3n de tropas austr\u00edacas a\u00ednda leais ao goberno. O plan de Hitler era que o presidente Miklas destitu\u00edse a Schuschnigg ante o temor dunha guerra civil e que nomease a Seyss-Inquart como chanceler de Austria. Logo estaba planeado que Seyss-Inquart aproveitar\u00eda o seu novo cargo para solicitar axuda militar a Alema\u00f1a co obxectivo de po\u00f1er fin \u00e1 crise austr\u00edaca, disipando as\u00ed toda aparencia de invasi\u00f3n alem\u00e1.\nAo amencer do venres 11 de marzo as mocidades nazis, agora armadas e disciplinadas, constitu\u00edronse nunha milicia que tomaba os edificios gobernamentais por todas as cidades principais de Austria con apoio de axentes da Gestapo infiltrados inclusive na mesma capital austr\u00edaca. Ante a ameaza dunha revolta armada masiva patrocinada por Alema\u00f1a, o chanceler Schuschnigg trataba de buscar apoio no Reino Unido ou Francia para deter a agresi\u00f3n alem\u00e1 pero ning\u00fan destes gobernos mostrou intenci\u00f3n algunha de intervir.\nO presidente Wilhelm Miklas recibiu un ultimato do propio Hitler \u00e1s 12:00 do venres 11 de marzo, esix\u00edndolle que deixase sen efecto o referendo ordenado por Schuschnigg e d\u00e1ndolle un prazo de d\u00faas horas que venc\u00eda supostamente \u00e1s 13:00 debido a unha demora alem\u00e1 en facer chegar a mensaxe. Miklas discutiu a situaci\u00f3n con Schuschnigg pero non aceptou deixar sen efecto o referendo xa convocado e planificado.\nClaudicaci\u00f3n austr\u00edaca.\nO Goberno austr\u00edaco reuniuse \u00e1s d\u00faas da tarde e Von Schuschnigg aceptou anular o plebiscito, a\u00ednda que non convocar un novo tres semanas despois, como reclamaban os nazis austr\u00edacos. \u00c1s 14:45, G\u00f6ring telefonou a Seyss-Inquart para rexeitar as concesi\u00f3ns, que tachou de insuficientes; pouco despois, volveu chamalo para indicar que Hitler esix\u00eda a renuncia do Goberno enteiro. Cando se lle comunicou a nova condici\u00f3n a Von Schuschnigg \u00e1s 15:30, este presentou a dimisi\u00f3n ao presidente.\nAo mesmo tempo que se reun\u00eda o Consello de Ministros austr\u00edaco, Hitler aprobaba os plans de invasi\u00f3n. D\u00faas horas m\u00e1is tarde, cando se soubo da aquiescencia de Von Schuschnigg \u00e1s esixencias alem\u00e1s, detiv\u00e9ronse os preparativos militares.\nMentres, unha nova mensaxe alterou o curso dos acontecementos, pois \u00e1s 15:30 Hitler enviou outro ultimato a Miklas esixindo nada menos que destitu\u00edsese a Kurt Schuschnigg como chanceler e nome\u00e1sese no seu lugar ao nazi austr\u00edaco Seyss-Inquart. Miklas negouse expresamente e nas horas que seguiron buscouse a outro l\u00edder pol\u00edtico xa que Schuschnigg renunciara. \u00c1s 17:00, dirixentes nazis austr\u00edacos volveron reclamar a formaci\u00f3n dun gabinete con Seyss-Inquart \u00e1 cabeza, ameazando coa invasi\u00f3n \u00e1s 20:00 se o presidente segu\u00eda neg\u00e1ndose a aceptar \u00e1s 19:30. A\u00ednda que o agregado militar alem\u00e1n indicou que efectivamente cento cincuenta mil soldados estaban listos para invadir o pa\u00eds se Miklas non encargaba o Goberno a Seyss-Inquart, o presidente rexeitou altivamente a intimidaci\u00f3n. Pese aos seus esforzos, Miklas non logrou que ning\u00fan outro l\u00edder pol\u00edtico ou militar austr\u00edaco aceptase o cargo de chanceler e \u00e1s 17:00 recibiu unha nova mensaxe de Hermann Goering: Hitler esix\u00eda que a designaci\u00f3n de Seyss-Inquart fose realizada, como moi tarde, \u00e1s 19:30, o que coincid\u00eda co que esix\u00edan os seus correlixionarios austr\u00edacos. Anunciou ademais a presentaci\u00f3n de novas condici\u00f3ns.\n\u00c1s 18:00, Seyss-Inquart recibiu dun enviado de Berl\u00edn o texto dun telegrama que deb\u00eda enviar, anunciando o seu nomeamento como presidente do Goberno e solicitando axuda alem\u00e1 para acabar cos disturbios, pero negouse a facelo, alegando que non era a\u00ednda presidente e que non exist\u00edan disturbios que requirisen a intervenci\u00f3n militar alem\u00e1. O enviado e Seyss-Inquart acudiron ent\u00f3n a visitar ao presidente, que de novo negouse a aceptar a este como primeiro ministro. \u00c1s 19:00, Von Schuschnigg declarou que \u00eda anunciar de xeito p\u00fablico a s\u00faa dimisi\u00f3n.\nPola s\u00faa banda, Kurt Schuschnigg estaba disposto a renunciar ao seu posto se fose necesario para evitar unha invasi\u00f3n alem\u00e1. Vendo a situaci\u00f3n case perdida, l\u00edderes da \"Fronte Patri\u00f3tico\" de Dollfuss parten ao exilio esa mesma tarde. Finalmente Schuschnigg decide tomar a iniciativa e pronuncia un emotivo discurso radiof\u00f3nico \u00e1s 19:47 desped\u00edndose do pobo austr\u00edaco e presentando a s\u00faa renuncia ao cargo de chanceler mentres alegaba que \u00abfixo todo o posible por salvagardar a independencia do pa\u00eds\u00bb. Schuschnigg termina a alocuci\u00f3n coa frase \"Gott sch\u00fctze \u00d6sterreich\" (en alem\u00e1n, \u00abDeus protexa a Austria\u00bb).\nPese \u00e1 renuncia de Schuschnigg, o presidente Miklas a\u00ednda se nega a lexitimar a proxectada invasi\u00f3n alem\u00e1 nomeando un nazi como chanceler, a\u00ednda cando \u00e1s 20:00 as r\u00faas de Viena xa est\u00e1n practicamente dominadas polos nazis austr\u00edacos, dedicados a impo\u00f1er a s\u00faa autoridade pola forza e a colgar bandeiras nazis ou decorar con esv\u00e1sticas a bandeira de Austria nos edificios p\u00fablicos. Mentres os dirixentes nazis austr\u00edacos ordenaban aos seus seguidores tomar o poder ao cumprirse a hora sen que o presidente aceptase as s\u00faas condici\u00f3ns, Seyss-Inquart falaba por tel\u00e9fono con G\u00f6ring para informarlle da situaci\u00f3n. Este indicou que \u00eda ordenar a invasi\u00f3n de Austria e que calquera resistencia xulgar\u00edanse en consellos de guerra.\nHitler aceptou ordenar de novo a mobilizaci\u00f3n das forzas preparadas para a invasi\u00f3n e emitiu a orde necesaria \u00e1s 20:45; as tropas deb\u00edan penetrar no pa\u00eds veci\u00f1o a madrugada do d\u00eda seguinte. A\u00ednda que G\u00f6ring segu\u00eda esixindo que Seyss-Inquart enviase o telegrama que deb\u00eda xustificar a entrada no pa\u00eds das tropas alem\u00e1s, non o logrou ata as 21:54. Mentres tanto Hitler a\u00ednda dubidaba da reacci\u00f3n de Benito Mussolini ante os feitos, considerando a protecci\u00f3n italiana que xa fora outorgada \u00e1 Primeira Rep\u00fablica de Austria en 1934 tralo asasinato de Dollfuss, pero trala mutua colaboraci\u00f3n italo-alem\u00e1 na conquista de Abisinia e a Guerra Civil espa\u00f1ola, a Italia fascista ali\u00f1\u00e1rase definitivamente co Terceiro Reich. As\u00ed, tras unha consulta diplom\u00e1tica do pr\u00edncipe Phillip von Hesse (embaixador alem\u00e1n en Roma), \u00e1s 22:00 do 11 de marzo o ministro italiano Galeazzo Ciano informou a Hitler, por medio de Von Hesse, que Mussolini non intervir\u00eda nos sucesos de Austria. Esta noticia foi co\u00f1ecida de inmediato en Viena e deixou a Miklas e Von Schuschnigg privados do seu \u00fanico grande aliado estranxeiro, mentres de inmediato Hitler chamaba por tel\u00e9fono ao seu embaixador en Roma para que este expresase o \u00abprofundo agradecemento persoal\u00bb do \"F\u00fchrer\" cara ao \"Duce\".\nAo transcorrer a noite, e sen recibir noticias de Viena sobre a designaci\u00f3n de Seyss-Inquart como chanceler austr\u00edaco, Hitler entrou en furia e ordenou \u00e1s tropas da Wehrmacht proceder coa invasi\u00f3n de Austria \u00e1s 22:00 do 11 de marzo, Hitler ordena tam\u00e9n a falsificaci\u00f3n dun telegrama supostamente enviado por Seyss-Inquart desde Viena como novo chanceler e onde este xefe nazi ped\u00eda axuda a Hitler para restablecer a orde en Austria. Hitler xa non estaba conforme s\u00f3 coa renuncia de Schuschnigg, e sostivera que Miklas tam\u00e9n deber\u00eda renunciar ao seu cargo.\nA media noite, Miklas cedeu finalmente e aceptou nomear a Seyss-Inquart chanceler interino, a\u00ednda que toda medida gobernamental deb\u00eda aprobala o presidente. Seyss-Inquart solicitou ent\u00f3n a Berl\u00edn que detivese a invasi\u00f3n, xa que a mobilizaci\u00f3n das SA e as SS austr\u00edacas e a decisi\u00f3n de Miklas e Von Schuschnigg de aceptar todas as condici\u00f3ns alem\u00e1s fac\u00edana innecesaria. Espertaron a Hitler para comunicarlle o rogo de Seyss-Inquart, que rexeitou.\nMentres tanto os nazis austr\u00edacos segu\u00edan a s\u00faa campa\u00f1a de destruci\u00f3ns e revoltas contra o goberno, sementando a desorde. \u00c1 media noite do 11 de marzo, os nazis austr\u00edacos ocuparan case todos os edificios gobernamentais de Viena, arrestando aos l\u00edderes pol\u00edticos anti-nazis que puideron achar, contando coa colaboraci\u00f3n de polic\u00edas e recrutas de simpat\u00edas nazis.\nIntervenci\u00f3n alem\u00e1.\nAs primeiras tropas alem\u00e1s que cruzaron a fronteira austr\u00edaca foron aclamadas en territorio austr\u00edaco. A falta de oposici\u00f3n \u00e1 invasi\u00f3n conveu \u00e1s forzas alem\u00e1s, que pronto quedaron atrapadas nun grande atoamento de tr\u00e1fico cami\u00f1o de Viena. Como as potencias occidentais tampouco reaccionaron \u00e1 acci\u00f3n alem\u00e1, o mando militar alem\u00e1n puido empregar parte dos trens destinados a participar na defensa fronte a un posible ataque franc\u00e9s \u00e1 invasi\u00f3n.\n\u00c1s dez da ma\u00f1\u00e1, o novo Executivo austr\u00edaco xurou a Constituci\u00f3n. De novo, o novo chanceler solicitou infrutuosamente que se detivese a invasi\u00f3n. Ao non conseguilo, acudiu a Linz a atoparse con Hitler. Solicitou que se permitise a unidades austr\u00edacas entrar en territorio alem\u00e1n, para dar unha aparencia de uni\u00f3n \u00e1 invasi\u00f3n, ao que o mandatario alem\u00e1n accedeu. Ao mediod\u00eda, o novo Goberno austr\u00edaco, que xa rescindira unilateralmente o artigo 88 do tratado de paz que imped\u00eda a uni\u00f3n con Alema\u00f1a, promulgou un decreto que ratificaba a anexi\u00f3n. Ao mesmo tempo, as primeiras tropas alem\u00e1s alcanzaban a capital austr\u00edaca. Miklas dimitiu e nomeou presidente interino ao chanceler, pero negouse a asinar o decreto de anexi\u00f3n aprobado por este.\nNa ma\u00f1\u00e1 do 12 de marzo, o presidente Miklas aceptou finalmente designar a Seyss-Inquart como chanceler austr\u00edaco, pero esta medida resultaba in\u00fatil pois ao amencer as tropas da Wehrmacht alem\u00e1 xa cruzaran a fronteira, iniciando a s\u00faa invasi\u00f3n. Os nazis austr\u00edacos arrestaron a Miklas no mediod\u00eda, con apoio de axentes da Gestapo infiltrados en Viena e Arthur Seyss-Inquart tomaba o posto de chanceler na capital austr\u00edaca, dando a benvida \u00e1s tropas da Wehrmacht que entraban ao pa\u00eds. Ao d\u00eda seguinte, as forzas alem\u00e1s ocupaban sen resistencia toda Austria, achando un recibimento efusivo e favorable que lles sorprendeu, tanto en localidades pequenas como nas cidades m\u00e1is grandes. Por\u00e9n, o mal estado de moitos transportes de tropas causou atrasos no avance da Wehrmacht, o cal non deixou de preocupar aos xefes militares alem\u00e1ns.\nHitler mesmo cruzou a fronteira austr\u00edaca o s\u00e1bado 12 de marzo \u00e1s 16:00, dirix\u00edndose a Braunau am Inn, a s\u00faa localidade natal, e m\u00e1is tarde a Linz. O recibimento entusiasta da poboaci\u00f3n austr\u00edaca \u00e1s tropas alem\u00e1s sorprendeu ata ao l\u00edder nazi Hermann G\u00f6ring, que chegou a Viena o domingo 13 de marzo para coordinar con Seyss-Inquart os detalles de t\u00f3maa do poder polos nazis. Hitler chegou a Viena o 14, aclamado por unha enorme multitude. A culminaci\u00f3n foi a chegada de Hitler a Viena o martes 15 de marzo, declarando a anexi\u00f3n de Austria a Alema\u00f1a na Heldenplatz vienesa ante 250\u00a0000 simpatizantes.\nPlebiscito.\nTrala ocupaci\u00f3n alem\u00e1, estableceuse a supresi\u00f3n da Primeira Rep\u00fablica de Austria, a conversi\u00f3n de Austria (\"\u00d6sterreich\" en alem\u00e1n, literalmente \"Imperio Oriental\") na provincia de \"Ostmark\" (en alem\u00e1n \"Marca Oriental\") e a designaci\u00f3n de Arthur Sey\u00df-Inquart como gobernador xeral (abolindo o posto de chanceler). Hitler, para lexitimar os eventos de marzo de 1938, anunciou un plebiscito para o 10 de abril de 1938, menos dun mes logo da anexi\u00f3n, que servir\u00eda para dar validez ao \"Anschluss\".\nA uni\u00f3n con Alema\u00f1a tivo o apoio do 99.73\u00a0% do electorado. Non houbo campa\u00f1a posible a favor do \u00abnon\u00bb, pois inmediatamente trala anexi\u00f3n foran detidas 70\u00a0000 persoas en poucos d\u00edas: xudeus, socialdem\u00f3cratas e comunistas, as\u00ed como toda a c\u00fapula pol\u00edtica da Primeira Rep\u00fablica de Austria, entre os que estaban co\u00f1ecidos l\u00edderes pol\u00edticos como Richard Schmitz, Leopold Figl, Friedrich Hillegeist e Franz Olah. O censo electoral deixou f\u00f3ra a 400\u00a0000 cidad\u00e1ns (un 10\u00a0% dos votantes potenciais), maioritariamente esquerdistas e xudeus. Como curiosidade, en Innervillgraten, unha pequena poboaci\u00f3n onde a votaci\u00f3n non estivo custodiada pola Wehrmacht, o resultado foi dun 95\u00a0% de votos contrarios \u00e1 anexi\u00f3n.\nConsecuencias.\nA resposta internacional ao \"Anschluss\" foi bastante morna: os pa\u00edses aliados da primeira guerra mundial soamente presentaron protestas diplom\u00e1ticas, sen tomar acci\u00f3ns concretas que reverteran a situaci\u00f3n, malia que eran, como establec\u00eda de xeito espec\u00edfico o Tratado de Versalles, os responsables de impedir a uni\u00f3n pol\u00edtica entre Austria e Alema\u00f1a. Reino Unido sostivo que os eventos do \"Anschluss\" eran irreversibles, a\u00ednda reco\u00f1ecendo que Hitler violentara o tratado de paz. Francia expresouse en similares termos e abst\u00edvose de pedir boicot alg\u00fan contra Alema\u00f1a por esta acci\u00f3n. M\u00e9xico protestou oficialmente contra o comportamento de Alema\u00f1a a trav\u00e9s do seu representante na Sociedade de Naci\u00f3ns, Isidro Fabela, con maior dureza que a expresada polos pa\u00edses europeos.\nDentro de Austria, o \"Anschluss\" atopou forte resistencia nos opositores ao nazismo, pero foi asumido como unha situaci\u00f3n pol\u00edtica inevitable pola maior\u00eda da poboaci\u00f3n. Os l\u00edderes relixiosos cat\u00f3licos e protestantes pediron aos seus fieis non opo\u00f1erse activamente \u00e1 nazificaci\u00f3n de Austria por temor a desencadear un conflito sanguento. O cardeal e arcebispo de Viena, Theodor Innitzer, antigo ministro de Asuntos Sociais do terceiro gabinete do chanceler Johann Schober, afirmou: \u00abOs cat\u00f3licos vieneses debemos dar grazas ao Se\u00f1or pola forma incruenta en que ocorreu este gran cambio pol\u00edtico e orar por un gran futuro para Austria. De m\u00e1is est\u00e1 dicir que, desde agora en diante, todo o mundo debe obedecer as ordes das novas instituci\u00f3ns\u00bb.\nRobert Kauer, presidente do Consello da Igrexa evanx\u00e9lica, enviou un telegrama saudando a Hitler nos seguintes termos: \nUtilizando o mesmo argumento, os l\u00edderes socialistas e nacionalistas pediron aos seus seguidores a aceptaci\u00f3n do \"Anschluss\" como un feito consumado.\nPola s\u00faa banda, os nazis austr\u00edacos apoiaron decisivamente a anexi\u00f3n a Alema\u00f1a e colaboraron eficazmente na nazificaci\u00f3n de Austria e a s\u00faa sociedade. Moitos nazis nativos de Austria, ademais do propio Hitler, chegaron a ocupar cargos destacados dentro da xerarqu\u00eda pol\u00edtica do Terceiro Reich, como Ernst Kaltenbrunner e Arthur Seyss-Inquart, mentres varios centenares de nazis austr\u00edacos engrosaron pronto as filas do Partido Nazi, a Gestapo, e da propia SS, sen desmerecer en fanatismo e brutalidade aos seus compa\u00f1eiros alem\u00e1ns como foi o caso de integrantes da SS como Amon G\u00f6th, Franz Stangl, Gustav Wagner, Eduard Roschmann, Aribert Heim ou Hanns Albin Rauter, todos eles nativos de Austria.\nAustria deixou de ser unha naci\u00f3n independente e quedou dividida en 7 distritos an\u00e1logos aos \"Reichsgaue\" da Alema\u00f1a nazi. Os seus funcionarios p\u00fablicos e oficiais do Ex\u00e9rcito pasaron a depender dos seus pares alem\u00e1ns, excepto aqueles expulsados dos seus postos por opo\u00f1erse ao nazismo ou porque os seus cargos resultaban in\u00fatiles en canto Austria perdeu a s\u00faa independencia. Da mesma forma todas as leis alem\u00e1s, especialmente aquelas que prohib\u00edan a oposici\u00f3n pol\u00edtica ao nazismo, entraron en vigor en Austria, xuntamente co aparello de represi\u00f3n pol\u00edtica xa existente en Alema\u00f1a, encarnado na Gestapo e a SS. Pola s\u00faa banda, o violento antisemitismo do Terceiro Reich foi posto en pr\u00e1ctica de inmediato por todo o territorio austr\u00edaco, tanto por nazis locais como polos axentes chegados de Alema\u00f1a. As grandes comunidades xud\u00edas de Viena e Graz foron prontamente sometidas \u00e1 discriminaci\u00f3n hitleriana e resultaron aniquiladas anos despois durante o Holocausto.\nEn 1943, os aliados, mediante a Declaraci\u00f3n de Moscova, reco\u00f1eceron a Austria como \u00aba primeira v\u00edtima do nazismo\u00bb e compromet\u00e9ronse a restablecer a s\u00faa independencia nacional, declarando nulo e sen valor o \"Anschluss\". Por\u00e9n, os asinantes da declaraci\u00f3n tam\u00e9n advertiron de que o nacional-socialismo austr\u00edaco e os seus adherentes asum\u00edan plenamente a culpabilidade que lles correspondese por participar en crimes de guerra, na mesma proporci\u00f3n que o Terceiro Reich.\nSituaci\u00f3n logo de 1945.\nAustria entrou a formar parte do III Reich desde marzo de 1938 ata o final da segunda guerra mundial, cando o goberno interino austr\u00edaco declarou o Anschluss \"null und nichtig\" (\u00abnulo e inv\u00e1lido\u00bb) o 27 de abril de 1945, establecendo a \"Segunda Rep\u00fablica Austr\u00edaca\". Os vencedores da guerra mantiveron Austria baixo ocupaci\u00f3n militar durante varios anos, a\u00ednda que tratando a Austria sempre como un pa\u00eds distinto de Alema\u00f1a, sen executar unha divisi\u00f3n do pa\u00eds e mantendo un goberno civil nativo desde o primeiro momento (eventos que non ocorreron en Alema\u00f1a). Non se restitu\u00edu a plena soberan\u00eda austr\u00edaca sen\u00f3n tras dif\u00edciles negociaci\u00f3ns entre a URSS e os EEUU sobre o futuro de Austria, ata que o Tratado para o Restablecemento de Austria Independente e Democr\u00e1tica foi asinado en Viena o 15 de maio de 1955, mentres unha declaraci\u00f3n de neutralidade do pa\u00eds foi emitida o mesmo ano, apoiada pola URSS e os EEUU.\nO 27 de abril de 1945, cando a Wehrmacht fora expulsada de case todo o territorio austr\u00edaco, instaurouse un \u00abgoberno provisional austr\u00edaco\u00bb en Viena, que foi reco\u00f1ecido polos Aliados e a URSS prontamente en tanto o novo r\u00e9xime estaba conformado por l\u00edderes pol\u00edticos opostos ao nazismo desde antes dos sucesos de 1938, como o estadista Karl Renner.\nAo terminar a segunda guerra mundial, pese a que se reco\u00f1eceu a Austria como \u00abv\u00edtima da agresi\u00f3n nazi\u00bb, foi preciso iniciar al\u00ed un proceso de desnazificaci\u00f3n similar ao de Alema\u00f1a, ao ser evidente que antes e despois do \"Anschluss\" exist\u00eda unha gran masa de varios miles de nazis austr\u00edacos que colaboraran de forma voluntaria e entusiasta co Terceiro Reich.\nAta a data \u00e9 motivo de pol\u00e9mica hist\u00f3rica na sociedade austr\u00edaca determinar a cantidade real de simpatizantes nazis que exist\u00edan en Austria no momento do \"Anschluss\", as\u00ed como o nivel de apoio popular que tivo a agresi\u00f3n alem\u00e1. En 1998, o goberno austr\u00edaco formou unha \u00abComisi\u00f3n Hist\u00f3rica\u00bb (\"Historikerkomission\") co fin de avaliar a responsabilidade de Austria polas expropiaci\u00f3ns contra os xudeus desde un punto de vista acad\u00e9mico antes que legal. Iso non impediu as cr\u00edticas de historiadores como Raul Hilberg ou Norman Finkelstein."}
{"id": "45642", "revid": "72012", "url": "https://gl.wikipedia.org/wiki?curid=45642", "title": "Kurt Schuschnigg", "text": "Kurt Schuschnigg, nado en Riva del Garda (daquela pertencente ao Imperio Austroh\u00fangaro, actualmente a Italia) o 14 de decembro de 1897 e finado en Mutters (Tirol) o 18 de novembro de 1977, co\u00f1ecido como Kurt von Schuschnigg, foi un pol\u00edtico austr\u00edaco.\nEn 1934 sucedeu como chanceler a Engelbert Dollfuss tralo seu asasinato. En 1938, foi apreixado polos nazis no Anschluss."}
{"id": "45643", "revid": "85894", "url": "https://gl.wikipedia.org/wiki?curid=45643", "title": "Xos\u00e9 Manuel Garc\u00eda", "text": "Xos\u00e9 Manuel Garc\u00eda Mart\u00ednez, nado en Lira en 1954, \u00e9 un m\u00e9dico e pol\u00edtico do BNG que foi alcalde de Carnota.\nTraxectoria.\nDoutor de profesi\u00f3n, tras varios anos exercendo como m\u00e9dico de cabeceira en diversos lugares de Galiza, actualmente \u00e9 o m\u00e9dico titular da Casa do Mar de Muros.\nManolo Garc\u00eda comezou a interesarse pola pol\u00edtica desde a s\u00faa \u00e9poca universitaria, militando daquela na formaci\u00f3n estudantil nacionalista ERGA. Cando se desprazou a traballar a Muros, comezou a s\u00faa participaci\u00f3n na vida pol\u00edtica de Carnota desde a Asemblea Local do BNG, que o levou a encabezar a candidatura local no ano 1995, pasando a ser l\u00edder da oposici\u00f3n nesas mesmas elecci\u00f3ns, destacando xunto cos seus compa\u00f1eiros pola intensa labor de control do daquela goberno do PP, e a maduraci\u00f3n das v\u00edas do nacionalismo para acadar a alcald\u00eda.\nFoi elixido de novo como candidato do BNG de Carnota para as elecci\u00f3ns municipais de 1999, ano no que o BNG alcanzou a cifra de 5 concelleiros de 13 pos\u00edbeis, chegando as\u00ed \u00e1 alcald\u00eda que revalidar\u00eda en 2003.\nEn 2007 rexeita volver presentarse a candidato do BNG de Carnota a revalidala alcald\u00eda por problemas de sa\u00fade, co que pecha as\u00ed un intenso ciclo dedicado \u00e1 pol\u00edtica activa e en especial ao concello que gobernou durante oito anos.\nFamilia.\n\u00c9 irm\u00e1n do actor Miguel de Lira."}
{"id": "45644", "revid": "1131", "url": "https://gl.wikipedia.org/wiki?curid=45644", "title": "Engelbert Dollfu\u00df", "text": "Engelbert Dollfuss (alem\u00e1n: Dollfu\u00df), nado o 4 de outubro de 1892 e finado o 25 de xullo de 1934, foi un pol\u00edtico austr\u00edaco conservador, quen serviu como chanceler dende 1932 ata o seu asasinato polos nazis en 1934."}
{"id": "45645", "revid": "98629", "url": "https://gl.wikipedia.org/wiki?curid=45645", "title": "Francisco Xos\u00e9 I de Austria", "text": " \nFrancisco Xos\u00e9 I de Habsburgo-Lorena (en alem\u00e1n: \"Franz Josef Karl von Habsburg\"), nado no Palacio de Sch\u00f6nbrunn (Viena) o 18 de agosto de 1830 e finado na mesma cidade o 21 de novembro de 1916, foi un emperador austr\u00edaco, rei apost\u00f3lico de Hungr\u00eda e rei de Bohemia, entre outros t\u00edtulos (2 de decembro de 1848- 21 de novembro de 1916). O seu reinado de 68 anos foi o terceiro m\u00e1is prolongado da historia europea, despois de Lu\u00eds XIV de Francia e Xo\u00e1n II de Liechtenstein. O seu lema persoal era Viribus Unitis (\"Coa uni\u00f3n de forzas\").\nTraxectoria.\nXuventude.\nFrancisco Xos\u00e9 I naceu \u00e1s 9:45 do 18 de agosto de 1830 en Sch\u00f6nbrunn, Viena, como fillo primox\u00e9nito do arquiduque Francisco Carlos -o cal \u00e1 s\u00faa vez era o segundo fillo do derradeiro Sacro Emperador Romano e primeiro Emperador de Austria, Francisco I- e Sof\u00eda de Baviera.\nDado que trala morte de Francisco, este foi sucedido polo seu fillo Fernando, Francisco Xos\u00e9 non estaba na li\u00f1a directa da sucesi\u00f3n ao trono. Por\u00e9n, xa que o seu t\u00edo demostraba sufrir problemas mentais e non ti\u00f1a fillos, a rexencia secreta dirixida por Metternich ordenou de xeito inmediato comezar a educar o rapaz como posible sucesor \u00e1 Coroa.\nDurante as Revoluci\u00f3ns de 1848, Metternich fuxiu do pa\u00eds, e tralo Terceiro Levantamento de Viena, o Pr\u00edncipe Schwarzenberg clausurou a Dieta Constitu\u00ednte, instaurou a ditadura e convenceu a Fernando para que abdicase (2 de decembro de 1848) en favor de Francisco Xos\u00e9, que deste xeito foi proclamado Emperador aos 18 anos de idade.\nPrimeiros anos de reinado.\nO reinado de Francisco Xos\u00e9 desenvolveuse en medio de violentas conmoci\u00f3ns internacionais que o perseguiron durante toda a s\u00faa vida: comezaron coa revoluci\u00f3n austr\u00edaca de 1848 e remataron coa primeira guerra mundial (1914-1918). As ideas liberais e o pensamento dem\u00f3crata ga\u00f1aban terreo. Nada m\u00e1is chegado ao trono, Francisco Xos\u00e9 tivo que loitar con estas d\u00faas forzas disociadoras da s\u00faa monarqu\u00eda centralizada, polo que os primeiros 18 anos do seu goberno estiveron caracterizados por un forte absolutismo, tinguido de violencia pola represi\u00f3n dos opositores.\nEn 1848, a situaci\u00f3n pol\u00edtica das monarqu\u00edas europeas era desesperada. Como outros reis, tivo que facer fronte a tempos de nacionalismo crecente, tendo \u00e9xito no seu empe\u00f1o de manter unido o Imperio Austroh\u00fangaro. Os avances dos dem\u00f3cratas e capitalistas por unha parte, e dos nacionalistas xermanochecos que loitaban pola independencia de Bohemia polo outro, acurralaron a xesti\u00f3n do monarca, que ademais deb\u00eda conter os belicosos serbios que tam\u00e9n ansiaban independizarse e abandonar o imperio.\nTodos intentaban que o soberano se envorcase no seu favor, pero o Emperador sempre intentou manter unha posici\u00f3n equidistante sen ceder con ning\u00fan, coidando con particular interese o mantemento da integridade do imperio. Non alcanzou a ver, empero, a situaci\u00f3n de debilidade en que deixaba ao poder central a s\u00faa pretendida prescindibilidad nestes graves asuntos.\nPara po\u00f1er fin \u00e1 revoluci\u00f3n h\u00fangara, Francisco Xos\u00e9 estivo obrigado a aliarse con Rusia. En setembro de 1848 a Dieta h\u00fangara non reco\u00f1ecera a Francisco Xos\u00e9 como o seu soberano. En marzo de 1849 Francisco Xos\u00e9 impuxo unha nova constituci\u00f3n centralista e restaurou o absolutismo. Esta constituci\u00f3n, chamada de Olm\u00fctz, afirmaba que Hungr\u00eda \u00e9 parte do Imperio Austr\u00edaco, sen ning\u00fan dereito especial. En resposta, ao mes seguinte Luis Kossuth proclamou a rep\u00fablica. En maio o tsar Nicolao I e Francisco Xos\u00e9 reun\u00edronse en Varsovia para concertar a acci\u00f3n militar com\u00fan antih\u00fangara. Tras a batalla de Temesvar, os h\u00fangaros capitulan en Vilagos e Kossuth foxe a Turqu\u00eda. Instaur\u00e1ronse tribunais especiais para xulgar os rebeldes, imp\u00faxose a lingua alem\u00e1, e Hungr\u00eda quedou dividida en 5 provincias baixo administraci\u00f3n directa de Austria.\nTras un per\u00edodo de reacci\u00f3n contrarrevolucionaria a constituci\u00f3n absolutista foi abolida en 1851. Imp\u00faxose unha burocracia centralista e cedeuse ante o Vaticano a xurisdici\u00f3n sobre as leis civ\u00eds (especialmente as matrimoniais) e educativas, que a partir de ent\u00f3n pasaron a estar controlada pola Igrexa cat\u00f3lica. A insuficiencia dos ingresos botou a perder coa pol\u00edtica arancelaria, obrigando o goberno a subilos para poder manter o equilibrio orzamentario, o cal implicou a oposici\u00f3n dos liberais.\nA \"traiz\u00f3n\" a Rusia, ao negarlle Austria o seu apoio durante a guerra de Crimea (1853-56), conduciu ao illamento pol\u00edtico do Imperio, que ser\u00eda incapaz de enfrontarse por si s\u00f3 \u00e1 sucesi\u00f3n de desastres, que lle sobrevir\u00edan.\nGuerras constantes e perdas territoriais.\nA\u00ednda que Francisco Xos\u00e9 logrou dar fin \u00e1 revoluci\u00f3n h\u00fangara en 1849 e derrotar o rei V\u00edtor Manuel II de Piamonte-Sarde\u00f1a, ao cabo de dez anos a alianza de Napole\u00f3n III con Savoia supor\u00eda o fin da hexemon\u00eda austr\u00edaca en Italia. Derrotado en Solferino, Francisco Xos\u00e9 tivo que se avir ao Armisticio de Villafranca (ratificado no Tratado de Z\u00faric o 10 de novembro de 1859) e permitir a unificaci\u00f3n italiana. Austria perdeu todas as s\u00faas posesi\u00f3ns ag\u00e1s o V\u00e9neto, deixando Lombard\u00eda nas mans de V\u00edtor Manuel e permitindo a anexi\u00f3n dos ducados de Parma, M\u00f3dena e Toscana. Intentouse ent\u00f3n unha soluci\u00f3n federalista para os problemas xerados polas minor\u00edas nacionais, o Diploma de Outubro de 1860, que confer\u00eda o poder lexislativo a un Reichsrat e a unha serie de Dietas rexionais. Non obstante, h\u00fangaros e austr\u00edacos rexeitaron a proposta, as\u00ed como a Patente de Febreiro de 1862, que divid\u00eda o Reichsrat nunha C\u00e1mara de Se\u00f1ores e outra de Deputados, en detrimento das Dietas.\nPor outro lado, a preponderancia de Austria dentro da Confederaci\u00f3n Xerm\u00e1nica conduciu a tensi\u00f3ns entre austr\u00edacos e prusianos en torno a unha reforma do Bund que proporcionara maior peso a Prusia. Tras sobrevivir \u00e1s Revoluci\u00f3ns de 1848, a pol\u00edtica de Austria centr\u00e1base en preservar a s\u00faa hexemon\u00eda en Europa Central. A finais da d\u00e9cada dos 50 Prusia publicou un plan, o de Olmutz, que avogaba pola integraci\u00f3n dos estados alem\u00e1ns do Norte. Austria considerouno unha humillaci\u00f3n e obrigou a Prusia a retirado.\nEn 1864, Austria e Prusia estiveron aliadas na guerra dos Ducados. De acordo co establecido na Convenci\u00f3n de Gastein que puxo fin a esta, o ducado de Holstein quedou baixo dominio de Austria, e os de Schleswig e Lauenburgo baixo o de Prusia, pero ning\u00fan dos dous pa\u00edses quedou satisfeito co acordo. Finalmente, Prusia separouse do Bund e invadiu o ducado de Holstein, dando as\u00ed comezo a guerra austro-prusiana (xu\u00f1o-agosto de 1866), na que Austria foi derrotada en tan s\u00f3 7 semanas. A estrepitosa derrota de K\u00f6niggr\u00e4tz obrigou a Francisco Xos\u00e9 a retirarse da Confederaci\u00f3n, cedendo a s\u00faa hexemon\u00eda a Prusia e aceptando a anexi\u00f3n de Han\u00f3ver, Hesse-Kassel, Nassau, Fr\u00e1ncfort do Meno e os ducados de Schleswig, Holstein e Lauenburgo (Paz de Praga do 23 de agosto de 1866). O Bund disolveuse, e os prusianos conseguiron deste modo, institucionalizar a Federaci\u00f3n Alem\u00e1 do Norte que tras a s\u00faa vitoria na guerra franco-prusiana de 1870-71 permitiu a unificaci\u00f3n alem\u00e1 (a Pequena Alema\u00f1a ou Kleindeutschland, coa exclusi\u00f3n de Austria) baixo control de Prusia (liderada por Otto von Bismarck), o que levou ao establecemento do Imperio Alem\u00e1n en 1871.\nSimultaneamente atacado por Italia, o imperio v\u00edase obrigado a ceder Venecia a Francia quen, \u00e1 s\u00faa vez, a cedeu a Italia polo Tratado de Viena do 12 de outubro de 1866.\nDesgrazas familiares.\nA s\u00faa vida familiar foi amarga, principalmente polo choque entre a s\u00faa mentalidade retr\u00f3grada e reaccionaria e o car\u00e1cter e as ideas liberais dos seus familiares. Francisco Xos\u00e9 perdeu violentamente o seu fillo, o arquiduque Rodolfo, que aparentemente se suicidou por un desengano pasional no medio dunha crise depresiva (30 de xaneiro de 1889), e \u00e1 s\u00faa esposa, a emperatriz Isabel, asasinada en Su\u00edza o (10 de setembro de 1898). Ao co\u00f1ecer a noticia, o Emperador musitou: \"no meu imperio a desgraza non co\u00f1ece o ocaso\".\nFrancisco Xos\u00e9 tivo tres irm\u00e1ns, o primeiro deles foi Maximiliano (1832-1867), co cal ti\u00f1a escasa diferenza de idade. En 1863, unha xunta de notables ofreceulle o trono do Imperio Mexicano, e co apoio de Napole\u00f3n III, instaurouse como cabeza do segundo proxecto mon\u00e1rquico do M\u00e9xico independente. O curto reinado de Maximiliano estivo constantemente ameazado polas tropas do despois presidente Benito Ju\u00e1rez. Tras a crise militar francesa (que ocasionou o retiro das tropas de Napole\u00f3n III do territorio mexicano), Benito Ju\u00e1rez apresou e fusilou a Maximiliano, xunto cos seus dous xenerais m\u00e1is pr\u00f3ximos, o 19 de xu\u00f1o de 1867. A traxedia do rexicidio conmoveu Europa, culp\u00e1ndose a Napole\u00f3n III do abandono do seu aliado \u00e1s mans dos guerrilleiros (como se evidencia na obra O fusilamento de Maximiliano de \u00c9douard Manet). Certamente, entre os que m\u00e1is lamentaron a s\u00faa morte estivo Francisco Xos\u00e9, irm\u00e1n e amigo de quen fora asasinado.\nO segundo Carlos Luis morreu de tifo (19 de maio de 1896). Con respecto ao irm\u00e1n m\u00e1is novo Luis V\u00edtor, foi condenado ao exilio en circunstancias pouco claras, presuntamente abuso sexual dun menor de idade nun ba\u00f1o p\u00fablico.\nO Ausgleich.\nCon respecto ao Imperio, Francisco Xos\u00e9 sufriu as permanentes demandas de Hungr\u00eda para separarse legalmente de Austria baixo a forma dunha monarqu\u00eda dual: Austrohungr\u00eda. Polo Ausgleich ou compromiso de febreiro de 1867, Austria e Hungr\u00eda convert\u00edanse en d\u00faas entidades con gobernos e axudas propios, unidas baixo unha mesma monarqu\u00eda, cunha com\u00fan pol\u00edtica exterior, financeira (cubrindo Austria o 70% dos gastos) e militar. Cre\u00e1ronse d\u00faas milicias territoriais, unha h\u00fangara (Honved) e outra austr\u00edaca (\"Landwehr\"). Francisco Xos\u00e9 aceptou a nova ordenaci\u00f3n constitucional e mantivo celosamente as s\u00faas prerrogativas militares (era comandante en xefe do ex\u00e9rcito e ti\u00f1a potestade para declarar a guerra e asinar tratados de paz) e de pol\u00edtica exterior.\nA propia Austria (a chamada Cisleitania) constaba de 8 naci\u00f3ns diferentes, con 15 Estados e 17 parlamentos. O sufraxio estamental en 4 curias (5 dende 1897) ser\u00eda substitu\u00eddo en 1907 polo sufraxio universal directo. A Transleitania, Hungr\u00eda, ti\u00f1a unha Dieta propia elixida por sufraxio censitario.\nDerrotado en Italia e Alema\u00f1a, o imperio de Francisco Jos\u00e9 decidiu comezar a intervir asiduamente nos Balc\u00e1ns. Co estalido da guerra ruso-turca de 1877, Rusia (Pr\u00edncipe Gorchakov) e Austrohungr\u00eda (Conde Andr\u00e1ssy) asinaron o acordo secreto de Reichstadt o 8 de xullo, polo que se divid\u00eda a Pen\u00ednsula Balc\u00e1nica dependendo do resultado da guerra. A oposici\u00f3n directa dos intereses rusos nos Balc\u00e1ns levou a Francisco Xos\u00e9 a aliarse con Alema\u00f1a para intentar lograr un equilibrio pol\u00edtico e militar que era vital para os seus intereses.\nA asociaci\u00f3n entre a Alema\u00f1a de Bismarck e o Imperio Austroh\u00fangaro foi o primeiro paso no proceso de alianzas europeas que, xunto coas loitas nacionalistas dos pobos do Danubio e os Balc\u00e1ns, amorear\u00eda explosivos sobre a polvoreira \u00e9tnica e pol\u00edtica que incendiar\u00eda Europa na primeira guerra mundial. Efectivamente, o Congreso de Berl\u00edn outorgou a administraci\u00f3n de Bosnia e Hercegovina a Austrohungr\u00eda. A invasi\u00f3n (1878) e posterior ocupaci\u00f3n (1879) do territorio colocou o imperio nunha dif\u00edcil situaci\u00f3n fronte ao ameazante paneslavismo de Serbia e Rusia, naci\u00f3ns que se sentiron enganadas e frustradas por este Congreso.\nEn 1879, Francisco Xos\u00e9 uniuse a Alema\u00f1a nunha alianza que logo inclu\u00edu tam\u00e9n Italia, chamada A Tripla Alianza. Entrementres, a Liga dos Tres Emperadores (Rusia-Alema\u00f1a-Austrohungr\u00eda) foi revogada, o que conduciu ao acordo \"contra natura\" entre a autocr\u00e1tica e reaccionaria Rusia e a republicana Francia (Dobre Alianza do 17 de agosto de 1894).\nO imperio de Francisco Xos\u00e9, que lograra alcanzar unha considerable prosperidade econ\u00f3mica grazas \u00e1 s\u00faa pol\u00edtica econ\u00f3mica liberal, viuse acosado polas esixencias das minor\u00edas nacionais descontentas, particularmente os eslavos.\nO crecente paneslavismo do Imperio ruso levou a este pa\u00eds a proclamarse protector dos pobos eslavos. En ocasi\u00f3ns financiados directamente dende Moscova, estes movementos nacionalistas encorax\u00e1ronse e actuaron con maior audacia e irresponsabilidade, enturbando o clima pol\u00edtico coas peri\u00f3dicas crises balc\u00e1nicas que se sucederon ata o estalido da primeira guerra mundial.\nA anexi\u00f3n de Bosnia e Hercegovina e a Crise de 1908.\nUnha das peores crises anteriores \u00e1 gran guerra chegou cando Francisco Xos\u00e9 tomou a determinaci\u00f3n de anexionarse Bosnia e Hercegovina, o 6 de outubro de 1908, tal como o autorizaba o artigo 25 do Tratado de Berl\u00edn (13 de xullo de 1878). A\u00ednda que se pretend\u00eda deter a cada vez maior violencia dos separatistas serbios, na realidade, a anexi\u00f3n non fixo m\u00e1is que encirralos contra o imperio, e ben puido iniciarse a gran guerra ent\u00f3n.\nSerbia, indignada ante esta actuaci\u00f3n, que po\u00f1\u00eda fin \u00e1s s\u00faas aspiraci\u00f3ns nacionalistas da Gran Serbia, mobilizou as s\u00faas tropas. Rusia, sent\u00edndose enganada por Austria no referente \u00e1s s\u00faas aspiraci\u00f3ns de dominar o B\u00f3sforo e os Dardanelos, apoiou a Serbia. Os ingleses convocaron unha conferencia internacional, que Austria rexeitou por temor a resultar vencida. Italia, pola s\u00faa banda, subscribiu un acordo secreto con Rusia (Tratado de Racconigi) para manter o \"status quo\" nos Balc\u00e1ns. Alema\u00f1a mant\u00e9n a s\u00faa \"fidelidade nibelunga\" (sic) cara a Austria, a\u00ednda que cont\u00e9n a H\u00f6tzendorf, nos seus intentos de declarar a guerra a Serbia, \u00e1 vez que convence os rusos para que se boten atr\u00e1s. Con iso triunfou a pol\u00edtica alem\u00e1, que far\u00eda fronte com\u00fan con Austria, o seu \u00fanico aliado seguro.\nA gran guerra e morte do Emperador.\nA primeira guerra mundial xurdiu, entre outras causas, como consecuencia da inestabilidade interna do Imperio Austroh\u00fangaro. A constante tensi\u00f3n entre o poder central e as minor\u00edas separatistas (checos, serbios, italianos e romaneses) levou a un conflito multinacional no seo do Imperio, que non pod\u00eda menos que ser aproveitado polos seus inimigos exteriores. Ademais, Francisco Xos\u00e9 permitiu que os militares acaudillados polo conde Conrad von H\u00f6tzendorf (partidario dunha guerra preventiva con Serbia) dirixisen a pol\u00edtica imperial de xeito hostil e belicista cara \u00e1 ameazante Serbia, apoiado pola Rusia paneslavista, que coas s\u00faas aspiraci\u00f3ns nacionalistas po\u00f1\u00eda en perigo a estabilidade e a unidade do Imperio.\nO odio dos separatistas serbios pola anexi\u00f3n de Bosnia e Hercegovina levou ao asasinato do arquiduque Francisco Fernando de Austria (sobri\u00f1o de Francisco Xos\u00e9 I e herdeiro imperial) e a s\u00faa esposa, Sof\u00eda von Chotek, en Saraxevo o 28 de xu\u00f1o de 1914 \u00e1s mans do novo estudante nacionalista serbio Gavrilo Princip, membro dun grupo nacionalista co\u00f1ecido como a Man Negra, que actuaba impunemente dende Serbia con financiamento ruso (v\u00e9xase \"Atentado de Saraxevo\"').\nDecidido a dar unha lecci\u00f3n a Serbia, o goberno austr\u00edaco enviou un ultimato perentorio, que foi rexeitado. Austria declarou a guerra o 28 de xullo. Como Austria-Hungr\u00eda se aliara con Alema\u00f1a e Italia na Tripla Alianza, Francisco Xos\u00e9 debeu apoiarse no K\u00e1iser Guillerme, o cal era partidario de castigar a Serbia, pero non cr\u00eda que Rusia se involucrase nunha guerra a favor duns rexicidas. Co conflito con Serbia xa planeado, o \u00fanico que deb\u00edan facer Austria-Hungr\u00eda e a s\u00faa aliada era tranquilizar os rusos e impedir a escalada do conflito.\nPor\u00e9n, contra o esperado, Rusia decidiu inmediatamente enviar tropas para defender os serbios, e a pesar dos intentos de pacificaci\u00f3n realizados tanto polo emperador Guillermo coma polo tsar Nicolao II, decretouse a mobilizaci\u00f3n xeral, sen que Francia, desexosa de resarcirse da humillaci\u00f3n de 1871 fixese nada para calmar os \u00e1nimos. Alema\u00f1a, temerosa de perder a guerra, xa inevitable, se non tomaba a iniciativa, esixiu a cesaci\u00f3n inmediata da mobilizaci\u00f3n e ao non recibir resposta declarou a guerra a Rusia (1 de agosto) e a s\u00faa aliada Francia (3 de agosto), invadindo a neutral B\u00e9lxica para caer por sorpresa na retagarda francesa (Plan Schlieffen). Gran Breta\u00f1a, decidida a impedir a hexemon\u00eda alem\u00e1 en Europa e obrigada a defender a B\u00e9lxica, declarou a guerra a Alema\u00f1a (4 de agosto). A gran guerra europea estallara.\nCon respecto a Italia, en 1915 violou a s\u00faa alianza con Austria e Alema\u00f1a coa esperanza de que a s\u00faa vitoria lle proporcionase os territorios austr\u00edacos ambicionados polo nacionalismo italiano, a chamada Italia irredenta (Trento, Gorizia, Trieste, Istria, Fiume e Dalmacia).\nFrancisco Xos\u00e9 finou en paz e serenidade a metade da guerra, o 21 de novembro de 1916, tras ir comungar, despachados os asuntos de Estado aquela mesma ma\u00f1\u00e1. O 30 de novembro, \"Francisco Xos\u00e9, un humilde pecador que implora a misericordia de Deus\", recibiu cristi\u00e1 sepultura no convento dos capuchinos en Viena.\nO problema sucesorio.\nComo Rodolfo se suicidara e Sissi non quixera ter m\u00e1is fillos, a coroa deb\u00eda pasar necesariamente para os irm\u00e1ns e sobri\u00f1os de Francisco Xos\u00e9, porque as leis imped\u00edan que as s\u00faas fillas herdasen o imperio. Ao quedar sen herdeiros a li\u00f1a principal, a sucesi\u00f3n recaeu nos fillos do arquiduque Carlos Luis, que morrera dez anos antes: Francisco Fernando, enfermizo e d\u00e9bil; Otto, libertino, indisciplinado e salvaxe; e Fernando Carlos, que estaba desexoso de abdicar os seus dereitos.\nFrancisco Fernando, carente tanto de encanto coma de elegancia, ofendera a Francisco Xos\u00e9 ao casar cunha muller que, segundo o Emperador, se achaba por debaixo da s\u00faa clase: a condesa Sof\u00eda de Chotkowa e Wognin, que casar\u00eda con Francisco Fernando en 1900. A negativa do mozo a renunciar a ela custoulle que Francisco Xos\u00e9 apartase os fillos da parella dos dereitos sucesorios. Cando o arquiduque foi asasinado, o Emperador nin sequera asistiu aos funerais.\nAs\u00ed pois, a sucesi\u00f3n recaeu no sobri\u00f1o neto do emperador Francisco Xos\u00e9 I, un neto do seu irm\u00e1n o arquiduque Carlos Luis. En concreto o primox\u00e9nito de Otto, Carlos I de Austria-Hungr\u00eda, coroado \u00e1 morte de Francisco Xos\u00e9 en 1916. Carlos foi o \u00faltimo monarca Habsburgo. Os seus intentos de lograr unha soluci\u00f3n diplom\u00e1tica ao conflito chocaron de fronte coa intransixencia de Clemenceau e Wilson, que xa ti\u00f1an decidida a desaparici\u00f3n da Dobre Monarqu\u00eda danubiana. Incapaces de seguir sostendo o esforzo militar, Austria e Alema\u00f1a pediron o armisticio o 1 de outubro de 1918. Apenas 20 d\u00edas despois, Austria-Hungr\u00eda disolveuse, en tanto que o Emperador, neg\u00e1ndose a abdicar, houbo de fuxir ao estranxeiro (11 de novembro).\nCar\u00e1cter do Emperador.\nConsiderado no seu tempo un perfecto cabaleiro, Francisco Xos\u00e9 I foi un home de mentalidade conservadora, convencido do seu dereito divino a gobernar, intelixente, atractivo e encantador, pero incapaz de enfrontarse axeitadamente cos brutais cambios ideol\u00f3xicos e pol\u00edticos que se aveci\u00f1aban. Afecto a considerar a s\u00faa dinast\u00eda como chamada polo destino a gobernar Europa, o seu benevolente despotismo paternalista era sinxelo como a s\u00faa vida privada. Francisco Jos\u00e9 estivo dedicado por enteiro ao cumprimento dos seus deberes como gobernante e ao mantemento da honra e o benestar do seu pobo. Non obstante, a historia encargar\u00edase de demostrar que isto non era suficiente para impedir a derruba do seu imperio e a ondada de loitas secesionistas, nacionalistas e doutras variadas \u00edndoles que confluir\u00edan no gran conflito continental que devastar\u00eda Europa.\nA s\u00faa morte e a divisi\u00f3n de Austria-Hungr\u00eda representan o fin dunha \u00e9poca e o comezo da Europa contempor\u00e1nea.\nConsecuencias.\nFrancisco Xos\u00e9 levou adiante con considerable \u00e9xito o reinado m\u00e1is longo de todos os gobernantes Habsburgo e tam\u00e9n un dos m\u00e1is tumultuosos, que indicou o final dos monarcas gobernantes para deixar paso \u00e1s democracias e monarqu\u00edas parlamentarias europeas do s\u00e9culo XX.\nIgualmente, a tarefa de Francisco Xos\u00e9 I non foi escasa nin insignificante: conseguiu manter a s\u00faa monarqu\u00eda durante todo ese tempo, mentres as forzas nacionalistas centr\u00edfugas e os poderes estranxeiros intentaban facer en pedazos ao Imperio por todos os medios.\nBasicamente, a rotunda negativa do Emperador a permitir as reformas democr\u00e1ticas que se lle esix\u00edan, as\u00ed como a s\u00faa uni\u00f3n coas forzas conservadoras e absolutistas, abriron o cami\u00f1o para o final da monarqu\u00eda. En 1914, Austria-Hungr\u00eda comprend\u00eda 676.616 quil\u00f3metros cadrados e 52,8 mill\u00f3ns de habitantes, o que o convert\u00eda no segundo pa\u00eds m\u00e1is extenso de Europa (despois de Rusia) e o terceiro m\u00e1is poboado (despois de Rusia e Alema\u00f1a). Inclu\u00eda 15 nacionalidades: 12'5 mill\u00f3ns de austroalem\u00e1ns, 10'5 mill\u00f3ns de maxiares, 7 mill\u00f3ns de checos e 2 de eslovacos, 5'2 mill\u00f3ns de polacos, outros tantos serbios, croatas e bosn\u00edacos, 3'5 mill\u00f3ns de romaneses, 4 mill\u00f3ns de rutenos e ucra\u00ednos, 800.000 italianos, friulanos e ladinos e 1'3 mill\u00f3ns de eslovenos. Hab\u00eda 40 mill\u00f3ns de cat\u00f3licos romanos e grecocat\u00f3licos (ucra\u00ednos e romaneses), 4,5 mill\u00f3ns de ortodoxos (serbios, romaneses e ucra\u00ednos), 4,7 mill\u00f3ns de luteranos e calvinistas, 2,5 mill\u00f3ns de xudeus e 800.000 musulm\u00e1ns, cuxa coexistencia pac\u00edfica era garantida polo Imperio. Se a situaci\u00f3n balc\u00e1nica fora durante o s.XIX sanguenta e problem\u00e1tica, a disoluci\u00f3n de Austrohungr\u00eda exacerbar\u00eda os problemas, xunt\u00e1ndose co feito de que as novas fronteiras crearon unhas f\u00e9rreas barreiras arancelarias que asfixiaron o comercio e conduciron \u00e1 crise econ\u00f3mica e a miseria dos novos pa\u00edses.\nPara Austria, a consecuencia m\u00e1is importante desta disoluci\u00f3n foi a s\u00faa degradaci\u00f3n a un poder de terceira categor\u00eda, ata o punto de ser absorbida por Alema\u00f1a en 1938. Nunca recuperar\u00eda o seu status de gran potencia. Viena, que fora unha das capitais do mundo, converteuse da noite para o d\u00eda na cabeza dun pa\u00eds diminuto.\nAntepasados.\nAntepasados de Francisco Xos\u00e9 I de Austria"}
{"id": "45646", "revid": "43749", "url": "https://gl.wikipedia.org/wiki?curid=45646", "title": "Francisco Xos\u00e9 I", "text": ""}
{"id": "45647", "revid": "98629", "url": "https://gl.wikipedia.org/wiki?curid=45647", "title": "Tratado de Saint-Germain", "text": "O Tratado de Saint-Germain-en-Laye foi asinado nesa localidade francesa o 10 de setembro de 1919 entre as potencias aliadas e asociadas e Austria para p\u00f3r fin \u00e1 Primeira guerra mundial. Neste tratado establec\u00edase o desmembramento da antiga monarqu\u00eda dos Habsburgo, o Imperio Austroh\u00fangaro, que foi substitu\u00eddo pola Rep\u00fablica de Austria como \u00abestado sucesor\u00bb quedando limitada a algunhas \u00e1reas nas que soamente se falaba alem\u00e1n e que foi exclu\u00edda das negociaci\u00f3ns sendo obrigada a asina-lo tratado. O tratado foi reatificado polo Consello Nacional austr\u00edaco ou Parlamento o 17 de outubro.\nO posterior Tratado de Trianon, asinado en 1920 entre os aliados e Hungr\u00eda, completou o proceso de desmembramento do Imperio Austroh\u00fangaro.\nCaracter\u00edsticas.\nO tratado redactouse en franc\u00e9s, a lingua de interpretaci\u00f3n en caso de discrepancias, ingl\u00e9s, italiano e ruso, mais non en alem\u00e1n.\nO tratado establec\u00eda o nome oficial do pa\u00eds vencido, Austria (\u00d6sterreich), ao que se lle prohib\u00eda de xeito expreso o \"Anschluss\" (o reagrupamento ou uni\u00f3n con Alema\u00f1a), a fabricaci\u00f3n e o comercio de armamento e a constituci\u00f3n dun ex\u00e9rcito de leva (ti\u00f1a autorizado un ex\u00e9rcito profesional limitado a 30.000 homes). Igualmente, obrig\u00e1baselle a pagar aos aliados cuantiosas indemnizaci\u00f3ns e a restitu\u00edr numerosas obras de arte do tesouro imperial dos Habsburgo, a\u00ednda que moitas delas fosen de Austria dende hab\u00eda moitos s\u00e9culos e fosen adquiridas lexitimamente."}
{"id": "45648", "revid": "109986", "url": "https://gl.wikipedia.org/wiki?curid=45648", "title": "Congreso de Viena", "text": "O Congreso de Viena foi unha conferencia entre embaixadores das grandes potencias europeas que tivo lugar na capital austr\u00edaca, entre o 1 de outubro de 1814 e o 9 de xu\u00f1o de 1815, cuxa intenci\u00f3n era a de restablecer as fronteiras de Europa tras a derrota de Napole\u00f3n I a primavera anterior, e reorganizar a forma e ideolox\u00eda pol\u00edticas do Antigo R\u00e9xime.\nOs acordos tiveron vixencia nos territorios de Europa Central e do Leste at\u00e9 o final da primeira guerra mundial. Con todo, a paz conseguiuse mediante o estabelecemento do absolutismo. Viena converteuse no eixo central de Europa Occidental durante trinta anos grazas a este congreso.\nFoi convocado polo emperador de Austria Francisco I, dicindo este ao final do congreso que a nova Europa era a Europa da Restauraci\u00f3n. A pesar das medidas que se concertaron para manter baixo control os inimigos do Antigo R\u00e9xime, non se puido evitar a difusi\u00f3n das ideas liberais que provocaron as revoluci\u00f3ns de 1830 e 1848.\nDo Congreso xurdiu a Santa Alianza, formada por Austria, Prusia e Rusia, que dic\u00edan procurar os bens dunha mesma relixi\u00f3n, malia que estes tres non compart\u00edan crenzas. Logo formar\u00edase o que se co\u00f1ecer\u00eda como a cu\u00e1drupla alianza, formada por Gran Breta\u00f1a, Prusia, Rusia, e Austria.\nParticipantes.\nHoubo dous protagonistas destacados. Dunha banda Klemens von Metternich, que malia presidir a conferencia e ser un mediador entre todas as naci\u00f3ns integradas no congreso, buscaba principalmente territorio para o seu pa\u00eds natal, Austria. Doutra banda Charles Maurice de Talleyrand, que actuaba en representaci\u00f3n de Lu\u00eds XVIII, e que conseguiu varios \u00e9xitos para Francia a pesar da derrota.\nO tsar Alexandre I de Rusia tivo un papel clave no Congreso, acompa\u00f1ado polos seus conselleiros Karl Nesselrode e o conde Andrey Razumovsky, co obxectivo de unificar os Estados alem\u00e1ns e implantar un r\u00e9xime constitucional en Polonia.\nEstiveron presentes tam\u00e9n Francisco I de Habsburgo e Federico Guillerme III de Prusia (acompa\u00f1ado de Hardenberg e Humboldt), xunto con representantes do Reino Unido, primeiro Lord Castlereagh e despois o Duque de Wellington (quen tivo que sa\u00edr ao auxilio de Europa cando Napole\u00f3n escapou da illa de Elba mentres se estaba celebrando o congreso en 1815) e antigos aliados de Napole\u00f3n, como os reis de Saxonia e de Dinamarca. Tam\u00e9n houbo espa\u00f1ois (Pedro G\u00f3mez Labrador), portugueses (Pedro de Sousa Holstein, Conde de Palmela; Ant\u00f3nio Saldanha da Gama; Joaquim Lobo da Silveira), Estados xerm\u00e1nicos (Hannover, Baviera e W\u00fcrttemberg), eslavos, n\u00f3rdicos (Suecia) e enviados dos Estados Pontificios. Todos coincidiron en estar unidos e permanecer vixiantes contra os liberais, os republicanos e os ateos.\nNo tempo que durou o congreso, os participantes estiveron por Viena en residencias palacianas, dando paseos por parques e bosques. Todo estes lugares foron escenarios de lecer, banquetes e bailes; destes feitos naceu a frase do pr\u00edncipe de Ligne: \"Le Congr\u00e9s ne marche pas, il danse\", e cheg\u00e1banse a xuntar at\u00e9 m\u00e1is de 2.000 cabalos e outros tantos cans nas cazar\u00edas que celebraban. Unha destas actividades de lecer contou cun concerto dunha cantata de Beethoven titulada \"O momento glorioso\".\nCambios territoriais.\nComo resultado das negociaci\u00f3ns sostidas no Congreso tom\u00e1ronse as seguintes decisi\u00f3ns:"}
{"id": "45649", "revid": "23204", "url": "https://gl.wikipedia.org/wiki?curid=45649", "title": "Imperio Austroh\u00fangaro", "text": "O Imperio Austroh\u00fangaro, Austro-h\u00fangaro ou Austria-Hungr\u00eda (\"\u00d6sterreichisch-Ungarische Monarchie\" en alem\u00e1n, \"Osztr\u00e1k\u2013Magyar Monarchia\" en h\u00fangaro) foi un estado hist\u00f3rico europeo nado en 1867, tralo Compromiso austroh\u00fangaro que recono\u00f1ec\u00eda o Reino de Hungr\u00eda como unha entidade aut\u00f3noma dentro do Imperio Austr\u00edaco, a partir dese intre, austroh\u00fangaro. En 1914 ti\u00f1a unha extensi\u00f3n de 676.615\u00a0km\u00b2 e contaba con 52\u00a0799\u00a0000 habitantes.\nO que fora o Imperio Austroh\u00fangaro rep\u00e1rtese na actualidade en trece estados europeos: Austria, Hungr\u00eda, Rep\u00fablica Checa, Eslovaquia, Eslovenia, Croacia, Bosnia e Hercegovina e as rexi\u00f3ns de Voivodina en Serbia, Bocas de Kotor en Montenegro, Trentino-Alto Adige e Trieste en Italia, Transilvania e parte do B\u00e1nato en Roman\u00eda, Galitsia en Polonia e Rutenia (rexi\u00f3n Subcarp\u00e1tica na Ucra\u00edna).\nHistoria.\nO Imperio Austroh\u00fangaro ten a s\u00faa orixe en 1867 co Compromiso austroh\u00fangaro. En 1879 tivo lugar a alianza de Austria-Hungr\u00eda co Imperio Alem\u00e1n, e en 1882 Italia uniuse \u00e1 Tripla Alianza.\nEn 1892 entrou en circulaci\u00f3n a coroa de ouro. En 1907 entra en vigor o sufraxio masculino para todo home maior de 24 anos, e nese ano tiveron lugar as primeiras elecci\u00f3ns en Austria e renovouse o compromiso entre Austria e Hungr\u00eda. En 1908 levouse a cabo a anexi\u00f3n de Bosnia e Hercegovina. En 1912 Serbia e Bulgaria formaron unha alianza contra o Imperio Austroh\u00fangaro.\nO 28 de xu\u00f1o de 1914 o arquiduque Francisco Fernando e a s\u00faa esposa Sof\u00eda Chotek foron asasinados en Saraxevo por un terrorista serbobosn\u00edaco. A declaraci\u00f3n de guerra de Austria-Hungr\u00eda a Serbia provoca declaraci\u00f3ns de guerra en cadea, dando inicio \u00e1 primeira guerra mundial. En 1915 o Imperio Austroh\u00fangaro declarouse disposto a ceder a rexi\u00f3n de Trieste. As\u00ednase o Tratado de Londres, segredo entre o Reino Unido, Francia, Rusia e Italia: Italia cambia de bando obtendo Trieste como incentivo.\nO 21 de novembro de 1916, en plena guerra, finou o emperador Francisco Xos\u00e9 I, ap\u00f3s 68 anos de reinado. O novo emperador, Carlos I, procurou en 1917 conseguir a paz por separado con Francia, sen resultado.\nEn 1918 Carlos enviou a Guillerme II de Alema\u00f1a un telegrama anunci\u00e1ndolle o fin da alianza. O 28 de outubro dese ano proclamouse a rep\u00fablica de Checoslovaquia, e o 31 dese mes tivo lugar a secesi\u00f3n de Hungr\u00eda. O 3 de novembro levouse a cabo o armisticio entre o Imperio Austroh\u00fangaro e os aliados. O 7 de novembro proclamouse a rep\u00fablica de Polonia (que se adxudicou a rexi\u00f3n austr\u00edaca de Galitzia), e o 16 de novembro proclamouse a rep\u00fablica de Hungr\u00eda. O 1 de decembro as rexi\u00f3ns do sur do Imperio un\u00edronse a Serbia e Montenegro, formando o Reino dos Serbios, Croatas e Eslovenos. O 24 de decembro tivo lugar a unificaci\u00f3n de Transilvania e Roman\u00eda.\nO Imperio Austroh\u00fangaro desapareceu por completo en 1919 tralos tratados de Saint-Germain e Trianon."}
{"id": "45650", "revid": "56817", "url": "https://gl.wikipedia.org/wiki?curid=45650", "title": "137", "text": ""}
{"id": "45653", "revid": "6939", "url": "https://gl.wikipedia.org/wiki?curid=45653", "title": "Gusa", "text": "O arrabio, ferro-gusa ou ferro-bruto \u00e9 un produto intermedio na produci\u00f3n de aliaxes f\u00e9rricas. Obtense do alto forno\nonde se produce a reduci\u00f3n do mineral de ferro fundido con carb\u00f3n. Non ten aplicaci\u00f3ns tecnol\u00f3xicas e toda a produci\u00f3n \u00e9 dedicada \u00e1 transformaci\u00f3n en aceiro ou en ferro fundido.\nTradicionalmente a gusa col\u00e1base en lingotes e de a\u00ed \u00eda ao forno de produci\u00f3n de aceiro, hoxe este proceso \u00e9 antiecon\u00f3mico e a gusa fundida l\u00e9vase normalmente nese estado at\u00e9 un convertedor."}
{"id": "45654", "revid": "1576", "url": "https://gl.wikipedia.org/wiki?curid=45654", "title": "Ferro fundido", "text": "Ch\u00e1mase ferro fundido a unha aliaxe de Ferro e Carbono con contido deste superior ao 2%.\nEste l\u00edmite indica que esta aliaxe non se pode forxar e polo tanto non se considera un aceiro. O uso fundamental do ferro fundido \u00e9 a produci\u00f3n de pezas de forma complexa e que non van ser sometidas a grandes esforzos (radiadores, coci\u00f1as, pezas ornamentais..)."}
{"id": "45656", "revid": "5312", "url": "https://gl.wikipedia.org/wiki?curid=45656", "title": "Uni\u00f3n de Centro Democr\u00e1tico", "text": "Uni\u00f3n de Centro Democr\u00e1tico (UCD) foi un partido pol\u00edtico espa\u00f1ol de centro dereita establecido por Adolfo Su\u00e1rez, presidente do goberno, como unha coalici\u00f3n electoral formada en abril de 1977 de partidos liberais, democristi\u00e1ns e socialdem\u00f3cratas para concorrer \u00e1s primeiras elecci\u00f3ns lexislativas democr\u00e1ticas tras a morte de Franco previstas para xu\u00f1o dese ano. UCD disolveuse o 18 de febreiro de 1983 tras a desfeita das elecci\u00f3ns xerais de 1982.\nHistoria.\nA UCD formouse como un conglomerado de personalidades pol\u00edticas que representaban siglas que apenas ti\u00f1an unha m\u00ednima estrutura, Fernando \u00c1lvarez de Miranda (PDC), P\u00edo Cabanillas (PP), Gonzalo Casado (PSI), Manuel Clavero (PSLA), Francisco Fern\u00e1ndez Ord\u00f3\u00f1ez (PAD), Juan Garc\u00eda Madariaga (PPL), Joaqu\u00edn Garrigues (FPDL), Enrique Larroque (PL), Jos\u00e9 Ram\u00f3n Lasu\u00e9n (FSD), Jos\u00e9 Luis Meil\u00e1n Gil (PGI), Lorenzo Olarte (UC), Eurico de la Pe\u00f1a (USDE), Antonio P\u00e9rez Crespo (UDM), Enrique S\u00e1nchez de Le\u00f3n (AREX) e Ignacio Camu\u00f1as (PDP) baixo o liderado de Adolfo Su\u00e1rez. Nas elecci\u00f3ns lexislativas de 1977 conseguiu o 34.44% dos votos e 166 escanos, a maior\u00eda relativa no Parlamento que elixiu Adolfo Su\u00e1rez como presidente do goberno. O 4 de agosto a UCD transformouse nun partido pol\u00edtico e con 3 dos 7 po\u00f1entes foi clave na elaboraci\u00f3n da Constituci\u00f3n de 1978.\nEn 1978 celebrou o seu primeiro congreso nacional que elixiu como presidente a Adolfo Su\u00e1rez e como secretario xeral a Rafael Arias Salgado. Nas elecci\u00f3ns de 1979 tivo o 34.84% dos votos e 168 escanos. O crecemento da UCD continuou ata 1981 pero a partir dese momento os conflitos internos e os problemas econ\u00f3micos deses anos acabaron por prexudicar seriamente ao partido, en xaneiro de 1981 Su\u00e1rez renunciou \u00e1 presidencia do goberno, substitu\u00eduno Leopoldo Calvo-Sotelo Bustelo e o intento de golpe de estado do 23 de febreiro de 1981 cando se realizaba a votaci\u00f3n de investidura do novo presidente agudizaron os problemas internos da UCD, Su\u00e1rez deixou a UCD e formou en xu\u00f1o o Centro Democr\u00e1tico y Social, Fern\u00e1ndez Ord\u00f3\u00f1ez e os socialdem\u00f3cratas integr\u00e1ronse no PSOE, Miguel Herrero e outros tres deputados marcharon a Alianza Popular ao igual que os democristi\u00e1ns de \u00d3scar Alzaga, o grupo parlamentario centrista quedou reducido a 151 escanos e Calvo Sotelo tivo que convocar elecci\u00f3ns para o 28 de outubro de 1982 que ga\u00f1aron por maior\u00eda absoluta os socialistas, a UCD presentou como candidato a Landelino Lavilla e resultou na desfeita electoral do partido que tivo o 6.77% dos votos e tan s\u00f3 11 escanos (5 procedentes de Galicia), tras a disoluci\u00f3n do partido, nos territorios onde mantivera unha certa forza deu orixe a partidos rexionalistas ou nacionalistas como foi o caso de Galicia onde a UCD local serviu de base para a formaci\u00f3n de Coalici\u00f3n Galega pero no conxunto de Espa\u00f1a a base electoral e os militantes da UCD transferiuse a Alianza Popular e en menor medida ao PSOE."}
{"id": "45657", "revid": "529", "url": "https://gl.wikipedia.org/wiki?curid=45657", "title": "UCD", "text": ""}
{"id": "45658", "revid": "529", "url": "https://gl.wikipedia.org/wiki?curid=45658", "title": "Rafael Arias Salgado", "text": ""}
{"id": "45659", "revid": "127505", "url": "https://gl.wikipedia.org/wiki?curid=45659", "title": "Aixola", "text": "A aixola \u00e9 unha ferramenta para traballar a madeira. Tr\u00e1tase dunha sorte de machada con folla de ferro curva e con forma tronco-c\u00f3nica, perpendicular a un mango curto de madeira xeralmente. A aixola era utilizada polos carpinteiros para desbastar a madeira.\nNa prehistoria.\nEn Galiza as aixolas de pedra te\u00f1en aparecido en numerosos t\u00famulos funerarios megal\u00edticos. Ti\u00f1an forma rectangular e secci\u00f3n biconvexa e rectangular. As dobres aixolas ti\u00f1an unha perforaci\u00f3n no centro e apareceron a finais do megalitismo, nas c\u00e1maras tipo cista."}
{"id": "45660", "revid": "5863", "url": "https://gl.wikipedia.org/wiki?curid=45660", "title": "Al\u00e1", "text": "Al\u00e1 \u00e9 a transcrici\u00f3n galega da palabra \u00e1rabe \"\u0627\u0644\u0644\u0647\" que designa a Deus. A palabra prov\u00e9n dos tempos preisl\u00e1micos e, a\u00ednda que \u00e9 usada polos cristi\u00e1ns e xudeus \u00e1rabes para referirse ao seu deus, f\u00f3ra do mundo \u00e1rabe, \"Al\u00e1\" util\u00edzase exclusivamente para referirse ao concepto isl\u00e1mico de deus, que \u00e9 \u00fanico e ten car\u00e1cter incomparable e irrepresentable."}
{"id": "45661", "revid": "5749", "url": "https://gl.wikipedia.org/wiki?curid=45661", "title": "Tratado de Karlowitz", "text": "O Tratado de Karlowitz, asinado en 1699 en Karlovci (\"Karl\u00f3ca\" en h\u00fangaro, \"Karlowitz\" en alem\u00e1n; \"Karlof\u00e7a\" en turco, cidade da rexi\u00f3n serbia de Voivodina), rematou a Guerra Austro-Otom\u00e1 de 1683-1697, que resultou na derrota otom\u00e1.\nO tratado foi asinado o 26 de xaneiro de 1699, tras un congreso de dous meses de duraci\u00f3n entre o Imperio Otom\u00e1n, dun lado, e a Santa Liga (coalici\u00f3n formada por diversas potencias europeas, inclusive o Imperio Habsburgo, a Uni\u00f3n Polaco-Lituana, a Rep\u00fablica de Venecia e o Imperio Ruso. No tratado, os otom\u00e1ns cederon a maior parte de Hungr\u00eda, Transilvania e Eslavonia a Austria, e Podolia a Polonia. A maior parte de Dalmacia foi entregada a Venecia, xunto con Moreia (a Pen\u00ednsula do Peloponeso), que os otom\u00e1ns ga\u00f1aran no Tratado de Passarowitz en 1718.\nO Tratado de Karlowitz marcou o comezo do declive otom\u00e1n na Europa Oriental e o auxe do Imperio Habsburgo, a potencia dominante no sueste de Europa."}
{"id": "45662", "revid": "1308", "url": "https://gl.wikipedia.org/wiki?curid=45662", "title": "Tratado de Carlowitz", "text": ""}
{"id": "45663", "revid": "23204", "url": "https://gl.wikipedia.org/wiki?curid=45663", "title": "Constantino II", "text": "Flavius Claudius Constantinus, foi emperador romano entre os anos 337 ao 340. Fillo terceiro de Constantino o Grande e mais a s\u00faa esposa Fausta, naceu en Arelate, a actual Arl\u00e9s, na provincia da Galia no ano 316.\nTraxectoria.\nSendo un beb\u00e9, no 317, foi nomeado C\u00e9sar, e no 323, con sete anos de idade xa participa co seu pai nunha campa\u00f1a contra os s\u00e1rmatas. Aos dez anos foi nomeado comandante en xefe das tropas da Galia, a morte do seu medio irm\u00e1n Crispo, e unha inscrici\u00f3n atopada na Galia o nomea \"alamaricus\", polo que \u00e9 prob\u00e1bel que os seus xenerais tiveran ga\u00f1ado algunha batalla contra os alam\u00e1ns no ano 330. A s\u00faa carreira militar continuou co nomeamento por parte do seu pai coma xefe da campa\u00f1a contra os godos no 332, que invadiran a Tracia e a Moesia, derrot\u00e1ndoos e collendo como ref\u00e9n o fillo m\u00e1is vello do rei godo Alarico.\nA morte do seu pai, Constantino o Grande, re\u00fanese cos seus irm\u00e1ns en Sirmium, no territorio da Panonia, sendo nomeado Augustus baixo o nome de Constantino II, e na divisi\u00f3n do Imperio, corresp\u00f3ndelle gobernar as provincias da Galia, Hispania e Britania. Sendo seu irm\u00e1n Constante moi cativo, nom\u00e9ase a Constantino II o seu titor e coidador das terras de Italia, \u00c1frica e Iliria que lle corresponderan a Constante.\nVeuse envolto nas loitas das d\u00faas correntes do cristianismo. O trinitarismo era a dominante en Occidente, mentres o arianismo \u00e9rao en Oriente. Constantino II liberou a Atanasio, bispo de Alexandr\u00eda e autorizouno a volver \u00e1 cidade, acci\u00f3n que o indispuxo co seu irm\u00e1n Constancio II que era adepto o arianismo.\nCoa maior\u00eda de idade de Constante, este solicita a liberaci\u00f3n da s\u00faa porci\u00f3n do Imperio que lle tocara na divisi\u00f3n feita en setembro do 327 en Sirmium, ao que se nega Constantino II. O seu car\u00e1cter autoritario supo\u00f1\u00eda que seu irm\u00e1n se \u00eda pregar, pero rebelouse contra esta imposici\u00f3n, o que obrigou a Constantino a ir contra Italia e o seu irm\u00e1n, e as tropas atop\u00e1ronse en Aquileia, sendo derrotado e morto Constantino II e o seu corpo foi guindado \u00f3 r\u00edo Alsa en abril do 340. Posteriormente foi recuperado e soterrado en Constantinopla con honores imperiais, ficando Constante coa porci\u00f3n do Imperio do seu irm\u00e1n."}
{"id": "45664", "revid": "56817", "url": "https://gl.wikipedia.org/wiki?curid=45664", "title": "138", "text": ""}
{"id": "45665", "revid": "98629", "url": "https://gl.wikipedia.org/wiki?curid=45665", "title": "Xeograf\u00eda de Roman\u00eda", "text": "Unha gran parte das fronteiras de Roman\u00eda con Serbia e Bulgaria seguen o curso do r\u00edo Danubio. No Danubio vai desaugar o r\u00edo Prut, que serve de fronteira con Moldavia.\nOs montes C\u00e1rpatos dominan a parte occidental da Roman\u00eda, con picos de ata 2 500 m. O m\u00e1is elevado, o \"Moldoveanu\", atinge os 2.544 m.\nAs principais cidades son a capital, Bucarest, Bra\u015fov, Timi\u015foara, Cluj-Napoca, Constan\u0163a, Craiova, e Ia\u015fi (Jassy)."}
{"id": "45666", "revid": "34155", "url": "https://gl.wikipedia.org/wiki?curid=45666", "title": "Condados de Roman\u00eda", "text": "Roman\u00eda est\u00e1 dividida en 41 \"jude\u0163e\", ou condados, e o municipio de Bucarest (\"Bucure\u015fti\") - a capital.\n\"Jude\u021b\" p\u00f3dese traducir por xurisdici\u00f3n, pero \u00e9 comunmente traducido como provincia ou condado (sendo realmente \"comitat\" a verba romanesa para isto, de \"comte\", \"conde\"). Representan as NUTS-3 do pa\u00eds (Nomenclaturas de Unidades Territoriais para fins Estat\u00edsticos \u2013 Nivel 3) dentro da Uni\u00f3n Europea e cada un deles pos\u00fae o seu goberno. A maior\u00eda dos condados reciben o seu nome polo seu r\u00edo principal, mentres que outros pola s\u00faa maior cidade ou pola s\u00faa capital.\nA primeira organizaci\u00f3n en \"jude\u021be\" dos principados de Valaquia e Moldavia (onde eran nomeados \"\u021binuturi\") data de finais do s\u00e9culo XIV. A maior\u00eda do tempo desde que se formou a moderna Roman\u00eda en 1859, o sistema de divisi\u00f3ns administrativas estivo baseado no dos departamentos franceses. O sistema mudou varias veces, variando o n\u00famero de condados, dos 71 \"jude\u021be\" que exist\u00edan antes da segunda guerra mundial at\u00e9 os 39 que houbo tras 1968. O sistema actual est\u00e1 vixente desde 1968 con pequenos cambios, sendo o \u00faltimo deles de 1997.\nSegundo os datos de 2006 do INE roman\u00e9s, a poboaci\u00f3n media dos 41 condados \u00e9 de 479.300 habitantes por condado, sendo o condado de Ia\u0219i o m\u00e1is poboado (825.000) e o condado de Covasna (223.000) o menos. A superficie media por condado \u00e9 de 5.809\u00a0km2, sendo o condado de Timi\u0219 (8.697\u00a0km2) o m\u00e1is extenso e o condado de Ilfov (1.583\u00a0km2) o m\u00e1is pequecho. O concello de Bucharest \u00e9 por\u00e9n o de menos extensi\u00f3n e o m\u00e1is poboado, con 1\u00a0931\u00a0200 habitantes e 228\u00a0km2."}
{"id": "45667", "revid": "109703", "url": "https://gl.wikipedia.org/wiki?curid=45667", "title": "139", "text": ""}
{"id": "45668", "revid": "56817", "url": "https://gl.wikipedia.org/wiki?curid=45668", "title": "140", "text": ""}
{"id": "45669", "revid": "56817", "url": "https://gl.wikipedia.org/wiki?curid=45669", "title": "Cereixal", "text": "Un cereixal \u00e9 un lugar poboado de cerdeiras. Como top\u00f3nimo pode referirse a:"}
{"id": "45670", "revid": "785", "url": "https://gl.wikipedia.org/wiki?curid=45670", "title": "\u00c1ngel Castro Argiz", "text": "\u00c1ngel Mar\u00eda Bautista Castro Argiz, nado en L\u00e1ncara o 5 de decembro de 1875 e finado en Bir\u00e1n (Mayar\u00ed) o 21 de outubro de 1956, foi un emigrante galego en Cuba co\u00f1ecido por ser o pai dos dirixentes Fidel e Ra\u00fal Castro.\nTraxectoria.\nEn Galicia era un campesi\u00f1o, o m\u00e1is vello de tres irm\u00e1ns. En 1895 principiaron os independentistas cubanos a s\u00faa guerra con Espa\u00f1a e inda que \u00c1ngel quedou libre do servizo por sorteo, aceptou por cartos substitu\u00edr un mozo da Coru\u00f1a, un costume naquela \u00e9poca que permit\u00eda os fillos das familias con m\u00e1is recursos libraren do servizo militar pagando un substituto. Grazas aos cartos recibidos puido pasar a guerra nun economato militar e nos servizos de fornecemento en Cuba. Despois da guerra, foi deportado de Cuba e tras unha estad\u00eda en Galicia marchou para Madrid, pero volveu de novo \u00e1 illa en 1905, onde tivo \u00e9xito no negocio e f\u00edxose un rico propietario. Conseguiu facer fortuna vendendo azucre. Era o propietario dun latifundio, Manacas, de 10.500 hect\u00e1reas, que ti\u00f1a na s\u00faa maior parte arrendada, pero da que explotaba directamente 770.\nSegundo o seu fillo Ram\u00f3n o seu pai chegou a Cuba como recruta en 1895 polo ex\u00e9rcito de Espa\u00f1a. Juanita, a outra filla de \u00c1ngel, contradixo esta demanda afirmando que o seu pai era simplemente un n\u00f3made econ\u00f3mico en Cuba..\nContra 1910 casou con Mar\u00eda Luisa Argota, mestra de 21 anos, na vila de Bir\u00e1n e con ela tivo dous fillos: Pedro Emilio e Lidia. Ao final desa d\u00e9cada chegou \u00e1 s\u00faa vila un veh\u00edculo con emigrantes espa\u00f1ois de ambos os sexos, e \u00c1ngel Castro contratounos para traballaren no agro. Cunha desas inmigrantes, Lina Ruz, nada en 1903, comezou unha relaci\u00f3n sentimental que acabar\u00eda por transformarse en matrimonio en 1928, antes da morte da s\u00faa primeira esposa Mar\u00eda Luisa. Con esta segunda muller tivo sete fillos: \u00c1ngela Mar\u00eda, Ram\u00f3n, Fidel, Ra\u00fal, Juanita, Emma e Agustina. Durante o seu segundo matrimonio tivo tam\u00e9n unha relaci\u00f3n cunha mulata chamada Generosa Batista coa que tivo un fillo, Mart\u00edn Castro, ao que criou xunto aos demais.\nMorreu en 1956, dunha hernia, 42 d\u00edas antes do desembarco nos Cayuelos do barco Granma, co que dar\u00eda comezo a Revoluci\u00f3n Cubana. Fidel Castro soubo da noticia en M\u00e9xico."}
{"id": "45671", "revid": "23204", "url": "https://gl.wikipedia.org/wiki?curid=45671", "title": "Constante", "text": "Flavius Iulius Constante, nado no ano 320 e finado no 350, foi un emperador romano entre os anos 337 e o 350. \nTraxectoria.\nFoi o fillo m\u00e1is pequeno do emperador Constantino o Grande e mais da s\u00faa segunda esposa Fausta, sendo nomeado \"C\u00e9sar\" por Constantino, no ano 333.\nNo ano 337 morre o seu pai e, segundo estaba estipulado, o Imperio div\u00eddese entre os tres irm\u00e1ns vivos e fillos de Constantino, correspond\u00e9ndolle a Constante as provincias de \u00c1frica, Italia e t\u00f3dolos Balc\u00e1ns. Pero a\u00ednda era moi cativo e o seu irm\u00e1n Constantino II quedou coma rexente e titor das s\u00faas provincias.\nAo acadar a maior\u00eda de idade, solicita a fin da titor\u00eda e rexencia, pero Constantino II negouse, considerando que sempre dobregara a vontade do seu irm\u00e1n m\u00e1is novo e desexando que a provincia de \u00c1frica pasase a ser gobernada por el e xunguila \u00e1s s\u00faas posesi\u00f3ns. Pero Constante n\u00e9gase a isto e o enfrontamento entre os dous ex\u00e9rcitos prod\u00facese en Aquileia, onde Constantino II morre, quedando polo tanto Constante coa parte Occidental do Imperio como \u00fanico Emperador.\nOs pais da Igrexa eloxiaron a figura de Constante, pero o certo \u00e9 que era un emperador violento, cruel e avaricioso, libertino e dado \u00e1 homosexualidade, pero revelouse coma un gran militar, xa que despois da batalla de Aquileia, fixo unha campa\u00f1a contra dos s\u00e1rmatas, aos que derrotou, e a s\u00faa campa\u00f1a nas Galias contra os francos, entre os anos 341 e 343, incl\u00fae a pacificaci\u00f3n das illas de Britania.\nNo 348 inicia co seu irm\u00e1n Constancio II unha reforma monetaria, tendente a revaliar a moeda de bill\u00f3n, que estaba a piques de provocar unha crise ec\u00f3nomica no imperio. Pero no ano 350, fr\u00e1guase unha conspiraci\u00f3n no ex\u00e9rcito, e Magnencio, xeneral das tropas do Rhin, \u00e9 nomeado \"Augustus\" polas lexi\u00f3ns. Constante deuse conta de que perdera o favor do ex\u00e9rcito e foxe de Italia cara a Hispania, pero \u00e9 reco\u00f1ecido en Helena, localidade na Galia preto dos Pireneos, sendo asasinado.\nMagnencio fica coma \u00fanico emperador de Occidente, mais o usurpador ter\u00e1 pronto que loitar co emperador de Oriente e irm\u00e1n de Constante, Constancio II."}
{"id": "45672", "revid": "624", "url": "https://gl.wikipedia.org/wiki?curid=45672", "title": "996", "text": "Mortes.\nHistoria ano a ano"}
{"id": "45673", "revid": "85894", "url": "https://gl.wikipedia.org/wiki?curid=45673", "title": "Chanceler de Austria", "text": "O Chanceler Federal de Austria (\"Bundeskanzler\") \u00e9 o xefe de goberno da Rep\u00fablica de Austria.\nAustria Hitleriana (13 de marzo de 1938 - 27 de abril de 1945).\nArthur Sey\u00df-Inquart, un colaborador de Hitler, e afiliado \u00f3 NSDAP, vai unir Austria \u00e1 Alema\u00f1a Nazi, o 13 de marzo de 1938, ata o 27 de abril de 1945 cando se proclama a independencia de Austria, o Chanceler de Austria, \u00e9 o mesmo que o de Alema\u00f1a.\n\"Vexa\":Chanceler de Alema\u00f1a"}
{"id": "45674", "revid": "98629", "url": "https://gl.wikipedia.org/wiki?curid=45674", "title": "Chanceler", "text": "Chanceler (do lat\u00edn \"cancellarius\") \u00e9 un cargo con distinto significado segundo o estado.\nMinistro de Asuntos Exteriores.\nNalg\u00fans pa\u00edses de Hispanoam\u00e9rica, acost\u00famase a denominar \"Chanceler\" \u00f3 Ministro ou Secretario de Asuntos Exteriores ou de Relaci\u00f3ns Exteriores.\nXefe de goberno.\nChanceler \u00e9 tam\u00e9n o t\u00edtulo que se lle outorga \u00f3 Xefe de Goberno, elixido pola c\u00e1mara baixa (Bundestag) por maior\u00eda dos seus membros nun r\u00e9xime parlamentario, como en Alema\u00f1a, Austria e Su\u00edza."}
{"id": "45675", "revid": "23204", "url": "https://gl.wikipedia.org/wiki?curid=45675", "title": "Alfred Gusenbauer", "text": "Dr. Alfred Gusenbauer (Sankt P\u00f6lten, Baixa Austria 1960), pol\u00edtico, \u00e9 o actual l\u00edder do SP\u00d6 (Partido Socialdem\u00f3crata de Austria), dende o 2000. \u00c9 chanceler de Austria, dende o 11 de xaneiro de 2007, trala vitoria do SP\u00d6 nas elecci\u00f3ns do 1 de outubro de 2006.\nMocidade e estudos.\nNaceu o 8 de febreiro de 1960 en Sankt P\u00f6lten, na rexi\u00f3n da Baixa Austria, unha rexi\u00f3n situada \u00f3 leste de Austria.\nTras cursa-los seus estudos en Wieselburg, estudiar\u00e1 ciencias pol\u00edticas, filosof\u00eda e xurisprudencia, na Universidade de Viena, onde se doutourou en ciencias pol\u00edticas.\nPol\u00edtica.\nNo 2000 foi nomeado Presidente do SP\u00d6, sucedendo a Viktor Klima.\nChanceler de Austria (2007 - actualidade).\nNas elecci\u00f3ns lexislativas do 1 de outubro de 2006, Gusenbauer ga\u00f1ou, pero sen obte-la maior\u00eda absoluta. Tras moitos acordos, conseguiu a coalici\u00f3n co Partido Popular de Austria (\u00d6VP), deste xeito puido ser nomeado Chanceler de Austria o 11 de xaneiro do 2007."}
{"id": "45679", "revid": "98629", "url": "https://gl.wikipedia.org/wiki?curid=45679", "title": "Breog\u00e1n", "text": "Breog\u00e1n, tam\u00e9n identificado como Brigo, \u00e9 un rei mitol\u00f3xico c\u00e9ltico de Galicia que \u00e9 descrito como o fundador da cidade de Brigantia e o construtor dunha gran torre, identificada coa Torre de H\u00e9rcules (co\u00f1ecida durante a Antig\u00fcidade e a Idade Media como \"Farum Brigantium\"). A principal fonte documental sobre Breog\u00e1n \u00e9 o \"Lebor Gab\u00e1la \u00c9renn\", un compendio medieval sobre os mitos fundacionais dos irlandeses. Neste compendio \u00e9 descrito como o fillo de Brate, e o pai de Ite e Bile, entre outros, as\u00ed como o devanceiro dos gaels. Ademais c\u00f3ntase como os gaels descenden de Ad\u00e1n, a trav\u00e9s dos fillos de No\u00e9, e como chegaron a Irlanda a trav\u00e9s de Galicia.\n\u00c9 a personificaci\u00f3n nacional de Galicia, sendo mencionado d\u00faas veces no himno \"Os Pinos\" a trav\u00e9s de referencias metaf\u00f3ricas a Galicia como o \"Fogar\" e a \"Naz\u00f3n de Breog\u00e1n\".\nEtimolox\u00eda.\nUnha posible explicaci\u00f3n da orixe do nome de Breog\u00e1n poder\u00eda ser da expresi\u00f3n \"\"Breo-genus\" (fillo de Breo), sendo Breo o Brate ga\u00e9lico. Mostra disto poden ser as aras votivas adicadas ao \"deus lar Berobreo\" localizadas no Monte Facho de Don\u00f3n, no concello de Cangas do Morrazo. As aras est\u00e1n escritas en lat\u00edn, sendo de resaltar que \"deus lar\" significaba na s\u00faa orixe \"defunto divinizado\", polo que se poder\u00eda traducir como aras adicadas ao \"defunto divinizado\"\" Berobreo.\nA lenda.\nDe acordo cos relatos do \"Lebor Gab\u00e1la \u00c9renn\", os devanceiros de Breog\u00e1n pasaron 440 anos vagando pola Terra, somet\u00e9ndose a unha serie de probas e tribulaci\u00f3ns, unha historia que est\u00e1 baseada na dos israelitas do Antigo Testamento. Esta parte da lenda foi creada en tempos medievais, nos s\u00e9culos XI-XII, cando exist\u00eda unha gran tradici\u00f3n cristi\u00e1 no momento da s\u00faa transcrici\u00f3n. Eventualmente embarcaron dende Exipto, fuxindo das pragas da \u00e9poca de Mois\u00e9s e chegaron \u00e1 pen\u00ednsula Ib\u00e9rica, conquist\u00e1ndoa. Isto d\u00e9bese contrastar co achado dun escudo celta en Faiyum, Exipto, tal como nos mostra a obra cl\u00e1sica \"The Celts\" de T.G. Powell, onde se destaca que exist\u00edan \"mercenarios\" celtas en Exipto dende o ano 274 a.C.\nNo noroeste da pen\u00ednsula, un dos l\u00edderes celtas, Breog\u00e1n, fundou a cidade chamada Brigantia (identificada coa Coru\u00f1a) e erixiu unha gran torre, a Torre de Breog\u00e1n (identificada coa Torre de H\u00e9rcules constru\u00edda polo romanos). Dende o m\u00e1is alto da torre, o seu fillo Ite albiscou a illa de Irlanda. A visi\u00f3n desa terra provocou que os gaels e Ite navegasen cara a Irlanda nunha expedici\u00f3n pac\u00edfica. Al\u00ed, Ite ser\u00eda asasinado polos tres reis dos Tuatha D\u00e9 Danann, Mac Cuill, Mac C\u00e9cht e Mac Gr\u00e9ine. En vinganza, os oito fillos do neto de Breog\u00e1n, M\u00edl Esp\u00e1ine, e os nove irm\u00e1ns de Ite, partiron dende Brigantia a Irlanda en trinta e seis naves lideradas por \u00c9rim\u00f3n e \u00c9ber Donn, e conquist\u00e1rona. O nome \"M\u00edl Esp\u00e1ine\" prov\u00e9n do lat\u00edn \"Miles Hispaniae\" (\"soldado de Hispania\") e \u00e9 probablemente unha invenci\u00f3ns dos escritores cristi\u00e1ns.\nOs fillos de M\u00edl, co\u00f1ecidos como os milesianos, desembarcaron no Condado de Kerry e abr\u00edronse cami\u00f1o loitando at\u00e9 o outeiro de Tara. Durante a conquista, as esposas dos treis reis dos Tuatha D\u00e9 Danann, \u00c9riu, Banba e Fodla, ped\u00edronlles que a illa recibise o seu nome: \u00c9riu \u00e9 a forma m\u00e1is antiga do nome moderno de \u00c9ire, e Banba e Fodla eran empregados como os nomes po\u00e9ticos para Irlanda, como Albion para Britania. En Tara, os fillos de M\u00edl reun\u00edronse cos tres reis, e decretouse que os invasores regresasen \u00e1s s\u00faas naves e navegasen unha distancia de nove ondas, e se eran quen de desembarcar de novo, Irlanda ser\u00eda s\u00faa. Navegando de novo, os Tuatha D\u00e9 Danann empregaron a s\u00faa maxia para desencadear unha treboada, na cal cinco dos fillos de M\u00edl pereceron, quedando s\u00f3 con vida \u00c9ber Finn, \u00c9rim\u00f3n e Amergin o poeta. Por\u00e9n, Amergin realizou unha invocaci\u00f3n chamando polo esp\u00edrito de Irlanda co\u00f1ecida como a \"Canci\u00f3n de Amergin\" grazas \u00e1 cal puideron desembarcar e tomaron a illa na batalla Tailtiu. Os tres reis dos Tuatha D\u00e9 Danann foron derrotados en combate singular polos tres fillos superviventes de M\u00edl, \u00c9ber Finn, \u00c9rim\u00f3n e o propio Amergin. Despois da vitoria, Amergin dividiu o reino entre \u00c9rim\u00f3n, quen gobernou no norte, e \u00c9ber Finn, que gobernou no sur.\nUn ano despois da batalla de Tailtiu, \u00c9ber Finn non estaba conforme gobernando s\u00f3 a s\u00faa metade e loitou contra o seu irm\u00e1n en Airgetros, sendo derrotado e asasinado, e dous anos m\u00e1is, \u00c9rim\u00f3n derrotou a Amergin noutra batalla. A tradici\u00f3n local en Drogheda sinala o seu lugar de enterramento baixo Millmount. \u00c9rim\u00f3n converteuse no \u00fanico gobernante de Irlanda. O alto reinado alternar\u00edase entre os descendentes de \u00c9ber e os de \u00c9rim\u00f3n. Entre os fillos de \u00c9ber estaban Conm\u00e1el, \u00c9r, Orba, Fer\u00f3n e Fergna.\nDifusi\u00f3n da lenda.\nA primeira menci\u00f3n na historiograf\u00eda \u00e1 relaci\u00f3n entre Galicia e as illas Brit\u00e1nicas prov\u00e9n do s\u00e9culo V, onde o historiador da Gallaecia Paulo Orosio na s\u00faa obra \"Histori\u00e6 adversus paganos\" (417) ou \"Historia contra os pag\u00e1ns\" menciona a \"Torre de Brigantia\" como un faro moi alto que mira cara a Britania, o cal poder\u00eda suxerir unha relaci\u00f3n mar\u00edtima entre Galicia e as illas. Ademais, describe a Irlanda \"entre Iberia e Britania\".\nA lenda de Breog\u00e1n recollida no Leabhar Gabh\u00e1la entre os ano 900-1000 xa era co\u00f1ecida en Galicia naquela \u00e9poca como demostra a lenda galega de Trezenzonio, sendo un caso excepcional de mitolox\u00eda compartida entre d\u00faas naci\u00f3ns atl\u00e1nticas. A lenda de Trezenzonio \u00e9 unha historia semellante sobre un monxe que viaxou a unha illa marabillosa que divisou dende o m\u00e1is alto da Torre de Brigantia, e foi escrita en lat\u00edn nos primeiros anos do s\u00e9culo XI en Galicia. A historia, preservada en dous manuscritos do s\u00e9culo XIV, \u00e9 co\u00f1ecida como \"Trezenzonii de Solistitionis Insula Magna\" (\"A Grande illa do solsticio de Trezenzonius\"). O seu fillo foi Bile, que \u00e1 s\u00faa vez era o pai de Milesius (tam\u00e9n chamado \"M\u00edl Esp\u00e1ine\"), o suposto devanceiro de t\u00f3dolos irlandeses. Malia que isto \u00e9 considerado como un mito, a teor\u00eda da conquista de Irlanda por pobos provenientes da pen\u00ednsula Ib\u00e9rica en tempos prehist\u00f3ricos concorda cun estudo xen\u00e9tico elaborado en 2006 na Universidade de Oxford, que conclu\u00edu que a maior\u00eda da poboaci\u00f3n das illas Brit\u00e1nicas \u00e9 descendente de granxeiros e pescadores neol\u00edticos orixinarios das rexi\u00f3ns norte\u00f1as da pen\u00ednsula Ib\u00e9rica.\nEn decembro de 1601, os irlandeses perderon a batalla de Kinsale contra Inglaterra e debido a isto moitos condes ga\u00e9licos dediciron abandonar o pa\u00eds para evitar represalias (\"v\u00e9xase Fuga dos Condes\"). O conde Hugh Roe O'Donnell (en ), un l\u00edder rebelde que loitou en Kinsale, foi un dos numerosos irlandeses que decidiron quedar en Galicia. Escapou dende Castlehaven o 6 de xaneiro de 1602, e chegou \u00e1 Coru\u00f1a o d\u00eda 14, onde foi recibido con honras polo Gobernador de Galicia e polo Arcebispo de Santiago de Compostela, onde foi fundado o \"Antigo Colexio dos Irlandeses\" en 1605. Al\u00ed foi levado a \"visitar a Torre de Betanzos, onde segundo as lendas dos bardos os fillos de Milesius partiron cara a Illa do Destino\". O feito de que o conde O'Donnell fose levado a visitar o faro amosa que a lenda de colonizaci\u00f3n de Irlanda era co\u00f1ecida en Galicia no s\u00e9culo XVII.\nTam\u00e9n do s\u00e9culo XVII \u00e9 a historia do pr\u00edncipe Gatelo, un rei que fundou a cidade de Brigancia, casou coa princesa Scota, e despois colonizou Irlanda e Escocia.\nA idea de que os gaels irlandeses prove\u00f1en do norte da antiga Hispania pode estar baseada nas semellanzas dos nomes \"Iberia\" e \"Hibernia\" e de \"Galicia\" e \"Gael\". Pseudohistoriadores medievais fixeron declaraci\u00f3ns semellantes sobre outras naci\u00f3ns base\u00e1ndose nos seus nomes.\nDescendentes.\nBreog\u00e1n tivo nove fillos m\u00e1is al\u00e9n de Bile, o pai de M\u00edl Esp\u00e1ine. Deles, Ite foi o primeiro en chegar a Irlanda e foi asasinado polos fillos de Cermait, o que provocou que a s\u00faa familia se vingase. O fillo de Ite, Lughaidh, conmem\u00f3rase no top\u00f3nimo Corca Luighe, e os irm\u00e1ns de Ite est\u00e1n presentes noutros lugares de Irlanda: Breogha, Cuailgne, Muirtheimhne e Cualu nos territorios dos seus descendentes; Fuad, Bladh e Eibhle nas monta\u00f1as (Sliabh Fuaid en the Fews, Slieve Bloom, e Slieve Felim respectivamente) e N\u00e1r en \"Ros N\u00e1ir\" en Slieve Bloom e \"Cathair N\u00e1ir\" en Slieve Mish.\nLegado cultural.\nNo himno de Galicia.\nO primeiro texto do himno de Galicia, creado por Eduardo Pondal, foi titulado orixinalmente \"Breog\u00e1n\". Logo de varias redacci\u00f3ns, o texto definitivo publicouse o 22 de maio de 1890 como \"Os Pinos\". Na letra do himno, Breog\u00e1n \u00e9 mencionado d\u00faas veces, e nel Galicia descr\u00edbese poeticamente coma o fogar e a \"naz\u00f3n\" de Breog\u00e1n.\nNa onom\u00e1stica.\nSegundo datos do ano 2019 do Instituo Nacional de Estat\u00edstica de Espa\u00f1a, Breog\u00e1n \u00e9 o nome propio de 610 persoas en Galicia, cunha media de idade de 15,7 anos.\nAdemais \u00e9 o nome propio de personalidades galegas como o escritor Breog\u00e1n Riveiro, o xogador de f\u00fatbol Breog\u00e1n Pereiro ou o pol\u00edtico Breog\u00e1n Riob\u00f3o.\nNo deporte.\nO equipo profesional de baloncesto da cidade de Lugo, o Club Baloncesto Breog\u00e1n, fundado en 1966 polos irm\u00e1ns Juan e Jos\u00e9 Ram\u00f3n Varela Portas, recibe o seu nome na s\u00faa honra.\nO equipo de pirag\u00fcismo Club Breog\u00e1n do Grove tam\u00e9n recibe o nome polo personaxe mitol\u00f3xico. Tam\u00e9n o Fillos de Breog\u00e1n, primeiro equipo galego de f\u00fatbol ga\u00e9lico, fai referencia no seu nome a esta personaxe mitol\u00f3xica.\nNa m\u00fasica.\nNo ano 2014, o grupo de folk galego Luar na Lubre gravou o \u00e1lbum en directo \"Torre de Breogh\u00e1n. A Luz dos Mil\u00e9sians\" xunto coa Orquestra Sinf\u00f3nica de Galicia. O \u00e1lbum foi publicado o 2 de decembro\u00a0de 2014, baixo o selo Warner Music. Bas\u00e9ase en episodios do relato de \"Lebor Gab\u00e1la \u00c9renn\" (\"Libro das invasi\u00f3ns de Irlanda)\", no que se narra a invasi\u00f3n de Irlanda polos Milesios, que chegar\u00edan procedentes de Brigantia (A Coru\u00f1a). No DVD incl\u00faese o concerto \u00edntegro, que foi gravado en directo os d\u00edas 21 e 22 de xu\u00f1o de 2014, no Palacio da \u00d3pera\u00a0da Coru\u00f1a.\nNos videoxogos.\nO videoxogo \"The Waylanders\", desenvolvido polo estudio coru\u00f1\u00e9s Gato Studio, est\u00e1 ambientado na lenda de Breog\u00e1n e na construci\u00f3n da torre de Brigantia. Parte da historia est\u00e1 relacionada co Libro das Invasi\u00f3ns e a conquista de Irlanda."}
{"id": "45681", "revid": "56817", "url": "https://gl.wikipedia.org/wiki?curid=45681", "title": "Imperio de Austria", "text": "O Imperio de Austria pode referirse a:"}
{"id": "45685", "revid": "736", "url": "https://gl.wikipedia.org/wiki?curid=45685", "title": "Imperio de Austr\u00edaco", "text": ""}
{"id": "45686", "revid": "15490", "url": "https://gl.wikipedia.org/wiki?curid=45686", "title": "Ferm\u00edn Gal\u00e1n", "text": "Ferm\u00edn Gal\u00e1n Rodr\u00edguez, nado en San Fernando (C\u00e1diz) o 4 de outubro de 1899 e finado en Huesca o 14 de decembro de 1930, foi un militar espa\u00f1ol.\nTraxectoria.\nQuedou orfo de pai en 1909, que fora veterano da guerra de Cuba, e a s\u00faa vi\u00fava trasladouse xunto aos seus tres fillos a Madrid, Ferm\u00edn estudou no colexio militar de orfos de guerra de Guadalaxara en r\u00e9xime de internado e ao acabar en 1915 ingresou na Academia de infanter\u00eda de Toledo.\nEn xu\u00f1o de 1918 foi destinado ao 53\u00ba Rexemento de Infanter\u00eda Guip\u00fascoa, localizado en Vitoria e formou parte da unidade destinada a participar na guerra de Marrocos, tras permanecer un ano nesa unidade pasa \u00e1 Polic\u00eda Ind\u00edxena de Ceuta, onde \u00e9 xefe de secci\u00f3n, aprende \u00e1rabe e b\u00e9rber e en maio de 1923 presentou na Liga Africanista de Madrid unha memoria sobre as cabilas., en agosto de 1923 pasa a formar parte dos servizos do khalifa en Tetu\u00e1n e en xu\u00f1o de 1924 pasou ao Terzo da Lexi\u00f3n, ferido en combate o 1 de outubro de 1924 recuperouse no Hospital Militar de Madrid.\nDestinado en Tarragona entrou en contacto con sectores opostos \u00e1 ditadura de Primo de Rivera. Foi detido o 24 de xu\u00f1o de 1926 pola s\u00faa participaci\u00f3n na \"sanjuanada\", un complot contra Primo de Rivera. Un consello de guerra condenouno a seis anos de prisi\u00f3n no castelo de Montju\u00efc. En prisi\u00f3n comezou a s\u00faa radicalizaci\u00f3n pol\u00edtica e tivo ocasi\u00f3n de conclu\u00edr unha novela antimilitarista iniciada durante a convalecencia\": La bandera organizada, novela del Tercio\". Escribe as\u00ed mesmo o ensaio pol\u00edtico de car\u00e1cter socialista \"Nueva creaci\u00f3n\". Este ensaio publicouse en 1930, logo de sa\u00edr do c\u00e1rcere como consecuencia dunha amnist\u00eda xeral decretada por D\u00e1maso Berenguer, quen substiur\u00eda a Primo de Rivera na presidencia do Goberno. O 28 de maio dese ano recibe destino para o Rexemento Galicia n\u00ba 19, de Jaca.\nTras a sinatura do Pacto de San Sebasti\u00e1n, en agosto de 1930, Ferm\u00edn Gal\u00e1n contacta co Comit\u00e9 Revolucionario Nacional que re\u00fane as principais forzas republicanas. Pretende que o ex\u00e9rcito se subleve para proclamar a Rep\u00fablica. En Madrid entrev\u00edstase con Alejandro Lerroux, quen non consegue convencelo para que non se subleve antes do 15 de decembro, a data prevista para o alzamento militar republicano tras unha serie de adiamentos.\nPero Gal\u00e1n desconforme e considerando que era mellor sublevarse na fin de semana comeza a sublevaci\u00f3n o d\u00eda 12 de decembro, co\u00f1ecida como a Sublevaci\u00f3n de Jaca. Secundado polos capit\u00e1ns \u00c1ngel Garc\u00eda Hern\u00e1ndez, Salvador Sediles, Luis Salinas e Miguel Gallo e un n\u00famero indeterminado de paisanos consegue o control de Jaca, a\u00ednda que non pode evitar a morte de dous carabineiros e o sarxento da Garda Civil, os sublevados reciben tam\u00e9n a desaprobaci\u00f3n do Comit\u00e9 Revolucionario, a\u00ednda as\u00ed procl\u00e1mase a Rep\u00fablica en Jaca e procl\u00e1mase alcalde ao presidente do C\u00edrculo Republicano local.\nUns 750 homes saen para Ayerbe coa pretensi\u00f3n de tomar Huesca, mentres o gobernador militar de Huesca sae o encontro dos sublevados pero resulta gravemente ferido nun enfrontamento con eles. En Cillas, a tres quil\u00f3metros de Huesca, na madrugada do 13 de decembro produciuse o enfrontamento entre os sublevados e unha forza comandada polo capit\u00e1n xeneral de Arag\u00f3n composta por 1.500 efectivos. Ferm\u00edn Gal\u00e1n repr\u00e9gase cara a Ayerbe e al\u00ed rende as s\u00faas tropas mentres el se entrega ao alcalde de Buscarru\u00e9s. A Garda Civil cond\u00faceo a Ayerbe e finalmente a Huesca \u00e1 espera da celebraci\u00f3n dun consello de guerra, que se celebra o 14 de decembro e que tan s\u00f3 dura unha hora e corenta e cinco minutos. Ferm\u00edn Gal\u00e1n, xunto a \u00c1ngel Garc\u00eda Hern\u00e1ndez, son condenados a morte e fusilados \u00e1s tres da tarde dese d\u00eda."}
{"id": "45691", "revid": "98629", "url": "https://gl.wikipedia.org/wiki?curid=45691", "title": "Cabezalla", "text": "A cabezalla, cabezallo ou botoalla, tam\u00e9n chamado cazualla no galego falado en Asturias, \u00e9 unha peza do carro do pa\u00eds.\nCaracter\u00edsticas e usos.\n\u00c9 a lanza do carro, formada por unha vara ou viga larga como reforzo centrado, que encaixa noutras vigas curvadas unidas pola punta que dan forma \u00f3 contorno da caixa, nas que se chantan os fueiros. Para cerrar a estrutura, na parte traseira e no medio da superficie da caixa leva traveseiros, e sobre eles crav\u00e1base a trabaz\u00f3n."}
{"id": "45697", "revid": "23204", "url": "https://gl.wikipedia.org/wiki?curid=45697", "title": "Magnencio", "text": "Flavius Magnus Magnentius, nado en Samarobriva, preto de Ambianum, Galia, no 303 e finado o 11 de agosto de 353, foi un emperador romano.\nTraxectoria.\nDe orixe b\u00e1rbara, uniuse \u00e1s lexi\u00f3ns romanas, onde destacou polas s\u00faas cualidades militares. Chegou a ser comandante das lexi\u00f3ns Herculianas e Xovianas, cando se produciu un descontento xeral dentro do ex\u00e9rcito polas acci\u00f3ns do emperador Constante.\nEste descontento levou a Magnencio a participar nunha conspiraci\u00f3n que rematou co seu nomeamento como \"augustus\" por parte das lexi\u00f3ns. Constante, vendo que perdera o favor do ex\u00e9rcito, fuxiu, pero un destacamento da cabaler\u00eda lixeira at\u00f3pao en Helena, preto da fronteira con Hispania, nos Pireneos e asas\u00ednao. Se exceptuamos a rexi\u00f3n dos Balc\u00e1ns, onde as tropas nomearan emperador a Vetranio, quen se manti\u00f1a fiel ao emperador Constancio II de Oriente, xa que este se apurou en reco\u00f1ecelo coma c\u00e9sar e enviarlle unha coroa imperial, Magnencio era o verdadeiro emperador de Occidente, xa que as provincias de Hispania, Galia e Britania reco\u00f1ec\u00e9rono axi\u00f1a, en parte pola s\u00faa pol\u00edtica de tolerancia dos cristi\u00e1ns. Na provincia de \u00c1frica tentou de ga\u00f1ala co nomeamento das persoas axeitadas que continuasen a s\u00faa pol\u00edtica tolerante.\nPero a rebeli\u00f3n de Nepociano, membro da familia de Constantino, en Roma, pronto lle amosou que a coroa era moi feble se non consegu\u00eda estabilizala e rematar cos seus inimigos. A\u00ednda que a rebeli\u00f3n foi prontamente sufocada, Magnencio nomeou o seu irm\u00e1n Decencio (Magnus Decentius) coma c\u00e9sar e enviouno cara a Rhin para defender a Galia, e el dirixiuse aos Balc\u00e1ns, enviando mensaxes a Vetranio para que se unise \u00e1 s\u00faa causa. Pero o vello xeneral dirixiuse cara o sur para se unir \u00e1s tropas de Constancio II, que abandonaran a guerra contra os persas para tentar de rematar con Magnencio. Cando conseguiu chegar a elas, Vetranio abdicou.\nMentres tanto, Magnencio trataba de xuntar a maior parte de tropas para o enfrontamento con Constancio II, pero a batalla tivo lugar en Mursa Maior no ano 351. A pesar de dirixir as tropas persoalmente e do seu hero\u00edsmo, Magnencio foi derrotado e as s\u00faas tropas tiveron que se retirar cara as Galias. Cando o resultado da batalla chegou \u00e1s diferentes provincias, pouco a pouco foron abandonando a Magnencio, sendo Italia e Sicilia as primeiras en facelo. Pouco despois foron Hispania e \u00c1frica sen resistencia algunha.\nIsto deu como resultado que, no ver\u00e1n do 353, Magnencio se atopase illado, preto de Lugdunum, dispo\u00f1\u00e9ndose para a batalla no Mons Seleucus, que lle resultou catastr\u00f3fica, xa que o seu ex\u00e9rcito rematou vencido.\nMagnencio foi abandonado polos seus soldados e, despois de matar a s\u00faa nai e o seu irm\u00e1n m\u00e1is pequeno, suic\u00eddase en agosto do ano 353. Decencio, que se atopaba en Sens, tam\u00e9n remata coa s\u00faa vida. Constancio II queda coma \u00fanico emperador de todo o Imperio."}
{"id": "45698", "revid": "5312", "url": "https://gl.wikipedia.org/wiki?curid=45698", "title": "Sozialista Abertzaleak", "text": "Sozialista Abertzaleak (\"Socialistas Patriotas\") \u00e9 o nome que tomou o grupo parlamentario formado polos deputados elixidos pola candidatura de Euskal Herritarrok no Parlamento Vasco semanas antes de que o seu partido pol\u00edtico, Batasuna, fora ilegalizado.\nCando se aplicou a lei de partidos, o Tribunal Supremo ordenou \u00f3 Parlamento Vasco a disoluci\u00f3n deste grupo, demanda apoiada polo Partido Popular e o Partido Socialista Obrero Espa\u00f1ol. A Mesa do Parlamento, e o seu presidente Juan Mar\u00eda Atutxa non o fixeron, negando ter atribuci\u00f3ns para iso. Argumentaban ademais que hai que distinguir entre os partidos pol\u00edticos e os parlamentarios que os representan. Co tempo os tribunais d\u00e9ronlle a raz\u00f3n."}
{"id": "45699", "revid": "54334", "url": "https://gl.wikipedia.org/wiki?curid=45699", "title": "Cultura do S\u00e1hara Occidental", "text": "A cultura do S\u00e1hara Occidental est\u00e1 marcada polo modo de vida n\u00f3made dos seus habitantes e pola climatolox\u00eda do deserto.\nGastronom\u00eda.\nIgual que en todos os pa\u00edses do Magrebe o ingrediente principal \u00e9 o cusc\u00fas, que acostuma ser acompa\u00f1ado por todo tipo de alimentos. As influencias da coci\u00f1a do sur, o fan consumir con acompa\u00f1amento de cacahuete. O porco apenas se consome, xa que non \u00e9 legal segundo as leis isl\u00e1micas. Por outra banda os saharianos consomen moita carne de camelo e mais de cabra. Algunhas tribos son co\u00f1ecidas por cultivar trigo, cebada e outros cereais que empregan nos seus pratos.\nDado que son n\u00f3mades case toda a s\u00faa dieta est\u00e1 baseada na carne, o leite e outros derivados. As tribos costeiras consum\u00edan cantidades abondo de peixe, arroz...\nBebidas.\n\u00c9 moi importante a inxesti\u00f3n de t\u00e9. Adoita ser unha especie de ritual no que beben tres cuncas; existe un dito popular: \"a primeira cunca din que \u00e9 amarga como a vida, a segunda doente como o amor e a terceira suave como a morte\".\nArte africana occidental.\nO continente africano acolle gran diversidade de culturas, caracterizadas cadans\u00faa por un idioma propio, unhas tradici\u00f3ns e unhas formas art\u00edsticas caracter\u00edsticas. Pese a que a enorme extensi\u00f3n do deserto do S\u00e1hara act\u00faa como barreira divisoria natural entre o Norte de \u00c1frica e o resto do continente, ha consider\u00e1beis evidencias que confirman todo un cont\u00ednuum de influencias entre ambas as d\u00faas zonas a trav\u00e9s das rutas comerciais que cruzan \u00c1frica desde tempos remotos.\nHoxe, por exemplo, aparecen entre as culturas do Sur do S\u00e1hara abundantes mostras de arte isl\u00e1mica, as\u00ed como tam\u00e9n formas arquitect\u00f3nicas de inspiraci\u00f3n norte-africana. Ademais, as investigaci\u00f3ns apuntan a unha influencia rec\u00edproca entre estas zonas do Sur coas tradici\u00f3ns art\u00edsticas e culturais das rexi\u00f3ns do Norte magreb\u00ed mais pechadas ao mar Mediterr\u00e1neo. A arte de Exipto, unha das m\u00e1is brillantes de \u00c1frica, ten importantes conexi\u00f3ns art\u00edsticas e culturais coas civilizaci\u00f3ns africanas subsaharianas.\nAs artes africanas son fiel reflexo das ricas historias, filosof\u00edas, relixi\u00f3ns e sociedades dos habitantes deste vasto continente. A arte africana, amen da s\u00faa importancia, inherente as xentes que a produciran, ten inspirado tam\u00e9n alg\u00fans dos m\u00e1is importantes artistas e movementos da arte contempor\u00e1nea tanto de Europa como de Am\u00e9rica. Os artistas occidentais do s\u00e9culo XX admiraran a importancia que se concedera \u00e1 abstracci\u00f3n na arte africana, estimulando as\u00ed a s\u00faa falta de preocupaci\u00f3n polo naturalismo.\nA historia da arte africana remonta aos tempos prehist\u00f3ricos. Entre as representaci\u00f3ns art\u00edsticas m\u00e1is antigas est\u00e1n as pinturas e gravados rupestres de Tassili e Ennedi, no S\u00e1hara (-6000 e s\u00e9culo I, respectivamente).\nOutros exemplos de arte primitiva t\u00e9molos nas esculturas modeladas en arxila polos artistas da cultura Nok, ao Norte de Nixeria, datadas entre o 500 a.C. e o 200 a.C.; tam\u00e9n nos traballos decorativos en bronce de Igbo-Ukwu (s\u00e9culo IX e s\u00e9culo X), e nas magn\u00edficas esculturas en bronce e terracota de If\u00e9 (do s\u00e9culo XII ao s\u00e9culo XV). Estas \u00faltimas mostran tal destreza t\u00e9cnica e est\u00e1n representadas de forma tan naturalista que nun principio, a\u00ednda que erradamente, considerouse que estaban inspiradas na Grecia cl\u00e1sica. As ricas tradici\u00f3ns art\u00edsticas africanas contin\u00faan na actualidade, tanto na s\u00faaa li\u00f1a m\u00e1is tradicional como a trav\u00e9s de renovadores xeitos de expresi\u00f3n."}
{"id": "45700", "revid": "736", "url": "https://gl.wikipedia.org/wiki?curid=45700", "title": "Alfred Bernard Nobel", "text": ""}
{"id": "45701", "revid": "1888", "url": "https://gl.wikipedia.org/wiki?curid=45701", "title": "Xos\u00e9 N\u00fa\u00f1ez B\u00faa", "text": "Xos\u00e9 N\u00fa\u00f1ez B\u00faa, nado en Tenorio (Cerdedo-Cotobade) en 1897 e finado en La Plata en xaneiro de 1981, foi un pol\u00edtico, xurista, mestre, escritor e intelectual galego no exilio arxentino.\nTraxectoria.\nFillo de Rogelio N\u00fa\u00f1ez de Couto e sobri\u00f1o de Joaqu\u00edn N\u00fa\u00f1ez de Couto. Licenciado en dereito pola Universidade de Santiago de Compostela. Impartiu docencia no colexio Labor de Vigo e dende 1920 no colexio Le\u00f3n XIII de Vilagarc\u00eda de Arousa, propiedade do seu pai e do seu t\u00edo. Foi concelleiro de Vilagarc\u00eda de Arousa en 1924. Membro do Seminario de Estudos Galegos, foi colaborador da revista \"N\u00f3s\", \"Galicia\", \"El Pueblo Gallego\" e \"C\u00e9ltiga\". Militante do Partido Galeguista, foi presidente do Grupo Galeguista de Vigo, era concelleiro. En marzo de 1936 foi nomeado membro da xestora da Deputaci\u00f3n de Pontevedra polo partido xudicial de Caldas-Cambados, da que foi elixido vicepresidente.\nCo golpe de Estado do 18 de xullo de 1936 foi detido, pero conseguiu fuxir e exiliouse na Arxentina. Implicado no mundo cultural galego do exilio, foi un dos fundadores da revista \"Galicia Libre\" e un dos promotores do Instituto Argentino de Cultura Gallega. Colaborador da revista \"Galicia Emigrante\", unha parte dos seus artigos foron recompilados no libro \"Revoeira\" en 1971.\nVida persoal.\nCasou en Vilagarc\u00eda de Arousa con Otilia Valladares Fern\u00e1ndez en xullo de 1923."}
{"id": "45702", "revid": "85894", "url": "https://gl.wikipedia.org/wiki?curid=45702", "title": "Andr\u00e9s de Prada e G\u00f3mez de Santalla", "text": "Andr\u00e9s de Prada e G\u00f3mez de Santalla, nado arredor de 1545 en Outarelo (O Barco de Valdeorras) e finado en Madrid o 13 de xu\u00f1o de 1611, foi un pol\u00edtico galego, secretario dos reis espa\u00f1ois Filipe II e Filipe III.\nTraxectoria.\nComezou a s\u00faa carreira na Corte real en 1568, ao servizo do pr\u00edncipe Xo\u00e1n de Austria, bastardo de Carlos I de Espa\u00f1a, con quen participar\u00eda en acci\u00f3ns diversas en Flandres, nas guerras contra os mouriscos na Alpujarra, 1569-1571, e mais na batalla de Lepanto, 1571. Cando morre o pr\u00edncipe en 1578, Andr\u00e9s de Prada era xa o seu secretario. En 1584 o marqu\u00e9s de Villafranca nomeouno gobernador dos seus estados. Mais \u00e1 morte de Juan Escobedo, o rei Filipe II chamouno para que se ocupase dunha das Secretar\u00edas de Guerra, con xurisdici\u00f3n sobre Espa\u00f1a e o Norte de \u00c1frica. Ao mesmo tempo o rei faino Secretario persoal. Por cada cargo de Prada pasa a cobrar un soldo de 100.000 marabed\u00eds.\nEn 1600 o novo monarca Filipe III nom\u00e9ao Secretario do Consello de Estado para Francia, Flandres e Alema\u00f1a, cargo no que foi cesado en 1610, para pasar a ocupar a Secretar\u00eda de Estado para Italia, \u00e1 par que conservaba a Secretar\u00eda de Guerra que levaba desde a \u00e9poca do Rei Prudente.\nFoi nomeado Cabaleiro de Santiago, e Comendador da vila de Oca\u00f1a (provincia de Toledo), pero sen dereito a sucesi\u00f3n. Ademais obter\u00eda o dereito a crear un morgado na s\u00faa localidade natal de Outarelo, que herdar\u00eda, por falta de descendencia propia, o seu sobri\u00f1o Diego de Prada e Gonz\u00e1lez, convert\u00e9ndose no segundo Se\u00f1or da Casa de Outarelo. Levou a Outarelo o cranio do santo Francisco Blanco, m\u00e1rtir no Xap\u00f3n.."}
{"id": "45703", "revid": "736", "url": "https://gl.wikipedia.org/wiki?curid=45703", "title": "4 fant\u00e1sticos", "text": ""}
{"id": "45704", "revid": "23204", "url": "https://gl.wikipedia.org/wiki?curid=45704", "title": "Santiago Futsal", "text": "O Santiago Futsal, chamado Autos Lobelle de Santiago F\u00fatbol Sala at\u00e9 2012, foi un club galego de f\u00fatbol sala da cidade de Santiago de Compostela, que chegou a militar durante 15 tempadas consecutivas na Primeira Divisi\u00f3n a comezos do s\u00e9culo XXI. Nesa \u00e9poca converteuse no club m\u00e1is laureado do f\u00fatbol sala galego, con 8 Copas Xunta, 1 Copa de Espa\u00f1a (2006), 1 Supercopa de Espa\u00f1a (2010) e 1 Recopa de Europa (2007).\nHistoria.\nFundaci\u00f3n e primeiros pasos.\nO Club Autos Lobelle de Santiago F.S. foi fundado no ano 1975 polo empresario da automoci\u00f3n Xos\u00e9 Antonio Lobelle, que foi o presidente ata a tempada 2011/12. O equipo naceu en Chantada e iniciou a s\u00faa andaina participando na liga local chantadina. Nos primeiros momentos o club estivo formado basicamente por empregados do concesionario de autom\u00f3biles.\nEn 1985 produciuse o traslado a Santiago de Compostela da empresa concesionaria, e con ela foi tam\u00e9n o equipo, que xa daquela militaba na Liga Rexional. En 1989 o club ascendeu de categor\u00eda e comezou a competir en Liga Auton\u00f3mica, e en 1992 pasou de Primeira Nacional B a Primeira Nacional A, que funciona como a divisi\u00f3n de bronce do f\u00fatbol sala espa\u00f1ol. Nesa categor\u00eda botou bastantes anos, ascendendo \u00e1 Divisi\u00f3n de Prata no ano 2000, nun encontro disputado en Manzaneda ao que asistiron xa 300 seguidores lobellistas.\nDivisi\u00f3n de Prata.\nNesta segunda categor\u00eda do f\u00fatbol sala espa\u00f1ol o Lobelle non botou demasiado tempo. A crecente profesionalizaci\u00f3n e a fichaxe dalg\u00fan xogador estranxeiro e doutros procedentes da Divisi\u00f3n de Honra f\u00f3ronlle abrindo as portas dun deporte que, paralelamente, co\u00f1eceu un rexurdir.\nAs\u00ed, na tempada 2000-01 finalizaron s\u00e9timos, na 2001-02 oitavos logo de facer unha fenomenal primeira volta e unha desastrosa segunda, e na 2002-03 conseguiron o ascenso \u00e1 Divisi\u00f3n de Honra, logo de disputar unicamente un \"play-off\".\nNa \u00faltima xornada desa tempada, a n\u00famero 30, o Lobelle venceu \u00f3 Ver\u00edn FS e tivo que agardar unha derrota do Ourense FS para poder clasificarse para o \"play-off\". Nesta competici\u00f3n polo ascenso, os lobellistas derrotaron primeiro ao Benicarl\u00f3 (3-1 e 5-2) e na eliminatoria decisiva ao Levitt de Las Rozas, ao que venceu por 5-2 e 3-3 (na quenda de penaltis).\nEn recompensa polo ascenso, o club asinou no libro de ouro da cidade de Santiago.\nDivisi\u00f3n de Honra.\nDende o seu ascenso en 2003, o Lobelle mantense ininterrompidamente na m\u00e1xima categor\u00eda. A s\u00faa primeira tempada en Divisi\u00f3n de Honra rematou cunha d\u00e9cima praza e cunha participaci\u00f3n na Copa de Espa\u00f1a, disputada en Santiago, onde chega ata cuartos de final.\nA tempada 2004-05 foi a da consolidaci\u00f3n do equipo. Os resultados acompa\u00f1aron, os lobellistas acadaron unha s\u00e9tima posici\u00f3n e a clasificaci\u00f3n, por primeira vez na s\u00faa historia, para o \"play-off\" polo t\u00edtulo, onde caeron derrotados en primeira rolda polo Boomerang Intervi\u00fa de Alcal\u00e1 de Henares. Ademais ese ano conseguiron chegar \u00e1s semifinais de Copa, disputada en Lizarra.\nOs \u00e9xitos definitivos comezaron a chegar na tempada 2005-06. O 8 de decembro de 2005, o Lobelle acadou por primeira vez o t\u00edtulo de campi\u00f3n da Copa Xunta de Galicia, derrotando na final ao Azkar Lugo por 3-1. O encontro, disputado en Pontevedra, decidiuse nos intres finais, cunha \u00e9pica remontada de tres goles.\nO 22 de xaneiro de 2006, o Lobelle conquistou a s\u00faa primeira Copa de Espa\u00f1a en Zaragoza, logo de derrotar \u00f3 Boomerang Intervi\u00fa nos penaltis (tras empatar 2-2). Antes xa eliminara \u00f3 Polaris World Cartagena (7-3) e \u00f3 ElPozo Murcia (3-2).\nNa tempada seguinte, 2006-07, o Lobelle disputou en setembro de 2006 a final da Supercopa de Espa\u00f1a, onde caeu derrotado ante ElPozo Murcia por 2-3. A final disput\u00e1base en Castell\u00f3 baixo o sistema de \"final four\". Tam\u00e9n nesa tempada, en xaneiro de 2007, o Lobelle disputou a Recopa de Europa contra seis equipos m\u00e1is do continente (entre eles outro galego, o Azkar Lugo, que defend\u00eda t\u00edtulo), e onde conseguiu clasificarse para a final tras empatar no grupo preliminar ante o Aktyubretgen casaco e golear 8-1 \u00e1 Luparense, l\u00edder da liga italiana. A final disputouna fronte \u00f3 Benfica portugu\u00e9s. Ga\u00f1ou a final na pr\u00f3rroga por 5-3 (tras empatar 2-2 no tempo regulamentario), e acadou o primeiro t\u00edtulo continental da s\u00faa historia.\nEn xaneiro de 2010 proclam\u00e1ronse subcampi\u00f3ns da Supercopa de Espa\u00f1a celebrada en Vigo, logo de vencer nas semifinais ao Inter Movistar por 6-10 e perder na pr\u00f3rroga da final fronte ao ElPozo Murcia por 3-2. Na final, o porteiro andaluz Carlos Barr\u00f3n foi proclamado mellor xogador do torneo.\nUn mes despois, repetiuse a historia na Copa de Espa\u00f1a disputada no Multi\u00fasos Fontes do Sar. Logo de eliminar nas semifinais ao Inter Movistar (3-1), volveron caer na pr\u00f3rroga por 3-2 ante ElPozo Murcia, logo de non lle ser concedido un gol legal ao equipo compostel\u00e1n no segundo tempo co resultado de 2-2. Nesta ocasi\u00f3n, Alem\u00e3o foi elixido mellor xogador da final.\nO 12 de setembro de 2010 proclamouse campi\u00f3n da Supercopa de Espa\u00f1a, tras vencer ao Inter Movistar por 3-2 na final, celebrada en Guadalaxara.\nNa tempada 2011-12 o Lobelle acadou a 5\u00aa posici\u00f3n \u00f3 remate da liga regular, caendo nos cuartos de final dos play offs polo t\u00edtulo. O 6 de xu\u00f1o de 2012 o presidente Jos\u00e9 Antonio Lobelle anunciou que deixaba a presidencia do club despois de 37 anos no cargo. O adestrador Tom\u00e1s de Dios tam\u00e9n marchou do club despois de 4 anos dirixindo \u00f3 equipo. O club nomeou a Santi Valladares como o seu substituto.\nO 10 de xullo de 2012, seguindo coa cadea de trocos que se estaban a producir no club, anunciouse que o nome oficial deixaba de ser \"Autos Lobelle de Santiago F\u00fatbol Sala\", e nac\u00eda o \"Santiago Futsal\".\nEn 2022 o equipo acabou desaparecendo, despois de non poder afrontar as s\u00faas d\u00e9bedas coa Real Federaci\u00f3n Espa\u00f1ola de F\u00fatbol polos pagos de arbitraxes e sanci\u00f3ns.\nInstalaci\u00f3ns.\nO primeiro equipo disputaba os seus encontros como local no Pavill\u00f3n Multi\u00fasos Fontes do Sar da capital galega, mentres que o seu filial, o Santiago Futsal B, adoitaba xogar no Pavill\u00f3n Municipal de Santa Isabel. A media de seareiros que asistiron \u00f3 pavill\u00f3n durante a tempada 2010-11 foi duns 2350 por encontro, mentres que durante a tempada 2011-12 esta media de asistencia no pavill\u00f3n baixou a uns 1700 seareiros por encontro.\nDatos do club.\nO seguinte esquema amosa a traxectoria seguida polo club dende a s\u00faa chegada \u00e1 3\u00aa categor\u00eda do f\u00fatbol sala nacional en 1992, at\u00e9 o ver\u00e1n de 2017:\nHistorial recente.\nA seguinte t\u00e1boa amosa o percorrido do Santiago Futsal polas diversas competici\u00f3ns oficiais nas que ten competido durante as 15 tempadas que estivo na m\u00e1xima categor\u00eda da LNFS:\nXogadores.\nCadro 2017/18.\nAdestrador: Santi Valladares"}
{"id": "45705", "revid": "85894", "url": "https://gl.wikipedia.org/wiki?curid=45705", "title": "Xos\u00e9 Mar\u00eda Pazos", "text": "Xos\u00e9 Mar\u00eda Pazos, co\u00f1ecido como Pulpis, nado en Santiago de Compostela o 28 de marzo de 1974 , \u00e9 un adestrador de f\u00fatbol sala. Actualmente ocupa a posici\u00f3n de seleccionador nacional de Tailandia.\nTraxectoria.\nPulpis comezou a s\u00faa carreira deportiva como futbolista, na canteira da S.D. Compostela. Al\u00ed pasou por todas as categor\u00edas, desde alev\u00edns a xuven\u00eds. Foi naquela altura cando mudou de campo de xogo e pasou a competir en f\u00fatbol sala.\nComo xogador deste deporte iniciou a s\u00faa carreira no Autos Lobelle, sen moverse da s\u00faa cidade. Neste club xogou catro tempadas como porteiro, pero con 21 anos apartou as luvas e dedicouse ao adestramento. Primeiro nas categor\u00edas inferiores do Lobelle, logo no primeiro equipo e despois no Melilla, no Azkar de Lugo (que ascendeu a Divisi\u00f3n de honra, no Mobles Caloto, no Valencia Vijusa, no MKN Orkan (co que foi campi\u00f3n da copa de Croacia), e volveu ao Barcel Euro (antes Caloto).\nDende a tempada 2005-06 conduce de novo o Autos Lobelle, onde rematou o contrato en 2007.\nO nome de Pulpis foi anunciado como pos\u00edbel adestrador da selecci\u00f3n nacional galega de f\u00fatbol sala, en tr\u00e1mite de creaci\u00f3n, pero finalmente os adestradores foron Bruno Garc\u00eda Formoso e Javier Pardeiro Casavella. Dende xaneiro de 2008 \u00e9 o seleccionador nacional de Tailandia"}
{"id": "45706", "revid": "1576", "url": "https://gl.wikipedia.org/wiki?curid=45706", "title": "R\u00edo Tisza", "text": "O r\u00edo Tisza ou Tisa \u00e9 un dos maiores r\u00edos de Europa central. O Tisza nace na Ucra\u00edna, e transcorre polas fronteiras da Roman\u00eda, e a fronteira entre Hungr\u00eda e Eslovaquia, ata a s\u00faa uni\u00f3n co Danubio na rexi\u00f3n de Voivodina, en Serbia. O r\u00edo Tisza rega unha \u00e1rea duns 157.186\u00a0km\u00b2.\nO r\u00edo recibe diferentes nomes \u00f3 longo do seu percorrido:"}
{"id": "45710", "revid": "1987", "url": "https://gl.wikipedia.org/wiki?curid=45710", "title": "R\u00edo Drava", "text": "O r\u00edo Drava (en croata, esloveno e italiano; \"Dr\u00e1va\" en h\u00fangaro) \u00e9 un r\u00edo da Europa Central meridional que nace no Tirol meridional (Italia), e circula cara \u00f3 leste a trav\u00e9s do Tirol oriental e do estado austr\u00edaco de Carintia, entra en Eslovenia e segue na direcci\u00f3n sueste a trav\u00e9s de Croacia, formando a maior parte da fronteira entre aquel pa\u00eds e Hungr\u00eda, e termina o seu curso no Danubio, preto de Osijek. A s\u00faa extensi\u00f3n total \u00e9 de 725\u00a0km."}
{"id": "45711", "revid": "1576", "url": "https://gl.wikipedia.org/wiki?curid=45711", "title": "Dava", "text": ""}
{"id": "45713", "revid": "1822", "url": "https://gl.wikipedia.org/wiki?curid=45713", "title": "Condado de Dubl\u00edn", "text": "O Condado de Dubl\u00edn (en irland\u00e9s: \"Contae Bhaile \u00c1tha Cliath\", en ingl\u00e9s: \"County Dublin\") \u00e9 unha antiga subdivisi\u00f3n administrativa de Irlanda que existiu na provincia de Leinster dende a formaci\u00f3n dos condados de Irlanda, pasando polo seu reco\u00f1ecemento oficial en 1898, ata a s\u00faa extinci\u00f3n e o desmembramento do seu territorio polo D\u00e1il \u00c9ireann en 1994.\nAdemais da cidade de Dubl\u00edn, que xa ti\u00f1a \"status\" administrativo especial dende 1898 e se lle pode considerar un condado de pleno dereito (\"county-borough\"), foron creados tres novos condados para fins administrativos en 1994: Fingal \u00f3 norte, Dublin meridional \u00f3 suroeste e Dun Laoghaire-Rathdown \u00f3 sueste.\nO condado de Dubl\u00edn permanece como un condado tradicional, a pesar de non posu\u00edr funci\u00f3ns administrativas, \u00e9 xeralmente respectado para outros fins, principalmente culturais e deportivos."}
{"id": "45715", "revid": "736", "url": "https://gl.wikipedia.org/wiki?curid=45715", "title": "Chanceleres de Austria", "text": ""}
{"id": "45716", "revid": "1410", "url": "https://gl.wikipedia.org/wiki?curid=45716", "title": "Condados de Irlanda", "text": "Os condados de Irlanda foron unha creaci\u00f3n do Goberno brit\u00e1nico do s\u00e9culo XIX para administrar o pa\u00eds. Os condados tradicionais foron divididos noutros condados ou administraci\u00f3n similares, m\u00e1is empr\u00e9gase moito a organizaci\u00f3n antiga dos condados, sobre todo no eido deportivo.\nEn Irlanda do Norte, os 6 condados foron trocados en 1973 por 26 novos condados artificiais, e na Rep\u00fablica de Irlanda, 6 dos 26 condados orixinais enc\u00f3ntranse divididos en administraci\u00f3n distintas.\nTam\u00e9n sinalar que as cidades de Cork, Dubl\u00edn, Galway, Limerick e Waterford son independentes dos condados. O condado de Tipperary subdiv\u00eddese un d\u00faas entidades administrativas diferentes, Tipperary do Norte e Tipperary do Sur.\nOs 26 Condados da Rep\u00fablica da Irlanda:\nOs 6 condados da Irlanda do Norte:"}
{"id": "45718", "revid": "89787", "url": "https://gl.wikipedia.org/wiki?curid=45718", "title": "Zara", "text": "Zara \u00e9 unha cadea galega de tendas de moda e complementos pertencente ao grupo Inditex con sede en Arteixo.\nHistoria.\nA marca foi fundada por Amancio Ortega en 1975, e a primeira tenda abriuna o 9 de maio dese ano na r\u00faa Juan Fl\u00f3rez da Coru\u00f1a. En 1981 abre a s\u00faa primeira tenda f\u00f3ra de Galicia, en Madrid, e en 1988 inaugura a primeira tenda internacional en Porto. A segunda tenda no estranxeiro de Zara abre o 27 de setembro de 1989 en Nova York, na avenida Lexington.\nNos seus inicios Zara traballaba en Galiza con pequenos obradoiros, cooperativas, de costureiras \u00e1s que entragaba o material xa cortado, bot\u00f3ns e f\u00edos para que cosesen pola s\u00faa conta a roupa en prazos axustados. Os m\u00e1is pequenos destes obradoiros-cooperativas foron desaparecendo segundo foi baixando o traballo e os cartos que lles pagaban. Nas s\u00faas orixes nas tendas de Zara vend\u00edase roupa doutras marcas, pasando co tempo a vender roupa s\u00f3 como Zara.\nZara \u00e9 a cadea insignia do grupo Inditex e est\u00e1 representada en Europa, Am\u00e9rica, \u00c1frica e Asia con 1.481 tendas (outubro de 2008) en 71 pa\u00edses, delas 38 en Galiza. A s\u00faa sede central \u00e9 Arteixo.\nEn 2015 a marca comezou a po\u00f1er puntos de autoservizo e pagamento, como ampliaci\u00f3n da s\u00faa estratexia comercial na venda. O primeiro destes puntos foi posto no centro comercial Marineda City.\nAs tendas e as cifras.\nZara \u00e9 a cadea m\u00e1is importante do grupo Inditex, a que est\u00e1 en m\u00e1is pa\u00edses e a que \u00e9 m\u00e1is co\u00f1ecida. En 2006 agardaba abrir 140 novas tendas , practicamente unha cada dous d\u00edas, o que representou a terceira parte de todas as novas aperturas do grupo. A s\u00faa primeira tenda abriuna o propio Amancio Ortega na Coru\u00f1a en 1975.\nEn 2004, a s\u00faa cifra de negocio foi de 3.819,6 mill\u00f3ns de euros e representaba o 67,8% das vendas de Inditex.\nModelo de negocio.\nZara ofrece roupa de tendencia, cunha calidade media e a un prezo econ\u00f3mico. O seu p\u00fablico \u00e9 feminino, masculino e infantil. Existe unha cadea espec\u00edfica que, co nome de Zara Home traballa no sector da moda de fogar. O modelo empresarial empregado nesta concepci\u00f3n do negocio permite dar resposta aos gustos do cliente nun tempo r\u00e9cord. Con m\u00e1is de 200 dese\u00f1adores, as \u00faltimas tendencias s\u00e9guense nas tendas, a p\u00e9 de r\u00faa e nas constantes viaxes a feiras internacionais. As\u00ed, Zara \u00e9 capaz de dese\u00f1ar, producir e distribu\u00edr unha colecci\u00f3n a calquera parte do mundo d\u00faas veces por semana en cada tenda. A distribuci\u00f3n real\u00edzase en tendas propias, estratexicamente situadas nos centros e zonas comerciais das cidades, onde se coida ao m\u00e1ximo ao escaparatismo e o dese\u00f1o interior.\nMercado e clasificaci\u00f3ns.\nEn agosto de 2005, entrou por primeira vez na lista das 100 maiores marcas do mundo, situ\u00e1ndose no posto 77\u00ba, segundo a clasificaci\u00f3n anual da revista \"Business Week\" e a consultora \"Interbrand\". A marca galega aparece valorada en 3.051 mill\u00f3ns de euros e supera na clasificaci\u00f3n a grandes grupos como Herm\u00e8s, Prada ou Armani.\nEn xaneiro de 2006, un estudo da revista estadounidense Brandchannel sinalaba que Zara era unha das marcas que m\u00e1is impacto causaba na rede, e coloc\u00e1baa de cuarta no ranquin europeo, por detr\u00e1s de Ikea, Skype e Nokia e de 14\u00aa no ranquin mundial. F\u00f3ra da rede, o r\u00e1nquin Brandz, da consultora estadounidense Millward Brown, situaba en 2007 a marca como a 90\u00aa m\u00e1is valiosa do planeta.\nEn xu\u00f1o de 2012 Zara foi absolta na demanda que Christian Louboutin lle interpuxo por plaxio da s\u00faa sola vermella. Christian Louboutin tivo que pagar 2.500 euros a Zara como compensaci\u00f3n.\nCitas.\nO dese\u00f1ador de Louis Vuitton, Daniel Piette, describiu a Amancio Ortega como \"posiblemente o minorista m\u00e1is innovador e m\u00e1is arrasador do mundo\".\nTendas no mundo.\nDistribuci\u00f3n das tendas de Zara por zonas xeogr\u00e1ficas:"}
{"id": "45720", "revid": "1093", "url": "https://gl.wikipedia.org/wiki?curid=45720", "title": "INDITEX", "text": ""}
{"id": "45725", "revid": "43327", "url": "https://gl.wikipedia.org/wiki?curid=45725", "title": "Zara (hom\u00f3nimos)", "text": "Zara pode referirse a:"}
{"id": "45730", "revid": "23204", "url": "https://gl.wikipedia.org/wiki?curid=45730", "title": "Dani Bell\u00f3n", "text": "Daniel Bell\u00f3n Garc\u00eda, nado en Ferrol o 5 de xaneiro de 1985, \u00e9 un gaiteiro e saxofonista galego.\nConta cunha intensa carreira musical, tanto en solitario como con diversos grupos, traballos polos que ga\u00f1ou numerosos premios, entre eles o Trofeo Macallan (2003), o Concurso Constantino Bell\u00f3n (2001, 2005 e 2006) ou o Concurso Avelino Cachafeiro (2002, 2004, 2005 e 2006). Dende 2005 forma, xunto con Diego Maceiras, o d\u00fao Bell\u00f3nMaceiras. Tam\u00e9n xunto a Maceiras puxo a andar en 2010 a Escola de M\u00fasica Bell\u00f3nMaceiras en Fene, onde imparte clase.\nTraxectoria.\nNaceu en Ferrol pero ao pouco tempo trasladouse a Barallobre, Fene, lugar de orixe de s\u00faa nai. Formouse como m\u00fasico na banda de gaitas Airi\u00f1os de Fene, \u00e1 vez que estudaba no Conservatorio Profesional de M\u00fasica de Ferrol. Con este grupo fixo importantes actuaci\u00f3ns como a da inauguraci\u00f3n da Expo '98, en Lisboa, ou d\u00faas participaci\u00f3ns no Festival Interc\u00e9ltico de Lorient, en 1999 e 2001, ademais da gravaci\u00f3n dun disco, \"Identidade\". En 2001 recibiu un curso de perfeccionamento de gaita impartido por Carlos N\u00fa\u00f1ez e participou como solista no Trofeo Macallan en 2002 e 2003, quedando segundo na s\u00faa primeira participaci\u00f3n e acadando a vitoria na segunda. Dous anos antes formara xunto a Pedro Lamas o grupo Luvas verdes, un cuarteto de m\u00fasica tradicional que publicou o seu primeiro disco en 2005, co t\u00edtulo \"Fandango desesperado\". O disco contou coas colaboraci\u00f3ns de Agust\u00edn S\u00e1nchez, Ant\u00eda Barreiro e Xabier D\u00edaz (voz).\nTam\u00e9n en 2005 iniciou un novo proxecto musical xunto a Diego Maceiras, o d\u00fao Bell\u00f3nMaceiras, unindo gaita e acorde\u00f3n. O d\u00fao ga\u00f1ou o VII Certame Folk de Radio Obradoiro, e, xunto a \u00c1lex Blanco foron os vencedores no Proxecto Runas do Festival Internacional do Mundo Celta de Ortigueira de 2006, o que lles deu a posibilidade de actuar no escenario principal o ano seguinte. Foron un dos grupos da delegaci\u00f3n galega no Festival Interc\u00e9ltico de Lorient de 2006. En decembro de 2006 publicaron o seu primeiro disco co t\u00edtulo \"Uni\u00f3n das Terras\". Realizaron numerosas actuaci\u00f3ns como presentaci\u00f3n do disco, tanto en Galicia como en Espa\u00f1a (Madrid, Barcelona, M\u00e1laga) e Europa (Andorra, Su\u00edza), e incluso en Nova York.\nEn 2007 incorporaron tres novos membros, Juan \"Cabe\", Miguel Lamas e Juan Tinaquero, para formar Bell\u00f3nMaceiras Quinteto, grupo co que publicaron en 2010 o disco \"FolkFusi\u00f3n\". En 2010 Bell\u00f3n fundou en Fene xunto a Jos\u00e9 Maceiras a s\u00faa propia escola de m\u00fasica, co nome de Escola de M\u00fasica Bell\u00f3nMaceiras, alcanzando ao pouco tempo os 100 alumnos.\nNo ano 2016 publicouse o segundo \u00e1lbum do d\u00fao Bell\u00f3nMaceiras, titulado \"Ten\". Constou de 10 temas e contou con varias colaboraci\u00f3ns, entre elas as da organista rusa Mar\u00eda Mois\u00e9eva ou o violinista gal\u00e9s Oliver Wilson-Dickson."}
{"id": "45731", "revid": "127505", "url": "https://gl.wikipedia.org/wiki?curid=45731", "title": "Marful (grupo)", "text": "Marful \u00e9 un grupo de m\u00fasica galega composto por Ugia Pedreira, Marcos Teira, Pedro Pascual e Pablo Pascual.\nHistoria.\nA s\u00faa m\u00fasica lembra os sal\u00f3ns de bailes con balc\u00f3ns das d\u00e9cadas de 1930 e 1940, inspirada neles e na introduci\u00f3n das primeiras jazz-band en Galiza e na s\u00faa fusi\u00f3n coa m\u00fasica folk. Combinan ritmos bail\u00e1beis americanos e europeos, como tangos, habaneras ou foxtrot, con letras actuais de corte social.\nO grupo ten actuado en Par\u00eds, Catalu\u00f1a e Portugal ademais de Galiza.\nO d\u00eda 30 de novembro de 2019, tras moito tempo separados, deron o seu derradeiro concerto no Culturgal coa participaci\u00f3n de Sabela Ramil, quen concursara cunha das s\u00faas canci\u00f3ns en Operaci\u00f3n Triunfo."}
{"id": "45735", "revid": "85894", "url": "https://gl.wikipedia.org/wiki?curid=45735", "title": "Marcos Teira", "text": "Marcos Rom\u00e1n Teira Fern\u00e1ndez, nado na Pobra do Carami\u00f1al en 1967, \u00e9 un guitarrista galego.\nTraxectoria.\nTen tocado con Rodrigo Roman\u00ed, Xos\u00e9 Manuel Budi\u00f1o, Leil\u00eda, e Ux\u00eda. Gravou varios discos de m\u00fasica folk, rock, jazz e flamenco, sendo este \u00faltimo a s\u00faa mellor forma de expresi\u00f3n. \"Punta de Cabio\" \u00e9 o seu primeiro traballo discogr\u00e1fico como solista. Foi membro do grupo compostel\u00e1n Psicof\u00f3nica de Conxo e comparte Marful co proxecto Narf.\nEn 2019 foi galardoado co Premio Mart\u00edn C\u00f3dax da M\u00fasica na categor\u00eda M\u00fasicas do mundo, polo seu proxecto N\u00d3s."}
{"id": "45736", "revid": "23204", "url": "https://gl.wikipedia.org/wiki?curid=45736", "title": "Pedro Pascual", "text": "Pedro Pascual \u00e9 un m\u00fasico galego, e profesor de acorde\u00f3n diat\u00f3nico no Conservatorio de M\u00fasica Tradicional e Folque de Lal\u00edn e no Centro de M\u00fasica Fingoi, en Lugo.\nTraxectoria.\nComezou desde moi novo o seu contacto coa m\u00fasica galega, descubrindo posteriormente o jazz, o tango e outras m\u00fasicas do mundo. Ademais de tocar en Marful, est\u00e1 directamente ligado a proxectos como Nuke Tr\u00edo (con Germ\u00e1n D\u00edaz) ou Talabarte (con Kin Garc\u00eda e Quim Farinha de Berrog\u00fcetto).\nTen colaborado con not\u00e1beis artistas do panorama das m\u00fasicas de ra\u00edz como Leil\u00eda, Ux\u00eda, Mar\u00eda Salgado, ou Xos\u00e9 Manuel Budi\u00f1o. Tam\u00e9n traballou con m\u00fasicos como Jacky Molard, So\u00efg Sib\u00e9ril, Wafir e Sebasti\u00e1n Rubio, V\u00e4rtina, Alasdair Fraser, Javier Bergia, Kepa Junkera, Jaime Mu\u00f1oz ou Tony McManus.\nTen tocado en espazos musicais de todo o Estado Espa\u00f1ol e noutros pa\u00edses como Francia, B\u00e9lxica, Portugal ou Canad\u00e1."}
{"id": "45737", "revid": "23204", "url": "https://gl.wikipedia.org/wiki?curid=45737", "title": "Pablo Pascual", "text": "Pablo Pascual \u00e9 un clarinetista galego.\nTraxectoria.\nOs seus comezos foron nun inicio paralelos aos do seu irm\u00e1n Pedro Pascual. Estivo no desaparecido proxecto Laio e ten tocado con Amistades Peligrosas, M\u00e4go de Oz, Javier Bergia, Xos\u00e9 Manuel Budi\u00f1o e Xerm\u00e1n D\u00edaz entre outros.\nColaborou coa Banda Sinf\u00f3nica de Madrid, coa Sinf\u00f3nica de Galicia e a Banda Filharm\u00f3nica da F.G.B.M.. Gravou na banda sonora \"Paris Tombuct\u00fa\" de Lu\u00eds Garc\u00eda Berlanga, no disco \"El Caballero de la mancha\" de M\u00e4go de Oz, \"Arredor\" de Budi\u00f1o, \"Luneda\" de Laio e \"El sueter de Claudia\" de Xerm\u00e1n D\u00edaz.\nPablo Pascual m\u00f3vese entre o grupo Marful, a m\u00fasica cl\u00e1sica e o jazz, sendo membro da Orquestra de Jazz de Galicia."}
{"id": "45738", "revid": "23204", "url": "https://gl.wikipedia.org/wiki?curid=45738", "title": "Bell\u00f3nMaceiras", "text": "Bell\u00f3nMaceiras \u00e9 un d\u00fao musical de Fene, fundado en 2005 e composto por Dani Bell\u00f3n (gaita) e Diego Maceiras (acorde\u00f3n).\nTraxectoria.\nXurdiu na primavera de 2005 cando Daniel Bell\u00f3n e Diego Maceiras decidiron unir a gaita e o acorde\u00f3n, un d\u00fao de instrumentos pouco explorado at\u00e9 aquel momento. O d\u00fao ga\u00f1ou o VII Certame Folk de Radio Obradoiro que se celebrou no Teatro Principal de Santiago de Compostela e, xunto a \u00c1lex Blanco, foron os vencedores no Proxecto Runas do Festival Internacional do Mundo Celta de Ortigueira de 2006, o que lles deu a posibilidade de actuar no escenario principal o ano seguinte. Foron un dos grupos da delegaci\u00f3n galega no Festival Interc\u00e9ltico de Lorient de 2006. En decembro dese ano publicaron o seu primeiro disco co t\u00edtulo \"Uni\u00f3n das Terras\". Componse de pezas propias mesturadas cunha visi\u00f3n moi persoal de temas de diversas culturas adaptadas \u00e1 gaita e ao acorde\u00f3n. Realizaron numerosas actuaci\u00f3ns como presentaci\u00f3n do disco, tanto en Galicia como en Espa\u00f1a (Madrid, Barcelona, M\u00e1laga) e Europa (Andorra, Su\u00edza), e incluso en Nova York.\nEn 2007 incorporaron tres novos membros, Juan \"Cabe\", Miguel Lamas e Juan Tinaquero, para formar Bell\u00f3nMaceiras Quinteto, grupo co que publicaron en 2010 o disco \"FolkFusi\u00f3n\". No ano 2016 publicouse o segundo \u00e1lbum do d\u00fao Bell\u00f3nMaceiras, titulado \"Ten\". Constou de 10 temas e contou con varias colaboraci\u00f3ns, entre elas as da organista rusa Mar\u00eda Mois\u00e9eva ou o violinista gal\u00e9s Oliver Wilson-Dickson."}
{"id": "45743", "revid": "54334", "url": "https://gl.wikipedia.org/wiki?curid=45743", "title": "Ugia Pedreira", "text": "Maria Eug\u00e9nia Pedreira Sanches, m\u00e1is co\u00f1ecida como Ugia Pedreira e A Pedreira, nada en Vilaronte, Foz, o 10 de febreiro de 1970 \u00e9 unha cantante galega. O seu repertorio abarca folk, ska, m\u00fasica electr\u00f3nica, m\u00fasica latina e boleros.\nTraxectoria.\nNaceu no Hospital da Milagrosa (Lugo) e criouse en Vilaronte (Foz) ata os 18 anos en que marchou a Santiago a estudar Psicolox\u00eda na Universidade de Santiago de Compostela.\nRecibiu clases de canto con Ram\u00f3n Bermejo, de pandeireta con Felisa Segade, achegouse \u00e1 danza contempor\u00e1nea da man de Merc\u00e9 de Rande, e ao teatro con Cristina Dom\u00ednguez e Alfredo Rodriguez. Impartiu aulas de pandeireta, canto tradicional e pedagox\u00eda musical.\nComezou sendo co\u00f1ecida na m\u00fasica galega polos tres discos editados co seu grupo de folk, Chouteira (voz solista desde 1993) co que conseguiu varios premios, e polas s\u00faas constantes colaboraci\u00f3ns e heterox\u00e9neas creaci\u00f3ns. \nDesde os anos 90 tivo presenza constante na m\u00fasica rock galega da man de tres grandes bandas: Xenreira, Nen@s da Revolta, a Matraca Perversa, e despois volveu aparecer co novo proxecto de Marcos Payno, Galegoz.\nCreou no ano 2000 o Conservatorio de M\u00fasica Tradicional e Folque de Lal\u00edn (CMTF) e, desde aquela dirixiu este centro referencia do folk en Galiza xunto \u00e1 asociaci\u00f3n paralela do CMTF que realizou encontros internacionais entre creadores, intercambios, intensivos, e monogr\u00e1ficos. Tam\u00e9n dese\u00f1ou innovadores proxectos curriculares de centro e aula para a m\u00fasica feita en Galiza, escritos pedag\u00f3xicos e filos\u00f3ficos en relaci\u00f3n co ensino para nenos e adultos. No ano 2008, o CMTF de Lal\u00edn transformouse en aCentral Folque, no Centro Galego de M\u00fasica Popular e instal\u00e1ronse en Santiago de Compostela. Posteriormente, aCentral Folque tanto como asociaci\u00f3n e empresa chegou a estar formada por 22 traballadores da cultura musical galega. Neste centro naceron proxectos como Nordestinas, Marful, Ecl\u00e9ctica Ensemble e despois un d\u00fao musical con \u00d3scar Fern\u00e1ndez (os Cemp\u00e9s, Bonovo). Traballos: zanfona electroac\u00fastica e voz, romances tradicionais e composici\u00f3ns actuais.\nNo ver\u00e1n de 2010 sa\u00edu a s\u00faa primeira obra asinada en solitario: un libro-cd de poemas e canci\u00f3ns \"Noente Paradise\" (Atrav\u00e9s Editora, 2010). \nEn 2014 deixou temporalmente os escenarios. \nO tema \"Tris tras\", composto en 2000 e gravado en 2006 por Ugia Pedreira con Marful, foi elixido pola cantante Sabela para interpretar no concurso Operaci\u00f3n triunfo de TVE en 2018.\nNo 2019 publicou con Pierrot Rougier o libro-disco, en \"A comuna do barruzo.\" O traballo con textos en galego de Asturias, foi editado por aCentral Folque.\nEn abril de 2022 publicou o seu primeiro disco en solitario: \"Segmento Cant\u00e1brico\". Un traballo que trata de sinalar a relaci\u00f3n hist\u00f3rica entre os pobos e tribos da beira do mar Cant\u00e1brico."}
{"id": "45744", "revid": "89787", "url": "https://gl.wikipedia.org/wiki?curid=45744", "title": "Nordestin@s", "text": "Nordestin@s \u00e9 un grupo de m\u00fasica galega cunha ollada contempor\u00e1nea \u00e1 tradici\u00f3n mari\u00f1eira."}
{"id": "45746", "revid": "114", "url": "https://gl.wikipedia.org/wiki?curid=45746", "title": "Navajo", "text": ""}
{"id": "45747", "revid": "114", "url": "https://gl.wikipedia.org/wiki?curid=45747", "title": "Lingua navaho", "text": ""}
{"id": "45748", "revid": "994", "url": "https://gl.wikipedia.org/wiki?curid=45748", "title": "T\u00e9tanos", "text": ""}
{"id": "45749", "revid": "1576", "url": "https://gl.wikipedia.org/wiki?curid=45749", "title": "Alabandina", "text": "A alabandina \u00e9 un mineral formado por sulfuro de manganeso de f\u00f3rmula qu\u00edmica Mn2S, considerado unha pedra preciosa.\nAspecto.\nA alabandina pres\u00e9ntase normalmente en forma de cristales vermellos. Tam\u00e9n poden aparecer cristais de alabandina de cor agrisada adoptando un brillo case met\u00e1lico.\nLugares onde se atopa.\nRecibe o seu nome do lugar onde se descubriu, a antiga cidade de Alabanda, na rexi\u00f3n de Caria, hoxe pertencente a Turqu\u00eda, a\u00ednda que tam\u00e9n se encontra en Sri Lanka, no sur de Australia e en varias rexi\u00f3ns europeas.\nUsos da alabandina.\nDebido \u00e1 s\u00faa condici\u00f3n de pedra preciosa a alabandina \u00e9 usada na xoier\u00eda.\nOutros sulfuros.\nOutros sulfuros son:\nA pirita, a galena, a calcopirita, a arsenopirita, a pirrotina e a marcasita."}
{"id": "45750", "revid": "1410", "url": "https://gl.wikipedia.org/wiki?curid=45750", "title": "Adobe Inc.", "text": "Adobe Inc. \u00e9 unha empresa de software con sede en San Jos\u00e9 (California, Estados Unidos) fundada en decembro de 1982 por John Warnock e Charles Geschke. Destaca no mundo do software polos seus programas de edici\u00f3n de p\u00e1xinas web, v\u00eddeo e imaxe dixital. Adobe xogou un rol significativo no comezo da revoluci\u00f3n da autoedici\u00f3n cando Apple comezou a utilizar PostScript para a s\u00faa li\u00f1a de impresoras LaserWriter en 1985.\nHistoria.\nA finais dos anos 80, logo de que o Postscript comezase a popularizarse, Adobe lanzou ao mercado Adobe Illustrator, que pronto se converteu nun dos programas indispensables para os profesionais gr\u00e1ficos. A principios dos 90, sa\u00edu a primeira versi\u00f3n de Photoshop que eventualmente ser\u00eda un dos programas insignia da empresa e un dos seus produtos m\u00e1is vendidos.\nAcrobat e o formato PDF tardaron en atopar o seu lugar no mercado, pero a medida que as aplicaci\u00f3ns \u00edan integr\u00e1ndose m\u00e1is as vantaxes do PDF f\u00f3ronse facendo m\u00e1is evidentes e actualmente \u00e9 o est\u00e1ndar no que a intercambio de documentos dixitais respecta.\nAdobe non conseguira desenvolver unha aplicaci\u00f3n DTP, e polo tanto adquiriu Aldus en 1994, que produc\u00eda Pagemaker, para competir con QuarkXPress, pero isto non foi suficiente e en 1999 foi presentado InDesign, que progresivamente foi ocupando lugares antes exclusivos de Quark, a\u00ednda que a\u00ednda non supera o seu market share.\nNo ano 2005 Adobe comprou Macromedia, co\u00f1ecida empresa de software distribuidora dos programas Flash, Dreamweaver, Director, Fireworks, e Freehand entre outros.\nProdutos e tecnolox\u00edas.\nAdobe produce aplicaci\u00f3ns de nivel profesional destinadas ao retoque fotogr\u00e1fico (Photoshop), debuxo vectorial (Illustrator), maquetaxe (InDesign), edici\u00f3n de v\u00eddeo (After Effects, Premiere), documentos dixitais (Acrobat), contido web e multimedia (Dreamweaver e Flash), entre outros. Coa adquisici\u00f3n de Macromedia en 2005, Adobe ampliou os produtos que ofrec\u00eda con aplicaci\u00f3ns e tecnolox\u00edas que se complementaban coas que xa posu\u00eda. Adobe tam\u00e9n \u00e9 distribuidor de tipograf\u00edas dixitais.\nUn dos principais m\u00e9ritos da empresa foi a creaci\u00f3n da linguaxe Postscript, que \u00e9 a linguaxe que usan as impresoras l\u00e1ser para imprimir correctamente. Un dos desenvolvementos m\u00e1is co\u00f1ecidos de Adobe \u00e9 o formato PDF (Portable Document Format) e Adobe Acrobat, programa que traballa con ese formato, e distrib\u00faese en diferentes versi\u00f3ns: Adobe Reader (s\u00f3 permite ler PDF e \u00e9 gratu\u00edto) e Adobe Acrobat (comercial\u00edzase en edici\u00f3ns est\u00e1ndar e profesional), que permite crear documentos e outras numerosas opci\u00f3ns sobre o formato. Na actualidade Adobe \u00e9 o distribuidor do Flash Player, creado por Macromedia, e encargado do desenvolvemento do formato SWF.\nOs seus produtos p\u00f3dense adquirir por separado ou en paquetes que incl\u00faen varias aplicaci\u00f3ns que se integran entre se, como o Adobe Creative Suite, Adobe Production Studio e Adobe Studio 8."}
{"id": "45753", "revid": "5312", "url": "https://gl.wikipedia.org/wiki?curid=45753", "title": "Uni\u00f3n Liberal (1983)", "text": "Uni\u00f3n Liberal (UL) foi un pequeno partido liberal espa\u00f1ol fundado por Pedro Schwartz en 1983.\nNas elecci\u00f3ns xerais de 1982, Pedro Schwartz presentouse como independente dentro da coalici\u00f3n formada por Alianza Popular e o Partido Dem\u00f3crata Popular (AP-PDP), conseguindo acta de deputado por Madrid, xa deputado convenceu ao l\u00edder da coalici\u00f3n, Manuel Fraga, da necesidade de crear un partido liberal co cal disputar os votos do centro pol\u00edtico, Fraga concordou e Schwartz creou a Uni\u00f3n Liberal, partido que se uniu \u00e1 coalici\u00f3n que pasou a denominarse AP-PDP-UL. En 1984, a Uni\u00f3n Liberal fusionouse con outro partido liberal, tomando o seu nome, Partido Liberal."}
{"id": "45754", "revid": "839", "url": "https://gl.wikipedia.org/wiki?curid=45754", "title": "Alboka", "text": "A alboka \u00e9 un instrumento musical vasco tradicional, fabricado mediante un proceso manual. Est\u00e1 formado por dous cornos, o corpo de madeira e dous tubos que poden ser de diversos materiais. Por \u00faltimo, disp\u00f3n de d\u00faas \"fitak\" de ling\u00fceta sinxela de cana, que se encargan de crear o son.\nO seu son \u00e9 semellante ao da gaita e, ao igual que esta, o son non \u00e9 interrompido. O m\u00e9todo utilizado para tocala \u00e9 o da insuflaci\u00f3n continua, co cal metendo aire na boca cons\u00e9guese respirar sen deixar de tocar."}
{"id": "45755", "revid": "89787", "url": "https://gl.wikipedia.org/wiki?curid=45755", "title": "Trikitixa", "text": "A trikitixa (en vasco est\u00e1ndar, [trikiti\u0283a]), trikiti (nalgunha variedade, [trikiti]) ou eskusoinu txiki ([es\u033akus\u033ao\u0272u t\u0283iki]) \u00e9 un acorde\u00f3n diat\u00f3nico. \u00c9 un instrumento que prov\u00e9n do Pa\u00eds Vasco. En ocasi\u00f3ns util\u00edzase este termo para designar un baile ou estilo de m\u00fasica, mesmo hai quen chama trikitixa ao d\u00fao que forman pandeiro e acorde\u00f3n diat\u00f3nico obtendo este nome como onomatopea do son do pandeiro: \"trikiti trikiti trikiti\".\nA trikitixa e o pandeiro est\u00e1n moi ligados, tanto \u00e9 as\u00ed que \u00e9 moi dif\u00edcil ver algu\u00e9n tocando este instrumento sen unha parella que marque un ritmo co pandeiro.\nNo Pa\u00eds Vasco, axi\u00f1a se fixo oco este instrumento para interpretar m\u00fasica popular, xa que ademais de ter un son moi completo, \u00e9 moi pequeno e doado de levar a calquera lugar. \u00c9 moi com\u00fan ver os int\u00e9rpretes tocaren este instrumento de p\u00e9 ou andando cando tocan nunha romar\u00eda.\n\u00c1 persoa que toca a trikitixa ch\u00e1maselle trikitilari."}
{"id": "45756", "revid": "23204", "url": "https://gl.wikipedia.org/wiki?curid=45756", "title": "Pelota vasca", "text": "A pelota vasca (en \u00e9uscaro: \"pilota\" ou \"eusko pilota\") \u00e9 un deporte tradicional vasco, practicado na zona norte de Espa\u00f1a \u2014principalmente no Pa\u00eds Vasco, Navarra, Burgos e A Rioxa\u2014 e no Pa\u00eds Vasco franc\u00e9s.\nXeralmente require a participaci\u00f3n de dous xogadores ou equipos que golpean alternativamente unha pelota contra un muro, chamado \"frontis\", at\u00e9 conseguir un tanto.\nA pelota segue a fabricarse de xeito artesanal e est\u00e1 formada por un n\u00facleo, xeralmente de madeira de buxo, e diferentes capas de l\u00e1tex e la, at\u00e9 chegar \u00e1 derradeira, de coiro. A cancha na cal se xoga denom\u00ednase front\u00f3n, existindo unha variante chamada trinquete.\nOs primeiros documentos en facer alusi\u00f3n ao xogo son alg\u00fans textos franceses do s\u00e9culo XIII que mencionan d\u00faas variantes:\nNa actualidade existen outras variantes entre as que destacan a pelota a man (que se practica coas mans n\u00faas), a paleta coiro, o xare, o frontenis, a paleta coiro, a paleta goma e o \"jai alai\" ou cesta-punta, a variante m\u00e1is co\u00f1ecida no mundo."}
{"id": "45757", "revid": "23204", "url": "https://gl.wikipedia.org/wiki?curid=45757", "title": "Fiat G.55", "text": "O Fiat G.55 Centauro foi un caza italiano da segunda guerra mundial. Foi desenvolvido a partir do G.50 cun motor lineal Daimler-Benz DB 805A-1 alem\u00e1n constru\u00eddo baixo lizenza en Italia. Fixo o seu primeiro voo na primavera do ano 1942 pero a produci\u00f3n atrasouse, e antes do armisticio italiano s\u00f3 se entregaran uns poucos exemplares dos 200 pedidos. A maior\u00eda dos G.55 operaron coas forzas pro-alem\u00e1s dende o norte de Italia."}
{"id": "45758", "revid": "23204", "url": "https://gl.wikipedia.org/wiki?curid=45758", "title": "Macchi MC.200", "text": "O Macchi MC.200 Saetta foi un caza italiano da segunda guerra mundial. Voou por primeira vez o 24 de decembro de 1937. Era un bo avi\u00f3n, doado de pilotar e moi \u00e1xil, pero o seu motor radial era pouco potente o que lle daba unhas pobres prestaci\u00f3ns e un armamento escaso. Constru\u00edronse 1.153 exemplares de 25 series distintas."}
{"id": "45759", "revid": "98629", "url": "https://gl.wikipedia.org/wiki?curid=45759", "title": "Stanis\u0142aw Konarski", "text": "Hieronim Franciszek Konarski, co\u00f1ecido como Estanislao Konarski ou Stanis\u0142aw Konarski, nado en \u017barczyce Du\u017ce o 30 de setembro de 1700 e finado en Varsovia o 3 de agosto de 1773, foi un educador polon\u00e9s, un reformador educativo, escritor, pol\u00edtico, un poeta, un dramaturgo, monxe escolapio e uns dos principais promotores da Ilustraci\u00f3n en Polonia.\nTraxectoria.\nKonarski estudou nos anos 1725 a 1727 no Collegium Nazarenum en Roma, onde se converteu en profesor de ret\u00f3rica. M\u00e1is tarde viaxou a trav\u00e9s de Francia, Alema\u00f1a e Austria para completar a s\u00faa educaci\u00f3n. En 1730 volveu a Polonia e comezou a traballar nunha nova edici\u00f3n da lei polaca (\"Volumina legum\").\nA partir de 1736 Konarski ensinou no Collegium Resoviense en Rzesz\u00f3w e no ano 1740 fundou o Collegium Nobilium, unha escola de Varsovia para fillos das persoas de clase social alta (\"szlachta\"). Despois, reformou a educaci\u00f3n de Piaristes en Polonia, de acordo co seu programa educativo (\"Ordinationes Visitationis Apostolicae...\", 1755). As s\u00faas reformas foron un feito importante na loita do s\u00e9culo XVIII para modernizar o sistema de educaci\u00f3n polaco.\nNo comezo, Konarski estivo asociado politicamente co Rei Estanislau Leszczynski; m\u00e1is tarde, coa \"Familia\" de Czartoryski e co Rei Estanislau II. Participou nos famosos \"Xantares de quinta-feira\". Estanislau II fixo unha medalla na honra de Konarski, co seu retrato e coa inscrici\u00f3n latina, \"Sapere auso\"."}
{"id": "45760", "revid": "23204", "url": "https://gl.wikipedia.org/wiki?curid=45760", "title": "Caproni-Reggiane Re.2000", "text": "O Reggiane Re.2000 Falco I foi un caza italiano da segunda guerra mundial. Voou por primeira vez en 1939 como competidor do MC.200. Este \u00faltimo foi elixido pola \"Regia Aeronautica\", pero o Re.2000 entrou en produci\u00f3n para a exportaci\u00f3n. Entreg\u00e1ronse en total 157 avi\u00f3ns e os usuarios m\u00e1is importantes foron Hungr\u00eda con 70 e Suecia con 60 aparatos."}
{"id": "45762", "revid": "1131", "url": "https://gl.wikipedia.org/wiki?curid=45762", "title": "Joh\u00e1n Carballeira", "text": "Jos\u00e9 Francisco G\u00f3mez de la Cueva, co\u00f1ecido polo seu pseud\u00f3nimo Joh\u00e1n Carballeira, nado en Vigo o 13 de febreiro de 1902 e finado en Pontevedra o 17 de abril de 1937, foi un xornalista e pol\u00edtico galego.\nTraxectoria.\nEra fillo de Jos\u00e9 Juan G\u00f3mez del Campo, natural da Pobra do Carami\u00f1al, e de Rolendis de la Cueva Garc\u00eda, veci\u00f1a de Bueu. O matrimonio, xunto cos seis fillos, trasladouse a Bueu contra 1915. Joh\u00e1n estudou o bacharelato no colexio Marista de Vigo e no Samaniego de Santiago de Compostela. Posteriormente, estudou tres anos de administrador de libros en Madrid.\nXornalista.\nA dimensi\u00f3n p\u00fablica de Jos\u00e9 G\u00f3mez de la Cueva iniciouse en 1923. Nas p\u00e1xinas literarias de \"Faro de Vigo\" apareceron os seus primeiros poemas e narraci\u00f3ns en espa\u00f1ol de estilo modernista, que delatan a\u00ednda a s\u00faa falta de madurez. En 1926 e 1927, a s\u00faa sinatura aparece en d\u00faas importantes revistas da \u00e9poca: \"Vida Gallega\" e \"C\u00e9ltiga\", o voceiro da colectividade galega en Am\u00e9rica.\nA partir de 1927, xa co pseud\u00f3nimo de \"Joh\u00e1n Carballeira\", comezou a colaborar con \"El Pueblo Gallego\" como correspondente do xornal en Bueu. Este mesmo ano iniciou amizade con poetas e intelectuais mozos da Xeraci\u00f3n de Vangarda que tam\u00e9n colaboraban no xornal, como Rafael Dieste (o redactor xefe do xornal), Augusto Casas, Correa Calder\u00f3n, C\u00e1ndido Fern\u00e1ndez Mazas, Santiso Gir\u00f3n ou Bal y Gay. En 1929, cando as colaboraci\u00f3ns se fixeran m\u00e1is numerosas en secci\u00f3ns fixas, entrou a formar parte da redacci\u00f3n. Iniciou as\u00ed unha carreira que o converteu en pouco tempo no xornalista mozo m\u00e1is importante da \u00e9poca.\nEn 1929 aparece entre os fundadores dunha nova revista viguesa, \"Gaceta de Galicia\". Por\u00e9n, o seu labor fundamental segu\u00eda a estar en \"El Pueblo Gallego\", onde se ocupaba das entrevistas. Trat\u00e1base este dun x\u00e9nero xornal\u00edstico daquela novo en Galicia, do que o escritor foi pioneiro. Algunhas entrevistas destacadas foron as de Ram\u00f3n Otero Pedrayo, Margarita Xirgu ou Colmeiro. Foron famosas tam\u00e9n as s\u00faas reportaxes, outro x\u00e9nero daquela inusitado no pa\u00eds. O seu nome, amais, apareceu en numerosos artigos de cr\u00edtica literaria.\nA s\u00faa sona chegou a toda Espa\u00f1a, e a partir de 1933 colaborou nos xornais madrile\u00f1os \"Luz\" e \"Ahora\", e na revista \"Estampa\". En 1935 era co\u00f1ecido como o xornalista galego en activo m\u00e1is importante da \u00e9poca.\nPoeta.\nCarballeira formou parte da xeraci\u00f3n das vangardas. Malia o prestixio do seu nome e da s\u00faa obra na primeira metade dos 30, na actualidade \u00e9 un persoeiro pouco co\u00f1ecido desta xeraci\u00f3n. As causas son moitas: a s\u00faa adhesi\u00f3n \u00e1 Rep\u00fablica e \u00f3 galeguismo, a oposici\u00f3n ao Golpe de Estado do 18 de xullo de 1936, o seu xu\u00edzo e fusilamento, e a dispersi\u00f3n da s\u00faa obra literaria, que nunca chegou a recollerse en libro e o car\u00e1cter ef\u00e9mero do n\u00facleo m\u00e1is numeroso do seu labor, o traballo period\u00edstico.\nEn 1926 comezaron a aparecer os seus poemas nos xornais. En 1928 consta que est\u00e1 traballando nun poemario, \"Cartafol\", a\u00ednda que nunca chegou a publicarse.\nNo ano 2000, publicouse \"P\u00e1xinas Galegas\", unha compilaci\u00f3n da obra xornal\u00edstica e literaria en galego de Carballeira, con edici\u00f3n e estudo introdutorio de Xos\u00e9 M. Mill\u00e1n Otero.\nAlcalde.\nCoa proclamaci\u00f3n da II Rep\u00fablica Espa\u00f1ola en 1931, Carballeira e a s\u00faa xeraci\u00f3n ver\u00e1n cumpridos parte dos seus ideais. Malia adherirse ao Partido Galeguista xa desde a s\u00faa fundaci\u00f3n en decembro de 1931, non ocupar\u00e1 cargos de responsabilidade ata 1934, ano en que \u00e9 elixido Secretario da Agrupaci\u00f3n Local do partido en Bueu.\nEn abril de 1935 entrou na direcci\u00f3n do Partido Galeguista. O seu nome figuraba entre os m\u00e1is votados na elecci\u00f3n interna de candidaturas para as listas da Fronte Popular \u00e1s elecci\u00f3ns a Cortes en febreiro de 1936. Por\u00e9n, finalmente non formou parte da candidatura. \nTi\u00f1a gran predicamento nos medios galeguistas e republicanos. Proba disto era a s\u00faa amizade con Castelao, Alexandre B\u00f3veda e outros integrantes do grupo galeguista de Pontevedra. Tam\u00e9n o era a s\u00faa colaboraci\u00f3n na revista compostel\u00e1 \"Ser\", xunto con intelectuais republicanos de esquerda como Valent\u00edn Paz Andrade, Ant\u00f3n Villar Ponte ou Eduardo Blanco Amor. Con todo, a s\u00faa intervenci\u00f3n p\u00fablica e directa na pol\u00edtica non se produciu ata marzo de 1936, cando foi nomeado alcalde de Bueu tras a vitoria da Fronte Popular e a disoluci\u00f3n dos concellos.\nA s\u00faa presenza na alcald\u00eda foi breve. Por\u00e9n, grazas \u00e1 s\u00faa mediaci\u00f3n entre mari\u00f1eiros, conserveiros e concellos do litoral, conseguiu establecer un prezo m\u00ednimo para a sardi\u00f1a, un grave problema ao que se enfrontaba a xente do mar por aquel momento. Por este logro, mari\u00f1eiros e armadores rend\u00e9ronlle unha homenaxe en Bueu, xusto o d\u00eda anterior \u00e1 sublevaci\u00f3n militar.\nNon se sabe a data exacta da s\u00faa detenci\u00f3n, mais probabelmente foi en agosto de 1936. O xu\u00edzo non se celebrou at\u00e9 o 29 de decembro dese ano. Compareceu en consello de guerra ante o tribunal militar de Pontevedra, xunto con dezaoito veci\u00f1os m\u00e1is de Bueu. O d\u00eda seguinte foron todos condenados a morte ag\u00e1s un. A condena ser\u00edalle conmutada m\u00e1is tarde a alg\u00fans deles pola cadea perpetua.\nA sentenza de Carballeira tardou a\u00ednda en ser executada. Pasou os meses seguintes no lazareto da Illa de San Sim\u00f3n, con outros destacados intelectuais republicanos. O 17 de abril de 1937, nas primeiras horas da ma\u00f1\u00e1, Carballeira foi fusilado na avenida de Buenos Aires de Pontevedra xunto a outros 10 condenados. O seu corpo foi enterrado nunha foxa com\u00fan do cemiterio de Santo Amaro de Pontevedra.\nReco\u00f1ecementos.\nDesde o ano 1996 o concello de Bueu instaurou o Premio de Poes\u00eda Joh\u00e1n Carballeira para recuperar do esquecemento a s\u00faa figura como pol\u00edtico e escritor e desde o ano 2003 o Premio de Xornalismo Joh\u00e1n Carballeira para traballos de tem\u00e1tica libre pertencentes a calquera x\u00e9nero period\u00edstico."}
{"id": "45763", "revid": "132", "url": "https://gl.wikipedia.org/wiki?curid=45763", "title": "Johan Carballeira", "text": ""}
{"id": "45765", "revid": "132", "url": "https://gl.wikipedia.org/wiki?curid=45765", "title": "Estanislao Konarski", "text": ""}
{"id": "45766", "revid": "1888", "url": "https://gl.wikipedia.org/wiki?curid=45766", "title": "Demetrio Bilbat\u00faa", "text": "Demetrio Bilbat\u00faa pode referirse a:"}
{"id": "45767", "revid": "22570", "url": "https://gl.wikipedia.org/wiki?curid=45767", "title": "Valentiniano I", "text": "Flavius Iulius Valentinianus, naceu en Cibalae, na Panonia Inferior no ano 321. Fillo de militar, tam\u00e9n el se adicou \u00e1s armas, onde chegou a destacar ata chegar a ser comandante en xefe das tropas romanas. En tempos de Xuliano, foi desterrado e afastado dos centros de poder, pol\u00edtica exercida por este emperador. Coa subida o poder de Xoviano, este o chama de novo ao seu car\u00f3n e chega a ser comandante da garda persoal do emperador. Cando este falece, Valentiniano atop\u00e1base en Nicea, na Bitinia, e os seus oficiais e tropas nom\u00e9ano \"augustus\".\nAxi\u00f1a nomea ao seu irm\u00e1n Valente como \"collega\", para o goberno da parte oriental do imperio. A xuntanza dos dous irm\u00e1ns prod\u00facese en Naissus, quedando a cargo de Valente os Balc\u00e1ns, Grecia, Exipto e Asia Menor. Pronto tivo que facer fronte \u00e1 primeira sublevaci\u00f3n, a de Procopio, parente de Xuliano, que foi vencido en Thryatia, na Lidia, no 366, desfacendo o seu ex\u00e9rcito e matando ao sublevado. Pouco despois, Valente tenta de chegar a un acordo de paz cos persas, cousa que fora un encargo directo de Valentiniano.\nA defensa do Imperio.\nValentiniano tivo que lle facer fronte a numerosos intentos de invasi\u00f3ns e sublevaci\u00f3ns de parte dos pobos b\u00e1rbaros. Por unha banda, nun principio tivo a s\u00faa corte en Tr\u00e9veris, para desprazarse despois a Mil\u00e1n, para estar mais preto do teatro de operaci\u00f3ns militares. Despois de pacificar o norte de Italia, fortificar a zona de Basilea, na actual Su\u00edza, centra o seu cuartel en Par\u00eds, xa que os alam\u00e1ns tentaban a invasi\u00f3n. De xeito inesperado, estes invaden a Galia e asolan a cidade de Mogontiacum, a actual Maguncia. As loitas contra estes l\u00e9vano a vencelos en Solicinium, pero esta vitoria non foi definitiva, e chegou a un acordo de paz e concordia co rei dos alam\u00e1ns, Macriano, que dende ent\u00f3n se converte en fiel aliado dos romanos. Ent\u00f3n Valentiniano ded\u00edcase a fortalecer a zona do Rhin mediante a construci\u00f3n de acuartelamentos.\nTam\u00e9n nesa \u00e9poca, os ataques de piratas na zona da Galia foron constantes por parte das tribos saxoas, coincidindo cunha sublevaci\u00f3n dos pictos e escotos na Britania, que, atravesando o muro de Hadri\u00e1n, arrasaran a zona do actual condado de Kent. Valentiniano enviou ao seu xeneral Flavio Teodosio, quen en diferentes incursi\u00f3ns venceu a estes e engadiu este condado \u00e1s posesi\u00f3ns romanas baixo o nome de Valentia, en lembranza do nome do emperador.\nPouco despois prod\u00facese unha sublevaci\u00f3n en \u00c1frica, na provincia da Mauritania, por parte do pr\u00edncipe Firmo, canso dos abusos do gobernador da provincia en temas de impostos e administraci\u00f3n da xustiza. De novo Teodosio despr\u00e1zase \u00e1 zona cunha lexi\u00f3n de veteranos, que vence a Firmo, quen remata suicid\u00e1ndose para non acabar en mans romanas.\nMentres tanto Valentiniano trata de evitar a invasi\u00f3n dos cuados e s\u00e1rmatas, que consideraban que a construci\u00f3n de fortes nas s\u00faas terras (na actual Eslovaquia) era unha invasi\u00f3n romana. O seu rei Gabino morrera por unha traiz\u00f3n dos romanos e a guerra parec\u00eda inevit\u00e1bel. Pero Valentiniano tentou de se entrevistar cos seus embaixadores, pero, nunha discusi\u00f3n escach\u00e1ronlle unha \u00e1nfora de vi\u00f1o na cabeza, e, de resultas das feridas, morre sete d\u00edas despois en Brigetium, na Panonia, no ano 375.\nA s\u00faa pol\u00edtica.\nValentiniano estivo casado d\u00faas veces. A primeira delas con Marina Severa, coa que tivo un fillo, Graciano, que \u00e1 idade de sete anos foi nomeado c\u00e9sar e sucesor de Valentiniano. A segunda das s\u00faas esposas foi Xustina, coa que tivo un fillo, o futuro Valentiniano II, e a s\u00faa terceira filla Gala, casou mais tarde con Teodosio, emperador de Oriente.\nMoi preparado para o goberno, foi un defensor do cristianismo, pero preveu ao clero dos abusos que se estaban a cometer, dado o poder econ\u00f3mico que estes estaban a alcanzar. Foi o primeiro gobernante en institucionalizar o Defensor de Pobo, para evitar os abusos das clases poderosas sobre os d\u00e9biles. As\u00ed mesmo, en materia de sa\u00fade, foi o primeiro gobernante en establecer un m\u00e9dico por barrio nas grandes cidades, como Roma. Fundou escolas en Roma, a pesar de que el era analfabeto. Amosouse dur\u00edsimo coas persoas acusadas de bruxer\u00eda ou adivi\u00f1aci\u00f3n e nunca conmutou unha pena de morte. En materia relixiosa, adoptou unha pol\u00edtica de liberdade de culto e total tolerancia.\n\u00c1 s\u00faa morte, suc\u00e9deo o seu fillo Graciano, cando s\u00f3 ten unha idade de 20 anos."}
{"id": "45768", "revid": "98629", "url": "https://gl.wikipedia.org/wiki?curid=45768", "title": "Lingua acadia", "text": "A lingua acadia (\"akkad\u00fb\", ak.kAD\u00fb) \u00e9 unha lingua sem\u00edtica falada entre o cuarto e o primeiro milenio antes da nosa era. D\u00edv\u00eddese en dous dialectos: o babilonio, ao sur da Mesopotamia (ver Babilonia) e o asirio, ao norte (ver Asiria).\nAcadio designa igualmente o habitante do pa\u00eds de Akkad.\nDialectolox\u00eda.\nO acadio, lingua vern\u00e1cula.\nO acadio foi a lingua vern\u00e1cula dos pobos semitas de Mesopotamia polo menos desde o III milenio. A s\u00faa \u00e1rea de difusi\u00f3n incl\u00fae a Baixa Mesopotamia, a Susiana e a Mesopotamia central, onde se fala o que se chama tradicionalmente o \u00abbabilonio\u00bb (posto que se falaba no reino babilonio do II milenio, mesmo se est\u00e1 presente noutros reinos durante os per\u00edodos precedentes), mentres que m\u00e1is ao norte se fala a segunda gran variedade do acadio, o \u00abasirio\u00bb (testemu\u00f1ado polas fontes que ve\u00f1en de Asiria). Estas d\u00faas formas do acadio est\u00e1n a\u00ednda pr\u00f3ximas e co\u00f1ecen evoluci\u00f3ns paralelas (v\u00e9xase m\u00e1is abaixo). Na rexi\u00f3n do \u00c9ufrates Medio, outra lingua, o ebla\u00edta (da cidade de Ebla), da que non se sabe se \u00e9 do tipo sem\u00edtico oriental ou occidental: est\u00e1 testemu\u00f1ada desde a metade do III milenio. \u00c9, pois, prob\u00e1bel que o acadio non fose nunca a s\u00faa lingua vern\u00e1cula, posto que esta rexi\u00f3n estaba dominada daquela por pobos que falaban linguas sem\u00edticas occidentais (amorritas, arameos).\nDado que estas linguas s\u00f3 se co\u00f1ecen polos documentos escritos, \u00e9 impos\u00edbel saber con certeza que lingua se falaba, e as opini\u00f3ns dos especialistas diverxen por veces a prop\u00f3sito desta cuesti\u00f3n.\nAcadio antigo.\nO acadio antigo \u00e9 a lingua dos textos do per\u00edodo das dinast\u00edas arcaicas, e sobre todo do Imperio de Akkad. Os textos m\u00e1is antigos en lingua acadia atop\u00e1ronse en Abu Salabikh, Nippur ou Kish, e datan do s\u00e9culo \u2013XXVI, mentres que a inmensa maior\u00eda dos textos escritos o son en sumerio. No per\u00edodo do Imperio d\u2019Akkad, o acadio conv\u00e9rtese na lingua oficial deste reino, e adquire ent\u00f3n unha grande importancia no plano internacional, volv\u00e9ndose a lingua diplom\u00e1tica das poboaci\u00f3ns semitas, que son predominantes desde o pa\u00eds de Akkad ata Siria do Norte. Tras a ca\u00edda deste imperio, apr\u00e9ciase un retorno ao emprego do sumerio coa Terceira dinast\u00eda de Ur. Cando esta \u00faltima cae a finais do s\u00e9culo -XX, o acadio conv\u00e9rtese na lingua escrita dominante, mentres que o sumerio sen d\u00fabida xa non se falaba.\nAsirio e babilonio.\nNo s\u00e9culo \u2013XX prod\u00facese a diverxencia entre os dous dialectos: asirio e babilonio.\nO acadio, lingua internacional.\nNa \u00e9poca amorrita (primeira metade do II milenio), o acadio definitivamente suplantou o sumerio ao nivel de lingua internacional, tras da ca\u00edda da Terceira dinast\u00eda de Ur. O acadio diplom\u00e1tico segue sempre a forma que se falaba no sur de Mesopotamia, o babilonio, pola posici\u00f3n dominante desta rexi\u00f3n no plano cultural (a emerxencia do acadio literario faise en paralelo). No segundo milenio, o acadio escr\u00edbese por todo Oriente Pr\u00f3ximo, da Anatolia ao Ir\u00e1n occidental, en Exipto, e mesmo no Golfo P\u00e9rsico: converteuse na lingua vehicular desta rexi\u00f3n do mundo. S\u00f3 perde esta posici\u00f3n na primeira metade do I milenio, en mans do arameo. Durante todo este per\u00edodo que constit\u00fae o seu apoxeo, o acadio f\u00e1lase por todas partes, e o seu emprego non se limita aos intercambios internacionais, sen\u00f3n que en moitos lugares se aplica tam\u00e9n nos escritos literarios, xur\u00eddicos, comerciais etc. \u00c9 o fen\u00f3meno do acadio perif\u00e9rico.\nO acadio perif\u00e9rico.\nMari.\nO reino de Mari do principio do s\u00e9culo -XVIII, para o que temos unha morea de arquivos consider\u00e1bel, est\u00e1 poboado sen d\u00fabida por xente que ten como lingua vehicular o amorrita. O acadio, con todo, non deixa de ser a lingua da administraci\u00f3n de Mari. Daquela era case id\u00e9ntico ao paleobabilonio. Comporta certas especificidades fon\u00e9ticas propias dos dialectos de Alta Mesopotamia (frecuencia do son -e-), e tam\u00e9n h\u00e1bitos gramaticais particulares.\nAlalakh.\nAlalakh (Tell A\u00e7ana) proporcionou dous importantes lotes de arquivos cuneiformes:\nA lingua destes dous lotes presenta particularidades locais, sobre todo a do segundo nivel, que presenta algunhas coincidencias co asirio, pero tam\u00e9n co hurrita.\nHattusa.\nO sitio arqueol\u00f3xico de Bo\u011fazk\u00f6i, a antiga Hattusa, capital dos Hititas, proporcionou numerosos textos en lingua acadia, tanto textos literarios como relixiosos ou diplom\u00e1ticos (tratados, correspondencia internacional etc.). A adopci\u00f3n do acadio pola chancelar\u00eda de Hattusa faise desde o principio do reino, a finais do s\u00e9culo -XVI, cando Hattusilis I estende o poder hitita en direcci\u00f3n de Siria. Pero o acadio xa era co\u00f1ecido en Anatolia con anterioridade, desde o tempo dos emporios comerciais asirios en Capadocia (s\u00e9culo -XIX), baixo a forma paleoasiria.\nNuzi.\nOs arquivos de Nuzi, que datan do s\u00e9culo -XIV, est\u00e1n redactados en acadio, mentres que a cidade est\u00e1 poboada maioritariamente por persoas de lingua hurrita. Esta lingua \u00e9 do babilonio medio, pero os m\u00e1is os escribas non manexaban ben este idioma, cometendo numerosas faltas, e empregando palabras, expresi\u00f3ns ou xiros hurritas.\nEl Amarna.\nOs arquivos cuneiformes atopados no sitio exipcio de El Amarna (a antiga Akhetaton), est\u00e1n na s\u00faa maior\u00eda redactados en acadio, de tipo babilonio est\u00e1ndar. Unha trintena dos textos atopados son de tipo literario, mentres que os 350 restantes constit\u00fae a correspondencia dos reis exipcios da metade do s\u00e9culo -XIV (Amenhotep III, Akhenaton, Tutankhamon). Polas s\u00faas distintas proveniencias, presentan as caracter\u00edsticas propias do seu pa\u00eds de orixe (Hatti, Mitanni, Babilonia). O caso m\u00e1is interesante para a ling\u00fc\u00edstica \u00e9 o das cartas chamadas \u00abcananeas\u00bb, escritas polos reinos vasalos de Exipto situados no Levante (Tiro, Biblos, Gaza). A lingua destas cartas presenta numerosos trazos propios das linguas sem\u00edticas occidentais faladas nestes pa\u00edses, as linguas \u00abcananeas\u00bb. Por isto par\u00e9cense aos textos acadios atopados en Ugarit.\nUgarit.\nOs arquivos acadios de Ugarit (s\u00e9culos -XIV --XIII) conte\u00f1en sobre todo textos diplom\u00e1ticos, as\u00ed como algunhas cartas. Os textos que ti\u00f1an que ver cos asuntos internos deste reino estaban redactados esencialmente en lingua ugar\u00edtica, nun alfabeto chamado tam\u00e9n ugar\u00edtico. A lingua acadia escrita en Ugarit, de tipo babilonio medio, estaba influ\u00edda pola lingua ugar\u00edtica, da que toma prestado vocabulario, as\u00ed como certos xiros.\nO acadio literario.\nO paleobabilonio literario.\nNa \u00e9poca paleobabilonia (ou amorrita), o acadio \u00e9 a lingua na que se conciben as grandes obras literarias, relixiosas, cient\u00edficas, en substituci\u00f3n do sumerio. Util\u00edzase para as inscrici\u00f3ns reais, os textos mitol\u00f3xicos, os himnos, as pregarias, os encantamentos etc. Esta forma do acadio presenta aspectos particulares, especialmente numerosos trazos arcaizantes, que intentan darlle un aspecto vener\u00e1bel. O acadio literario ten certas orixinalidades desde o punto de vista fonol\u00f3xico: menos contracci\u00f3ns e harmon\u00edas voc\u00e1licas, ca\u00edda da vogal final das preposici\u00f3ns \"ina\", \"ana\" e \"eli\", que se volven procl\u00edticas, o estado construto do nome ten un final en -u no singular e no feminino plural etc. Empr\u00e9ganse tam\u00e9n certos xiros m\u00e1is comunmente que no acadio corrente, como locativo ou o terminativo, e a sintaxe \u00e9 m\u00e1is relaxada (o verbo non est\u00e1 sempre ao final da frase).\nO \u00abbabilonio est\u00e1ndar\u00bb.\nO babilonio est\u00e1ndar \u00e9 elaborado nos c\u00edrculos letrados da Babilonia casita, na segunda metade do II milenio. Esta lingua sit\u00faase na li\u00f1axe directa do paleobabilonio literario, tanto en canto aos asuntos dos escritos que se fan nesta lingua como ao nivel das particularidades desta. Se ben retoma numerosos trazos do paleobabilonio literario, o babilonio est\u00e1ndar est\u00e1 influ\u00eddo polas formas vern\u00e1culas contempor\u00e1neas do acadio. A mimaci\u00f3n desaparece daquela, o \u0161 tras unha dental (d, t, \u1e6d) conv\u00e9rtese en l etc. Do punto de vista da morfolox\u00eda, os casos nominais est\u00e1n menos marcados (confusi\u00f3n entre o nominativo e o acusativo), o ventivo \u00e9 moi corrente, sen ter funci\u00f3n precisa, os pronomes encl\u00edticos -\"\u0161u\" e -\"\u0161a\" conf\u00fandense a mi\u00fado, ret\u00f3manse as formas do estado construto do paleobabilonio literario etc. O babilonio est\u00e1ndar non s\u00f3 \u00e9 empregado en Babilonia (sendo a s\u00faa forma est\u00e1ndar a que toma no Enuma Elish), sen\u00f3n tam\u00e9n en Asiria, estando escritas as inscrici\u00f3ns reais neoasirias nesta forma do acadio, e non en asirio (malia a presenza dalg\u00fans \u00abasirianismos\u00bb).\nPrincipios da lingua acadia.\nParentesco ling\u00fc\u00edstico.\nSituaci\u00f3n entre as linguas sem\u00edticas.\nO acadio \u00e9 a lingua sem\u00edtica m\u00e1is antiga que co\u00f1ecemos. Presenta as principais caracter\u00edsticas desta lingua: ra\u00edces conson\u00e1nticas predominantemente tril\u00edteras, conxugaci\u00f3n, vocabulario de base. O acadio conserva alg\u00fans trazos arcaicos, especialmente os diferentes casos nominais. Entre as linguas sem\u00edticas, esta lingua constit\u00fae a rama chamada oriental, con eventualmente o ebla\u00edta.\nPr\u00e9stamos do sumerio.\nDesde a \u00e9poca m\u00e1is antiga na que nos \u00e9 co\u00f1ecida, a lingua acadia sufriu unha forte influencia de parte do sumerio, lingua coa que os seus falantes conviven moito. Tomaron moitos dos trazos dela: verbo en final de frase, predilecci\u00f3n polas frases nominais. Numerosas palabras acadias ve\u00f1en derivadas do sumerio. Xeralmente, reco\u00f1\u00e9cense polo feito de que a s\u00faa consoante final, que precede a desinencia casual, aparece redobrada despois do paso ao acadio. Por exemplo DUB.SAR, \"o escriba\", v\u00f3lvese \"tup\u0161arru(m)\". Igualmente \u00c9.GAL, literalmente \"gran casa\", \u00e9 dicir, \"o palacio\", d\u00e1 \"ekallu(m)\". Esta herdanza que v\u00e9n dunha lingua profundamente diferente das linguas sem\u00edticas constit\u00fae a principal orixinalidade do acadio en relaci\u00f3n coas outras linguas deste grupo. Isto ten como consecuencia que \u00e9 impos\u00edbel a clasificaci\u00f3n por ra\u00edces nos dicionarios de acadio, como se fai nos das outras linguas sem\u00edticas.\nC\u00f3mpre igualmente sinalar que o acadio influ\u00edu \u00e1 s\u00faa vez no sumerio, polo menos no vocabulario.\nFon\u00e9tica.\nA base fon\u00e9tica do acadio \u00e9 menos variada que a da maior\u00edas das linguas sem\u00edticas. No nivel das semiconsoantes, s\u00f3 o aleph (\u2019) fica presente ao longo de todo o per\u00edodo de documentaci\u00f3n en acadio, en estado residual, e integra o \u2019a\u00efn (\u02c1), o iode, o \u0121a\u00efn, o h e o \u1e25. O w desaparece progresivamente tras a metade do II milenio. O h do acadio \u00e9 unha consoante dura, como o \"jota\" espa\u00f1ol, por veces escrito \u1e2b ou transcrito \"kh\". Non hai h glotal. Esta lingua ten as enf\u00e1ticas de k (q), t (\u0163) e s (\u1e63), e unha sibilante, \u0161. As vogais presentes son o \"a\", o \"u\" , o \"i\" e o \"e\", e poden ser alongadas de d\u00faas maneiras (\u0101, \u016b, \u012b, \u0113 e \u00e2, \u00fb, \u00ee, \u00ea).\nHai certas regras fon\u00e9ticas particulares en acadio. A m\u00e1is importante \u00e9 a ca\u00edda da vogal final da segunda s\u00edlaba nunha serie de d\u00faas s\u00edlabas abertas breves: \"*paris\u016b\" (pa-ri-s\u016b) &gt; \"pars\u016b\".\nMorfolox\u00eda.\nAs ra\u00edces.\nComo todas as linguas sem\u00edticas, as palabras, adxectivos e verbos acadios est\u00e1n formados na s\u00faa base por ra\u00edces conson\u00e1nticas, na s\u00faa inmensa maior\u00eda tril\u00edteras. Repres\u00e9ntanse coas consoantes que as constit\u00faen: PRS, \u0160PR, NDN etc. Existen algunhas ra\u00edces, chamadas febles, que contan cunha ou d\u00faas semiconsoantes (aleph, waw ou iode), ou ben unha vogal longa na s\u00faa ra\u00edz: \u2019LK, (W)BL, K\u016bN etc.\nComo dixemos antes, o principio das ra\u00edces \u00e9 limitado en acadio polos numerosos pr\u00e9stamos do sumerio efectuados por esta lingua.\nEn acadio, a ra\u00edz que serve de paradigma, sobre todo para os verbos, \u00e9 PRS, que significa \u00abcortar\u00bb, \u00abdecidir\u00bb.\nNomes.\nO acadio ten s\u00f3 dous x\u00e9neros: o masculino e o feminino, distinguidos polo morfema \u2013(a)t- engadido \u00e1 ra\u00edz, como na maior\u00eda das linguas sem\u00edticas e afro-asi\u00e1ticas. Coexisten tres n\u00fameros: singular, plural e dual (pouco usado). Existen tres casos diferentes: nominativo, marcado por unha terminaci\u00f3n en \"\u2013u(m)\", o acusativo \"\u2013a(m)\" e o xenitivo (que ten tam\u00e9n un valor de dativo) \"\u2013i(m)\". En plural, estes dous \u00faltimos s\u00f3 forman un caso, chamado oblicuo.\nOs nomes te\u00f1en tam\u00e9n un \"estado construto\", que consiste xeralmente na ca\u00edda da desinencia casual, e que serve para introducir un xenitivo directo (mentres que o xenitivo indirecto se introduce coa preposici\u00f3n \"\u0161a\"): \"\u0161ar mati(m)\" = \"\u0161arru(m) \u0161a mati(m)\" = \u00abo rei do pa\u00eds\u00bb.\nAdxectivos.\nCol\u00f3canse xeralmente tras a palabra ou grupo de palabras aos que determinan. Comp\u00f3rtanse como substantivos, e te\u00f1en o mesmo x\u00e9nero, n\u00famero e caso co que cualifican. Con todo, a declinaci\u00f3n do adxectivo difire da do substantivo no masculino plural (-\u016btum, -\u016btim).\nVerbos.\nO acadio s\u00f3 distingue en principio o aspecto dos verbos (perfectivo ou imperfectivo), e non o tempo (pasado, presente, futuro). Dist\u00ednguese as\u00ed o estado de realizaci\u00f3n dunha acci\u00f3n, dependendo se xa rematou (perfectivo) ou se est\u00e1 a producirse ou que a\u00ednda non tivo lugar (imperfectivo). O perfectivo corresponde, pois, ao pret\u00e9rito perfecto composto do espa\u00f1ol, ao pluscuamperfecto do galego e ao futuro anterior do espa\u00f1ol (respectivamente perfectivo do pasado, do presente e do futuro), mentres que o imperfectivo corresponde ao presente de indicativo, ao pret\u00e9rito perfecto e ao futuro simple (imperfectivos do pasado, do presente, e do futuro) do galego.\nAs outras formas verbais habituais son o imperativo, o perfectivo/perfecto (que indica unha acci\u00f3n consecutiva a outra), o precativo/cohortativo (que indica un desexo), o estativo (acci\u00f3n que dura, estado permanente). As formas do infinitivo e participio son substantivos formados sobre a ra\u00edz verbal.\nA persoa est\u00e1 marcada cun prefixo, e por veces un sufixo:\nvelaqu\u00ed unha t\u00e1boa coa conxugaci\u00f3n b\u00e1sica; as formas conxugadas est\u00e1n na terceira persoa masculina singular:\nComo as outras linguas sem\u00edticas, o verbo acadio conx\u00fagase segundo tres sistemas:\nHai igualmente tres \u00absubsistemas\u00bb. O primeiro (G) \u00e9 o subsistema b\u00e1sico, o segundo (Gt) ten un aspecto enf\u00e1tico ou partitivo, mentres que o terceiro (Gtn) marca un aspecto repetitivo (\u00abfacer sen cesar\u00bb).\nPronomes.\nDist\u00ednguense dous tipos de pronomes persoais: independentes e dependentes (ou encl\u00edticos). Decl\u00ednanse como os nomes segundo tres casos.\nSintaxe.\nA diferenza das outras linguas sem\u00edticas, que te\u00f1en unha sintaxe en SVO, o acadio ten unha sintaxe en SOV, a causa da influencia do sumerio. Dentro do obxecto, o complemento directo (acusativo) precede ao complemento indirecto (dativo/xenitivo). As proposici\u00f3ns subordinadas est\u00e1n xeralmente introducidas por un pronome (a mi\u00fado \"\u0161a\" = \u00abquen\u00bb, \u00abque\u00bb), e o seu verbo rem\u00e1tase cun prefixo espec\u00edfico, \"-u\" en babilonio, \"-ni\" en asirio."}
{"id": "45769", "revid": "624", "url": "https://gl.wikipedia.org/wiki?curid=45769", "title": "Cuneiformes", "text": ""}
{"id": "45771", "revid": "56817", "url": "https://gl.wikipedia.org/wiki?curid=45771", "title": "141", "text": ""}
{"id": "45772", "revid": "109703", "url": "https://gl.wikipedia.org/wiki?curid=45772", "title": "142", "text": ""}
{"id": "45773", "revid": "109703", "url": "https://gl.wikipedia.org/wiki?curid=45773", "title": "143", "text": ""}
{"id": "45775", "revid": "75439", "url": "https://gl.wikipedia.org/wiki?curid=45775", "title": "Ambrosini S.A.I.207", "text": "O Ambrosini SAI.207 foi un caza italiano da segunda guerra mundial. Desenvolveuse a partir do S.A.I7, un avi\u00f3n deportivo de preguerra. O S.A.I.7 evolucionou cara o S.A.I.107 que ser\u00eda un adestrador de caza, e este cara o prototipo do caza S.A.I.207. As probas de voo comezaron en 1942 e entraron en servizo en xullo de 1943. Finalmente s\u00f3 se fabricaron 13 avi\u00f3ns de preserie dos 2 000 encargados debido a que o resto do pedido se desviou ao mellorado S.A.I.403 Dardo, do que s\u00f3 se construir\u00eda o prototipo."}
{"id": "45776", "revid": "3931", "url": "https://gl.wikipedia.org/wiki?curid=45776", "title": "Forxa", "text": "A forxa \u00e9 un proceso de conformado de materias f\u00e9rreos por medio do uso combinado de calor e presi\u00f3n. Este procedemento provoca un ali\u00f1amento das impurezas do material mellorando as s\u00faas propiedades na direcci\u00f3n perpendicular ao esforzo. Tradicionalmente a peza de ferro ou aceiro previamente aquecida na fragua era sostida polo ferreiro coas pinzas e golpeada cun martelo contra a bigornia. Isto hoxe s\u00f3 se fai en produci\u00f3n artesanal: o m\u00e1is normal \u00e9 utilizar prensas hidr\u00e1ulicas. Os procesos de embutido e laminaci\u00f3n tam\u00e9n se basean neste principio."}
{"id": "45777", "revid": "23204", "url": "https://gl.wikipedia.org/wiki?curid=45777", "title": "Linguas cananeas", "text": "As Linguas cananeas son unha subfamilia das linguas sem\u00edticas, que foron faladas polos antigos pobos da rexi\u00f3n de Cana\u00e1n, inclu\u00edndo cananeos, hebreos, fenicios, e eventualmente filisteos. Todas elas extingu\u00edronse como linguas nativas ao principio do primeiro milenio da nosa era, a\u00ednda que o hebreo permaneceu no uso literario e relixioso entre os xudeus, e foi revivida como lingua habitual falada a fins do s\u00e9culo XIX por Eliezer Ben-Yehuda. Os fenicios (e especialmente a expansi\u00f3n cartaxinesa) difundiron a s\u00faa lingua cananea cara o Mediterr\u00e1neo occidental durante un tempo, pero al\u00ed tam\u00e9n desapareceu, a\u00ednda que parece ter sobrevivido algo m\u00e1is que na Fenicia mesma.\nFontes das linguas cananeas.\nAs principais fontes para o estudo das linguas cananeas son a Biblia hebrea (Tanakh), e inscrici\u00f3ns tales como:\nAs inscrici\u00f3ns cananeas extrab\u00edblicas est\u00e1n recolleitas xunto coas arameas nas edici\u00f3ns do libro \"Kanaan\u00e4ische und Aram\u00e4ische Inschriften\", do cal poden ser referidas como KAI \"n\" (para un n\u00famero \"n\"); por exemplo, a Estela de Mesha \u00e9 \"KAI 181\".\nTrazos das linguas cananeas.\nAs linguas cananeas, xunto coas arameas e o ugar\u00edtico, forman o subgrupo das linguas sem\u00edticas noroccidentais. Alg\u00fans trazos distintivos do cananeo en relaci\u00f3n co arameo son:"}
{"id": "45778", "revid": "98629", "url": "https://gl.wikipedia.org/wiki?curid=45778", "title": "Alto forno", "text": "Alto forno \u00e9 como se chama a construci\u00f3n utilizada na siderurxia, de tama\u00f1o vari\u00e1bel, e de forma aproximadamente cil\u00edndrica, feita de aceiro revestido internamente con material refractario, onde \u00e9 fundido o mineral de ferro a fin de transformalo en ferro-gusa.\nFuncionamento.\nO alto forno bas\u00e9ase no feito de que o silicio indesex\u00e1bel e outras impurezas, son m\u00e1is leves do que o ferro fundido, o seu produto principal, designado por ferro-gusa. O forno \u00e9 constru\u00eddo na forma semellante a unha cheminea, nunha estrutura alta feita con ladrillos refratarios. Coque, pedra calcaria e mineral de ferro (\u00f3xido de ferro) son inseridos no topo. O ar chega pola base. Este fornecimento de ar permite a combusti\u00f3n do carb\u00f3n no seu interior. Isto reduz o \u00f3xido a metal que, sendo mais denso, se concentra na parte inferior do forno. A natureza exacta da reacci\u00f3n \u00e9:\nFe2O3 + 3 CO \u2192 2Fe + 3CO2"}
{"id": "45779", "revid": "56817", "url": "https://gl.wikipedia.org/wiki?curid=45779", "title": "Lingote", "text": "Ch\u00e1mase lingote a unha peza de metal en bruto obtida depositando o metal l\u00edquido nun molde (lingoteira) para que ao arrefriar te\u00f1a unha forma aproximadamente prism\u00e1tica. Non todos os materiais tratados en estado fundido se transforman en ligotes, nos sistemas de produci\u00f3n modernos (principalmente de aceiro e aluminio) util\u00edzase o lingotamento continuo, onde se obt\u00e9n un perfil continuo que despois se vai cortando en tarugos."}
{"id": "45780", "revid": "98629", "url": "https://gl.wikipedia.org/wiki?curid=45780", "title": "Lingua babilonia", "text": "O babilonio \u00e9 a denominaci\u00f3n pola que se designa un dialecto do acadio, falado en Babilonia a partir do principio do II milenio a.n.e., e que foi durante moito tempo a lingua literaria e diplom\u00e1tica par excelencia do Oriente Pr\u00f3ximo.\nHistoria da lingua.\nA historia da lingua babilonia div\u00eddese en catro grandes per\u00edodos:\nPaleobabilonio.\nO paleobabilonio \u00e9 o dialecto acadio falado entre o s\u00e9culos -XX e o -XVI a. n. e. (per\u00edodo chamado paleobabilonio, ou amorrita). O texto de base para o estudo desta lingua \u00e9 o C\u00f3digo de Hammurabi. Este estado de lingua comporta moitas variantes rexionais: en Babilonia, Larsa, Eshnunna, Susa, Terqa ou mesmo Mari nos casos mellor co\u00f1ecidos. Este estado da lingua acadia mant\u00e9n a\u00ednda encore o -m final para os nomes e os adxectivos (mimaci\u00f3n), as\u00ed como os verbos con w- inicial. Nesta \u00e9poca, o acadio conv\u00e9rtese na lingua diplom\u00e1tica, as\u00ed como unha lingua literaria (v\u00e9xase m\u00e1is abaixo).\nBabilonio Medio.\nO babilonio medio \u00e9 a lingua escrita nos textos da Babilonia casita (-1595 \u2013 -1155), e das dinast\u00edas de finais do II milenio no sur de Mesopotamia. Baixo o nome de \u00abBabilonio est\u00e1ndar\u00bb, \u00e9 tam\u00e9n a lingua literaria e diplom\u00e1tica deste per\u00edodo (v\u00e9xase m\u00e1is abaixo). Desde o punto de vista ling\u00fc\u00edstico, este per\u00edodo ve a ca\u00edda da mimaci\u00f3n, e a do w- inicial nos verbos que a levaban no per\u00edodo precedente: as\u00ed \"wab\u0101lum\" (\u00ablevar\u00bb) conv\u00e9rtese en \"ab\u0101lu\".\nNeobabilonio.\nO neobabilonio escr\u00edbese en Babilonia na primeira metade do I milenio a. n. e. En relaci\u00f3n cos per\u00edodos precedentes, o neobabilonio ten varias particularidades ling\u00fc\u00edsticas (sen falar das evoluci\u00f3ns que tiveron lugar no curso do moi longo per\u00edodo que ocupa). Desde o punto de vista fon\u00e9tico: o -w- n\u00f3tase habitualmente -m- cando se atopa en interior dunha palabra; -\u0161t- conv\u00e9rtese en -lt-; -mt- v\u00f3lvese -nd-. Desde o punto de vista gramatical, os casos dos nomes e dos adxectivos son menos marcados. Dunha maneira xeral, o babilonio est\u00e1 nesta \u00e9poca moi influenciado polo arameo, qui se converte daquela na lingua principal do Oriente Pr\u00f3ximo.\nBabilonio tard\u00edo.\n\u00c9 o derradeiro estado da lingua acadia testemu\u00f1ado, nunha \u00e9poca na que esta lingua xa nos se falaba, substitu\u00edda polo arameo. A ca\u00edda do Imperio neobabilonio en -539 marca o fin da dominaci\u00f3n dun reino de cultura acadia en Mesopotamia. Dominada desde agora por dinast\u00edas estranxeiras (persas, gregos, partos), mentres que a s\u00faa poboaci\u00f3n se volvedevient aram\u00f3fona, a Mesopotamia ve como se derruba a s\u00faa cultura ancestral, e cada vez menos textos son escritos en acadio. Os derradeiros documentos desta lingua son textos literarios ou cient\u00edficos, e por iso precisamente a s\u00faa lingua \u00e9 m\u00e1is ben babilonio est\u00e1ndar. Os derradeiros documentos cuneiformes co\u00f1ecidos datan do inicio da nosa era. Ent\u00f3n morre acadia, e a lingua que mantivera con vida desaparece daquela."}
{"id": "45781", "revid": "23204", "url": "https://gl.wikipedia.org/wiki?curid=45781", "title": "Avro Manchester", "text": "O Avro Manchester foi un bombardeiro medio nocturno brit\u00e1nico usado pola RAF durante a segunda guerra mundial e desenvolvido e fabricado por Avro. O seu prototipo voar\u00eda por primeira vez o 25 de xullo de 1939. Resultou ser un fracaso debido \u00e1 s\u00faa falta de prestaci\u00f3ns, xa que o motor foi instalado antes de estar a punto, pero a s\u00faa c\u00e9lula foi a base do famoso Lancaster, un dos bombardeiros pesados m\u00e1is capaces do conflito\nAvro dese\u00f1ouno segundo o requirimento P.13/36 que solicitaba un bombardeiro medio bimotor que tam\u00e9n tivese capacidade de bombardeo en picado e pudese realizar labores de reco\u00f1ecemento. En xullo de 1937, antes de que o avi\u00f3n voase, a compa\u00f1\u00eda asinar\u00eda un contrato co Ministerio do Aire brit\u00e1nico para mercar 200 exemplares. Os seus motores Rolls-Royce Vulture deron problemas dende un principio debido a un erro de dese\u00f1o que fac\u00eda que fallasen rapidamente por fatiga. Ademais a f\u00e1brica de Rolls-Royce estaba saturada de traballo e non pod\u00edan facer moito por arranxar o problema. O programa cancelar\u00edase en 1942 despois de constru\u00edr 209 avi\u00f3ns (13 dos cales foron destru\u00eddos antes da s\u00faa entrega por un bombardeo alem\u00e1n).\nBautizouse co nome de Manchester pola localidade onde resid\u00eda a compa\u00f1\u00eda Avro e entrar\u00eda en servizo co 207\u00ba Escuadr\u00f3n, con base en Waddington, en novembro de 1940. A s\u00faa primeira misi\u00f3n na guerra ser\u00eda a noite do 24 ao 25 de febreiro de 1941 e derradeira misi\u00f3n de bombardeo na noite do 25 ao 26 de xu\u00f1o de 1942.\nDesenvolvemento.\nD\u00faas compa\u00f1\u00eda constru\u00edron modelos conforme ao Requirimento P.13/36, aparecido no mes de maio de 1936, A.V. Roe e Handley Page. O requirimento ped\u00eda un bombardeiro medio monoplano con dous motores, que fose capaz de realizar ataques de bombardeo en picado superficial (30\u00b0) e levar cargas de bombas pesadas (3 630 kg) ou dous torpedos de 457 mm. O modelo de Handley Page, o H.P.56 estaba bastante avanzado cando os problemas co motor Rolls-Royce Vulture obrigaron a redese\u00f1alo como H.P.57 con catro motores Rolls-Royce Merlin. O resultado ser\u00eda o Halifax, constru\u00eddo en grandes cantidades. O Avro 679, constru\u00eddo pola primeira compa\u00f1\u00eda, quedou con dous motores Vulture e foi bautizado como Manchester.\nO seu equipo de dese\u00f1o adoitaba a facer pequenos avi\u00f3ns con revestimento t\u00e9xtil. O Manchester levaba un acabado met\u00e1lico, ti\u00f1a maiores pesos e tensi\u00f3ns e unha velocidade superior. O resultado foi, a pesar dos seus problemas motrices, o mellor bombardeiro brit\u00e1nico que voar\u00eda antes da segunda guerra mundial,realizando o seu voo de estrea o 25 de xullo de 1939.\nA mediados de 1940 increment\u00f3uselle a envergadura e foi preciso instalarlle unha terceira deriva para mellorar a s\u00faa estabilidade horizontal. Con esta configuraci\u00f3n comezar\u00edase a s\u00faa produci\u00f3n en serie como Manchester Mk I, comezando a entregarse en agosto de 1940. Posteriormente redese\u00f1ouse a cola con derivas m\u00e1is altas e con tim\u00f3ns, desaparecendo a central. Tam\u00e9n se lle inclu\u00edu unha torreta na metade da parte superior da fuselaxe, modific\u00e1ronse os aler\u00f3ns e os tim\u00f3ns de altura. Esta variante ser\u00eda co\u00f1ecida como Mk IA. Proxectouse a versi\u00f3n Mk II destinada a levar dous motores Napier Sabre ou Bristol Centaurus pero non se chegou a constru\u00edr ning\u00fan.\nO Manchester Mk III voou por ver primeira o 9 de xaneiro de 1941 con catro motores Rolls-Royce Merlin e maior envergadura. Este avi\u00f3n converter\u00edase no prototipo do Avro Lancaster.\nCaracter\u00edsticas.\nA tripulaci\u00f3n do Manchester estaba formada por sete tripulantes: piloto, enxe\u00f1eiro de voo, telegrafista, bombardeiro e tres artilleiros. Os artilleiros encarg\u00e1banse do armamento defensivo do avi\u00f3n, que para a \u00e9poca non era demasiado malo. Trat\u00e1base de torretas accionadas electricamente na proa, na cola e na parte superior da fuselaxe. A de proa e a da fuselaxe levaban d\u00faas metralladoras de 7,7\u00a0mm, mentres que a da cola contaba con catro do mesmo calibre.\nA s\u00faa bodega dese\u00f1ouse para levar bombas de 1.814 quilos e foi esta caracter\u00edstica a que lle deu posteriormente ao Lancaster a s\u00faa gran flexibilidade. En comparaci\u00f3n, o Stirling e o Halifax ti\u00f1an bodegas de bombas divididas en secci\u00f3ns, o que limitaba o tama\u00f1o das armas que pod\u00edan levar.\nO Manchester estaba equipado con dous motores Rolls-Royce Vulture de 24 cilindros cunha potencia unitaria de 1.760 cabalos. Este converteuse no maior problema do avi\u00f3n e o motivo para que o programa fose abandonado. O motor non logrou desenvolver a potencia desexada, e ademais eran moi pouco seguros. Ti\u00f1a un erro no dese\u00f1o que afectaba aos cabezais dos eixos verticais de accionamento de levas, que fallaban rapidamente por fatiga. A sobrecargada f\u00e1brica de Rolls-Royce pouco pod\u00eda facer por arranxar o problema, e o seu director xeral prefer\u00eda cancelar todo o proxecto."}
{"id": "45782", "revid": "89787", "url": "https://gl.wikipedia.org/wiki?curid=45782", "title": "Lingua asiria", "text": "O asirio \u00e9 unha lingua sem\u00edtica, que forma unha rama ling\u00fc\u00edstica do acadio, falado e escrito na Asiria antiga, co\u00f1ecida por un importante corpus de inscrici\u00f3ns monumentais e tabo\u00ed\u00f1as cuneiformes. As diferenzas entre o asirio e a rama babilonia do acadio son sobre todo sens\u00edbeis na fon\u00e9tica.\nHistoria.\nDist\u00ednguense tres estados sucesivos do dialecto asirio: paleoasirio, asirio medio e neoasirio.\nO paleoasirio.\nO paleoasirio \u00e9 a lingua de documentos que datan dos s\u00e9culos -XIX e -XVIII, esencialmente atopados no emporio comercial asirio de Kanesh, en Anatolia. Esta lingua \u00e9 pr\u00f3xima ao paleobabilonio contempor\u00e1neo, e conserva as\u00ed a mimaci\u00f3n. A lectura deste dialecto \u00e9 a mi\u00fado complicada pola vontade dos escribas de utilizaren un n\u00famero reducido de signos cuneiformes (seguramente porque a maior\u00eda deles non eran escribas). Desde o punto de vista fon\u00e9tico, non se contraen as vogais consecutivas nunha mesma palabra, e hai normas de harmon\u00eda voc\u00e1lica particulares.\nO asirio medio.\nEscr\u00edbese o asirio medio do s\u00e9culo -XIV ao -XI, no reino de Asiria. Como no caso do babilonio, este per\u00edodo ve desaparecer a mimaci\u00f3n. O \"wa\"- inicial verbal conv\u00e9rtese nun simple \"u\"-, mentres que -\"w\"\u2013 que se atope no interior dunha palabra v\u00f3lvese a mi\u00fado en -\"b\"-. O sufixo -\"u\" vinculado ao verbo final dunha oraci\u00f3n subordinada v\u00f3lvese \u2013\"ni\". O estativo implica tam\u00e9n algunhas formas particulares.\nO neoasirio.\nO neoasirio \u00e9 a lingua do Imperio asirio, que domina o Oriente Pr\u00f3ximo de -911 a -612. Docum\u00e9ntase polo tanto moi abundantemente, malia a que non \u00e9 a lingua das inscrici\u00f3ns reais, que se escriben en babilonio normal. O neoasirio co\u00f1ece evoluci\u00f3ns pr\u00f3ximas \u00e1s do neobabilonio, en particular, desde o punto de vista fon\u00e9tico o -\u0161t - que pasa a ser -lt-, e a nivel gramatical a notaci\u00f3n irregular das desinencias casuais.\nCorpus.\nOs primeiros textos traducidos foron as inscrici\u00f3ns do palacio de Sarg\u00f3n II, o rei neoasirio.\nO asirio escrib\u00edase por medio de signos cuneiformes herdados da escritura sumeria, gravados en tabo\u00ed\u00f1as de arxila por medio do c\u00e1lamo (cana) ou na pedra nas inscrici\u00f3ns monumentais. Os cuneiformes neoasirios presentan unha aparencia simplificada con relaci\u00f3n aos seus correspondentes babilonios.\nA lingua neoasiria aos poucos foi suplantada por outra lingua sem\u00edtica, non acadia, o arameo."}
{"id": "45786", "revid": "529", "url": "https://gl.wikipedia.org/wiki?curid=45786", "title": "Un Nuevo Tiempo", "text": ""}
{"id": "45788", "revid": "109703", "url": "https://gl.wikipedia.org/wiki?curid=45788", "title": "144", "text": ""}
{"id": "45789", "revid": "56817", "url": "https://gl.wikipedia.org/wiki?curid=45789", "title": "145", "text": ""}
{"id": "45790", "revid": "109703", "url": "https://gl.wikipedia.org/wiki?curid=45790", "title": "146", "text": ""}
{"id": "45791", "revid": "109703", "url": "https://gl.wikipedia.org/wiki?curid=45791", "title": "147", "text": ""}
{"id": "45792", "revid": "109703", "url": "https://gl.wikipedia.org/wiki?curid=45792", "title": "148", "text": ""}
{"id": "45794", "revid": "23204", "url": "https://gl.wikipedia.org/wiki?curid=45794", "title": "Xugo", "text": "O xugo \u00e9 un apeiro agr\u00edcola que permite xunguir un ou, normalmente, dous animais de tiro a un carro ou outro instrumento que deba ser movido, coma o arado. Tradicionalmente est\u00e1n feitos de madeira de carballo, cerdeira, freixo ou outras madeiras resistentes abondo.\nEn Galiza util\u00edzase para xunguir bois ou vacas, animais utilizados para o traballo do campo ata a aparici\u00f3n do tractor ou do cami\u00f3n. Noutras zonas empr\u00e9gase tam\u00e9n para xunguir bestas. A parella xunguida denom\u00ednase \"xunta\" ou \"xugada\".\nOrixe do nome.\nO voc\u00e1bulo galego xugo procede directamente do lat\u00edn \"iugum\", que a s\u00faa vez xorde da ra\u00edz indoeuropea *\"yak'om\", de *\"yug-\" ou *\"yeug-\" , \"unir\". Os seus derivados at\u00f3panse en todas as linguas fillas, como no s\u00e1nscrito \"yug\u00e1\", grego \"zygon\", antigo alto alem\u00e1n \"juch\" e anglosax\u00f3n \"geoc\" (alem\u00e1n actual \"Joch\", ingl\u00e9s actual \"yoke\"), antigo eslavo eclesi\u00e1stico \"igo\", armenio \"luc\", hitita \"yugam\", gal\u00e9s \"iau\" etc.. Alg\u00fans cognados en galego son: \"xugular, subxugar, cigoto, axustar, xustapor, xustapo\u00f1er, xunta, xuntar, xunto, axuntar, arrexuntar, ceugma\" ou \"ioga\". O feito de que se atope tanto nas linguas indoeuropeas occidentais como nas orientais mostra que se trata dun termo com\u00fan e moi antigo, un verdadeiro f\u00f3sil, que indicar\u00eda que era un instrumento co\u00f1ecido polos pobos indoeuropeos antes da s\u00faa dispersi\u00f3n.\nEstrutura.\nO xugo com\u00fan, de d\u00faas vacas, componse dun pau horizontal m\u00e1is ou menos recto, \u00e1s veces con dous arcos na cara inferior para adaptarse mellor \u00f3s pescozos dos animais, e mais os elementos de suxeici\u00f3n destes, que poden ser dous pares de cangallas (paus rectos que atravesan o xugo), un par de canc\u00eds (paus en forma de U nos que se mete a cabeza do animal) ou un conxunto de correas, corneiras, coas que se atan os seus cornos \u00f3 xugo. A estes elementos b\u00e1sicos eng\u00e1dense outros auxiliares que se describen a seguir.\nNo centro do xugo vai un \"estrobo\", \"loro\", \"timoeiro\" ou \"sobeo\", que serve para enganchar o xugo \u00e1 cabezalla do carro ou \u00f3 tim\u00f3n do arado. Para asegurar esta suxeici\u00f3n, o xugo vai tallado por riba cuns entrantes (\"mosas\") e sa\u00edntes (\"castelos\", \"castelares\", \"camall\u00f3ns\") para atar mellor o estrobo , e por baixo cun rebaixe no que se adapta a cabezalla. Este estrobo pode estar feito de coiro ou dunha corre de carballo retorta. En calquera caso, para que non se deslice \u00f3 longo da cabezalla, incl\u00faese na atadura a \"chavella\", peza de madeira que atravesa verticalmente o extremo anterior da cabezalla .\n\u00c9 habitual que o xugo vaia decorado con tallas diversas ou figuras feitas con cravos, sobre todo na parte central e frontal. Esta decoraci\u00f3n pode ser simplemente est\u00e9tica pero \u00e1s veces serve para identificar o propietario ou como signo protector contra o meigallo (mediante o tallado de cruces ou estrelas).\nTipolox\u00eda dos xugos en Galiza.\nSegundo o seu emprego podemos falar de tres tipos de xugo:\nExisten tam\u00e9n outros tipos de xugo, moi pouco com\u00fans, como o \"xugo dobre\" \u00f3 que se xonguen dous animais a un lado e un s\u00f3 \u00f3 outro; este xugo util\u00edzase para domear un novo animal a ser xunguido, afac\u00e9ndoo \u00f3 traballo \u00f3 colocalo entre dous animais xa acostumados. Outro tipo de xugo ser\u00eda o \"xugo mixto\", utilizado cando hai que xunguir nun mesmo tiro un bovino e unha besta.\nSegundo a estrutura do xugo existen tres grandes tipos, denominados xugo de canga, xugo de canc\u00eds e xugo de molida . A descrici\u00f3n que segue corresponde \u00e1s formas t\u00edpicas, pero poden atoparse numerosas variedades nos elementos que o conforman.\nXugo de canga.\nO xugo de canga denom\u00ednase as\u00ed polas d\u00faas varas laterais (\"cangas\" ou \"cangallas\" ) que atravesan o xugo e pasan a cada lado do pescozo do animal. O simple nome \"canga\" substit\u00fae, nalgunhas comarcas, \u00e1 palabra xugo. Neste tipo de xugo, como no seguinte, os animais fan tracci\u00f3n co pescozo e a cruz, de onde lle v\u00e9n o nome de \"xugo xugular\".\nAs cangas son, normalmente, rectas pero tam\u00e9n hai modelos que as presentan lixeiramente curvadas para abrazar mellor o pescozo. O extremo inferior presenta unhas escotaduras, \"apeaceiras\", nas que se ata unha correa de coiro ou corda coa que se pecha o espazo aberto (as \"piogas\" ou \"apeares\" . Habitualmente, os extremos superiores das cangallas interiores est\u00e1n unidos por unha cadea, arame ou corda, a \"trenla\", \"ladrizo\" ou \"piog\u00f3n\", que axuda a manter vertical o aparello \u00f3 engancharse na \"chavella\".\nXugo de canc\u00eds.\nNeste tipo, as cangallas son substitu\u00eddas por cadanseu pau curvado en forma de U, extra\u00edble, e no que se mete o pescozo do animal; hainos tam\u00e9n de ferro. O \"cancil\" sux\u00e9itase \u00f3 xugo cunha caravilla por riba deste, a \"espicha\" ou \"b\u00edo\". Como no tipo anterior, a tracci\u00f3n ex\u00e9rcese co pescozo.\nXugo de molida.\nO xugo de molida est\u00e1 dese\u00f1ado para que o animal efect\u00fae a tracci\u00f3n coa testa ou fronte, para o cal pos\u00fae uns sa\u00edntes nos extremos que se atan \u00f3s cornos mediante unha corda ou correa, as \"corn\u00e1s\" ou \"corneiras\". De a\u00ed a designaci\u00f3n alternativa de \"xugo cornal\". Este xugo caracter\u00edzase por levar unha especie de almofada entre o xugo e a caluga do bovino, chamada \"molida\" ou \"molido\", feita de pel e con la ou pelo no interior. A molida ten como funci\u00f3n evitar o roce do xugo coa pel do animal.\nOutras pezas accesorias deste tipo de xugo son as \"cubertas\" ou \"cuberteiras\", feitas de pel e que cobren e protexen as corneiras do sol e da chuvia. Adoitan rematar nun flocos, \"milfeiras\", que, \u00f3 se mover segundo cami\u00f1a o animal, espantan as moscas.\nNalgunhas zonas, este tipo de xugo \u00fanese \u00e1 cabezalla mediante un aro de madeira que pende do centro do xugo, polo que pasa a cabezalla. A este aro ch\u00e1manlle \"arcoxo\".\nDistribuci\u00f3n dos tipos de xugos en Galiza.\nXaqu\u00edn Lorenzo e, posteriormente, Manuel Gonz\u00e1lez estudaron a distribuci\u00f3n dos diferentes tipos de xugo en Galiza. O \"xugo de canga\" ocupa boa parte da Galiza occidental: norte e occidente de Lugo, toda a provincia da Coru\u00f1a e mais o norte da de Pontevedra. Xaqu\u00edn Lorenzo considerou que este era un tipo de xugo end\u00f3xeno, polo que o denominou \"xugo galego\".\nO \"xugo de canc\u00eds\" ocupa un territorio menor que, en forma de cu\u00f1a, est\u00e9ndese desde a metade sur da provincia de Pontevedra e a zona noroccidental da de Ourense ata o norte da de Lugo, cubrindo a parte central desta. A \u00e1rea de distribuci\u00f3n est\u00e9ndese por Portugal, e Xaqu\u00edn Lorenzo considerou que era orixinario deste pa\u00eds, d\u00e1ndolle o nome de \"xugo portugu\u00e9s\".\nO \"xugo de molida\" aparece a oriente dunha li\u00f1a que desde o sur do concello de Ribadeo baixa verticalmente ata cerca da provincia de Ourense para abrirse seguindo, m\u00e1is ou menos, o curso do Mi\u00f1o, quedando a maior parte de Ourense dentro da \u00e1rea de distribuci\u00f3n. Esta contin\u00faase cara a Castela, polo que Xaqu\u00edn Lorenzo lle deu o nome de \"xugo castel\u00e1n\".\nDun xeito xeral, p\u00f3dese dicir que na Galiza m\u00e1is monta\u00f1osa predominaba o xugo de molida ou cornal, xa que os animais fan m\u00e1is forza coa cabeza. Consecuentemente, nas zonas de confluencia onde se solapan estas tres \u00e1reas poden coexistir xugos de m\u00e1is dun tipo.\nSimbolox\u00eda do xugo.\nA imaxe do xugo simboliza a uni\u00f3n das forzas nunha tarefa com\u00fan. As\u00ed, en her\u00e1ldica, o xugo foi o emblema de Fernando II de Arag\u00f3n, presentado xunto coas setas que representaban \u00e1 s\u00faa dona Isabel I de Castela. No s\u00e9culo XX, o s\u00edmbolo do xugo e as setas foi adoptado pola Falange Espa\u00f1ola. O escudo de Espa\u00f1a adoptado trala guerra civil, en vigor ata 1981, tam\u00e9n inclu\u00eda estes s\u00edmbolos.\nO mesmo concepto de uni\u00f3n, de xunguir d\u00faas entidades nunha soa, aparece tam\u00e9n noutros contextos. As\u00ed, en diversas rexi\u00f3ns, inclu\u00edda Galicia, existiu o ritual matrimonial de unir \u00e1 parella de noivos cun pano ou estola sobre os ombros. O mesmo acto do casar d\u00faas persoas (e unirse d\u00faas familias) denom\u00ednase tam\u00e9n como \"xunguir\".\nPero tam\u00e9n simboliza a opresi\u00f3n, o sometemento da vontade dunha persoa ou dun pobo \u00e1 vontade allea. As\u00ed, escribe Castelao:\nO xugo na cultura popular galega.\nAdemais da pegada que deixou o xugo na literatura oral galega, que se recolle a continuaci\u00f3n, c\u00f3mpre recoller outros casos de trasferencia sem\u00e1ntica:"}
{"id": "45798", "revid": "23204", "url": "https://gl.wikipedia.org/wiki?curid=45798", "title": "Ca\u00f1ita Brava", "text": "Manuel Gonz\u00e1lez Sav\u00edn, nado nas Xubias (A Coru\u00f1a) en 1956, \u00e9 un artista c\u00f3mico-musical galego, m\u00e1is co\u00f1ecido como Ca\u00f1ita Brava. Saltou \u00e1 fama a comezos da d\u00e9cada de 1990, con canci\u00f3ns coma \"La pichina\", \"El fugitivo\", \"Twist esa chica\", \"Espikinll\u00fa\" ou \"Los invasores\", ademais doutros temas coma \"Canci\u00f3n en chino\" ou \"Canci\u00f3n en ruso\", nas que utiliza unha particular mestura de expresi\u00f3ns c\u00f3micas pretendidamente tomadas de varios idiomas.\nTraxectoria.\n\u00c9 veci\u00f1o dos Castros, A Coru\u00f1a. Ca\u00f1ita Brava descubriu a s\u00faa inclinaci\u00f3n ao mundo do espect\u00e1culo cando comprobou que a s\u00faa versi\u00f3n do famoso merengue \"Ca\u00f1a brava\" era aceptado con entusiasmo polos seus veci\u00f1os e amigos. Antes de dedicarse \u00e1 canci\u00f3n, Ca\u00f1ita traballaba no peirao da s\u00faa localidade natal, mais decidiu deixar ese traballo. Tras algunhas actuaci\u00f3ns de car\u00e1cter local que axudaron a establece-lo seu nome, Ca\u00f1ita tivo a s\u00faa primeira grande oportunidade cando apareceu no programa de TVE \"El sem\u00e1foro\", presentado por Jordi Estadella e Marlene Mourreau.\nAparici\u00f3n en televisi\u00f3n.\n\u00c1 primeira aparici\u00f3n de Ca\u00f1ita en TVE (na que non interpretou ningunha canci\u00f3n pero si fixo unha parodia da retransmisi\u00f3n do famoso encontro Espa\u00f1a-Malta) suced\u00e9ronse moitas outras, nas que comezou a explora-los seus talentos como compositor e vocalista en temas como \"Canci\u00f3n en ruso\" ou \"Ya vienen los pastores\", esta \u00faltima unha panxoli\u00f1a que adaptou ao seu estilo para unha edici\u00f3n de Nadal de \"El sem\u00e1foro\". O p\u00fablico aclamou case dende o principio a arte de Ca\u00f1ita, que chegou a transcender por completo o formato do programa, que era en realidade un concurso de talentos. As\u00ed, Ca\u00f1ita axi\u00f1a se converteu nun regular e adoitaba aparecer f\u00f3ra de concurso. \"Tengo m\u00e1s de treinta canciones compuestas\", asegurou nunha ocasi\u00f3n, \"y siempre me quedan las mejores para el final, no s\u00e9 por qu\u00e9\".\nAparici\u00f3n en cinema.\nEn 1998 deu o salto \u00e1 gran pantalla da man de Santiago Segura, cun moi pequeno papel no filme de grande \u00e9xito \"Torrente, el brazo tonto de la ley\", pel\u00edcula na que compart\u00eda cartel con Tony Leblanc, o tam\u00e9n galego Manuel Manqui\u00f1a, Chus Lampreave ou o propio Segura. A frase estelar de Ca\u00f1ita --\"me debes seis mil pesetas de whisky\"\u2014tivo tal popularidade que cando Segura se decidiu a face-la terceira parte da saga de \"Torrente\", pediulle a Ca\u00f1ita que volvese a aparecer e pronunciase esa mesma frase pero desta volta traducida a euros.\nCoa entrada no novo milenio protagonizou a curta \"Los invasores\", no que interpreta a un polic\u00eda en misi\u00f3n secreta na procura dunha rapaza que ningu\u00e9n sabe onde se atopa. Editouse tam\u00e9n a banda de son desta pel\u00edcula.\nLogo diso, Ca\u00f1ita ded\u00edcase a facer shows por toda a xeograf\u00eda ib\u00e9rica, participando en inauguraci\u00f3ns de discotecas, festas diversas e dando preg\u00f3ns para festividades locais."}
{"id": "45799", "revid": "15490", "url": "https://gl.wikipedia.org/wiki?curid=45799", "title": "Le\u00f3n (hom\u00f3nimos)", "text": "Le\u00f3n pode referirse a:\nPersonaxes hist\u00f3ricos.\nLe\u00f3n e o nome de varios personaxes hist\u00f3ricos:"}
{"id": "45804", "revid": "109216", "url": "https://gl.wikipedia.org/wiki?curid=45804", "title": "Porto paralelo", "text": "Un porto paralelo \u00e9 unha interface entre un ordenador e un perif\u00e9rico cuxa principal caracter\u00edstica \u00e9 que os bits de datos viaxan xuntos enviando un byte completo ou m\u00e1is \u00e1 vez. O conector f\u00edsico entre o porto paralelo e o perif\u00e9rico \u00e9 un cable, denominado cable paralelo, establec\u00e9ndose as\u00ed unha v\u00eda f\u00edsica para cada bit de datos, formando dese xeito un bus. As\u00ed e todo nun porto paralelo haber\u00e1 unha serie de bits de control en v\u00edas \u00e1 parte que ir\u00e1n en ambos os sentidos por cami\u00f1os distintos. En contraposici\u00f3n \u00f3 porto paralelo est\u00e1 o porto serie, que env\u00eda os datos bit a bit polo mesmo f\u00edo. A chegada dos portos USB desprazou \u00f3 porto paralelo.\nPorto paralelo Centronics.\nO porto paralelo m\u00e1is co\u00f1ecido \u00e9 o porto de impresora (que cumpren m\u00e1is ou menos a norma IEEE 1284, tam\u00e9n denominados tipo Centronics) que destaca pola s\u00faa sinxeleza e que transmite 8 bits. Foi usado principalmente para conectar impresoras, pero tam\u00e9n para programadores EPROM, esc\u00e1neres, interfaces de rede Ethernet a 10 MB, unidades ZIP \u00e9 SuperDisk e para comunicaci\u00f3n entre dous PCs (MS-DOS trouxo nas versi\u00f3ns 5.0 ROM a 6.22 un programa para soportar esas transferencias).\nO porto paralelo das computadoras, de acordo \u00e1 norma Centronic, est\u00e1 composto por un bus de comunicaci\u00f3n bidireccional de 8 bits de datos, ademais dun conxunto de li\u00f1as de protocolo. As li\u00f1as de comunicaci\u00f3n contan cun rete\u00f1edor que mantiene o \u00faltimo valor que lles foi escrito ata que se escribe un novo dato, as caracter\u00edsticas el\u00e9ctricas son:\nCaracter\u00edsticas.\nO sistema operativo xestiona as interfaces do porto paralelo cos nomes LPT1, LPT2 e as\u00ed sucesivamente, as direcci\u00f3ns base dos primeiros portos son:\nA estrutura consta de tres rexistros: de control, de estado e de datos.\nPorto paralelo IDE.\nAs\u00ed e todo, existe outro porto paralelo usado masivamente nos ordenadores : o porto paralelo IDE, tam\u00e9n chamado PATA (\"Paralell ATA\"), usado para a conexi\u00f3n de discos duros, unidades \u00f3pticas lectoras/gravadoras (CD-ROM, DVD), unidades magneto-\u00f3pticas, unidades ZIP e SuperDisk\nPorto paralelo SCSI.\nUn terceiro porto paralelo, moi usado nos ordenadores Apple Macintosh e en servidores, son as diferentes postas en funcionamento do SCSI. \u00d3 igual que o IDE foi usado para as conexi\u00f3ns de discos duros, unidades \u00f3pticas lectoras/gravadoras (CD-ROM, DVD), unidades magneto-\u00f3pticas, unidades ZIP e SuperDisk, pero tam\u00e9n doutros dispositivos como esc\u00e1neres."}
{"id": "45805", "revid": "23204", "url": "https://gl.wikipedia.org/wiki?curid=45805", "title": "Mitsubishi G4M", "text": "O Mitsubishi G4M foi un bombardeiro xapon\u00e9s usado durante a segunda guerra mundial. Dese\u00f1ouse no ano 1937 como bombardeiro de ataque baseado en terra e tivo moito \u00e9xito durante as primeiras fases da guerra, a\u00ednda que avanzada esta sufriu numeros\u00edsimas perdas. Foi o bombardeiro xapon\u00e9s m\u00e1is constru\u00eddo, fabric\u00e1ndose en total 2.446 entre 1939 e agosto de 1945. Os aliados pux\u00e9ronlle o alcume de \"Betty\"."}
{"id": "45807", "revid": "22570", "url": "https://gl.wikipedia.org/wiki?curid=45807", "title": "Tarxeta de son", "text": "Unha tarxeta de son ou placa de son \u00e9 unha tarxeta de expansi\u00f3n para ordenadores que permite a entrada e sa\u00edda de son baixo o control dun programa inform\u00e1tico.\nCaracter\u00edsticas xerais.\nUnha tarxeta de son t\u00edpica incorpora un chip de son que polo xeral ten o convertedor Dixital-Anal\u00f3xico, o cal cumpre coa importante funci\u00f3n de \"traducir\" formas de ondas gravadas ou xeradas dixitalmente nun sinal anal\u00f3xico e viceversa. Este sinal \u00e9 enviado a un conector (para auriculares) onde se pode conectar calquera outro dispositivo como un amplificador, un altofalante etc."}
{"id": "45808", "revid": "23204", "url": "https://gl.wikipedia.org/wiki?curid=45808", "title": "Macchi MC.205", "text": "O Macchi MC.205 Veltro foi un caza italiano da segunda guerra mundial. O MC.205 seguiu a li\u00f1a de desenvolvemento comezada co MC.200 e continuada polo MC.202. Voou por primeira vez en abril de 1942 cun motor DB 605A-1 alem\u00e1n producido baixo licenza en Italia e cunha c\u00e9lula derivada do MC.202. Era un moi bo avi\u00f3n, pero tardou en entrar en produci\u00f3n. Fabric\u00e1ronse 262 unidades que serviron na forza a\u00e9rea fascista italiana e na Luftwaffe ata o final da guerra."}
{"id": "45810", "revid": "5863", "url": "https://gl.wikipedia.org/wiki?curid=45810", "title": "Eduardo Est\u00e9vez", "text": "Eduardo Ezequiel Nicolano Est\u00e9vez, nado en Buenos Aires (Arxentina) o 28 de novembro de 1969, \u00e9 un escritor galego.\nTraxectoria.\nNaceu en Buenos Aires onde residiu at\u00e9 1990. \u00c1 idade de 16 anos comezou a frecuentar o obradoiro literario do xornalista e escritor Daniel Arias. En 1990 publicou o seu primeiro libro de poemas. Ese mesmo ano trasladouse a Caracas, Venezuela.\nParticipou do obradoiro literario do Centro de Estudios Latinoamericanos R\u00f3mulo Gallegos, coordinado polo poeta Harry Almela. En 1994 veu a luz o seu segundo t\u00edtulo, froito do seu primeiro encontro coa poes\u00eda galega.\nEn 1995 inst\u00e1lase na comarca compostel\u00e1, actualmente reside en Outes. A pouco de chegar comeza a frecuentar actos literarios e traba relaci\u00f3n con varios poetas das novas fornadas (Rafa e Miro Villar, Marta Dacosta, Yolanda Casta\u00f1o, Estevo Creus, Celso Fern\u00e1ndez Sanmart\u00edn e Paco Souto, entre outros).\nAxi\u00f1a comeza a s\u00faa produci\u00f3n en galego que ve luz por vez primeira en 1998. Dende ent\u00f3n a s\u00faa obra obt\u00e9n varios premios e os seus textos aparecen inclu\u00eddos en diversos volumes colectivos e publicaci\u00f3ns peri\u00f3dicas.\nEntre outubro de 2008 e maio de 2009 publica a columna po\u00e9tica \"esca e pedra\" dentro da p\u00e1xina web culturagalega.org.\nParticipa da fundaci\u00f3n de Letras de Cal, editora cooperativa da que ser\u00e1 activo membro ata a s\u00faa desaparici\u00f3n en 2001. Funda -con Estevo Creus e Rafa Villar- Retagarda Edici\u00f3ns, ef\u00e9mero proxecto de edici\u00f3ns dixitais (2000). Desde 2017 \u00e9 o editor responsable da Asociaci\u00f3n Cultural Caldeir\u00f3n, de Malpica.\nCoordina obradoiros literarios. Entre 1996 e 1999 coordinou diversos obradoiros literarios en centros de ensino de Vilanova de Arousa (IES A Basella), Betanzos (IES Francisco Aguiar), Santiago de Compostela (IES As Fonti\u00f1as) e Ourense (IES Otero Pedrayo e IES O Couto). Actividade que se prolongou nos anos seguintes con obradoiros en centros sociais (O Ensanche, de Santiago de Compostela), bibliotecas municipais (A Coru\u00f1a, Mugardos, Fene, As Pontes) ou librar\u00edas (Chan da P\u00f3lvora). En 2020 funda, con Mario Regueira e Lorena Souto, Tecedeiras: plataforma para o desenvolvemento de obradoiros de escrita en li\u00f1a.\nImpartiu, asemade, entre outras acci\u00f3ns de formaci\u00f3n do profesorado, obradoiros literarios para este colectivo dentro das Xornadas de Ensino da CIG en Compostela (2002), do programa de formaci\u00f3n do profesorado no Centro de Formaci\u00f3n de Recursos da Conseller\u00eda de Educaci\u00f3n da Xunta de Galicia en Tui (2006) e Ferrol (2011), xornadas de formaci\u00f3n do profesorado da Coru\u00f1a sobre o uso do blog nas aulas (2007), nos Encontros Pedag\u00f3xicos de Ferrolterra (AS-PG): internet como espazo de relaci\u00f3ns sociais (2009), e un curso de formaci\u00f3n do profesorado da FORGA na Coru\u00f1a sobre as redes sociais como ferramenta pedag\u00f3xica.\nColaborou en diversas publicaci\u00f3ns peri\u00f3dicas (\"O Correo Galego\", \"A Nosa Terra\", \"Faro de Vigo\") e foi respons\u00e1bel de diversos blogs e proxectos na rede como \"o ollo da vaca\", \"en construci\u00f3n\", \"mirar para este lado\" ou \"de baleas\".\nAlg\u00fans poemas seus foron traducidos ao ingl\u00e9s, italiano ou castel\u00e1n en diferentes publicaci\u00f3ns dixitais ou en papel."}
{"id": "45811", "revid": "23204", "url": "https://gl.wikipedia.org/wiki?curid=45811", "title": "Handley Page Halifax", "text": "O Handley Page Halifax foi un bombardeiro pesado brit\u00e1nico usado na segunda guerra mundial. O seu dese\u00f1o proced\u00eda dunha especificaci\u00f3n de 1936 que levar\u00eda tam\u00e9n ao Manchester. Voou por primeira vez o 24 de setembro de 1939 e entrar\u00eda en servizo en novembro de 1940. Non foi tan famoso como o seu contempor\u00e1neo Lancaster, pero tam\u00e9n foi un bombardeiro nocturno moi importante para a RAF. Permaneceu en servizo ata o final da guerra facendo m\u00e1is labores ademais do bombardeo e operou tam\u00e9n coa Royal Australian Air Force, Royal Canadian Air Force, Royal New Zealand Air Force, Royal Pakistan Air Force e a Polish Air Force.\nA produci\u00f3n total de Halifax foi de 6.178 exemplares, sendo oderradeiro avi\u00f3n entregado en abril de 1945. Ademais de Handley Page, os Halifax foron fabricados por English Electric, Fairey Aviation e Rootes Motors en Lancashire e polo London Aircraft Production Group. No seu momento m\u00e1is \u00e1lxido de produci\u00f3n chegouse a completar un avi\u00f3n por hora.\nServizo operacional.\nO Halifax entrou en servizo co escuadr\u00f3n N\u00fam. 35 da RAF na base RAF Linton-on-Ouse en novembro de 1940, e a s\u00faa primeira incursi\u00f3n operacional foi contra Le Havre na noite do 11 ao 12 de marzo de 1941.\nEn servizo co Mando de Bombardeiros da RAF, o Halifax realizou 82.773 operaci\u00f3ns, lanzando 224.207 toneladas de bombas e perdendo 1.833 avi\u00f3ns. Ademais das misi\u00f3ns de bombardeo, o Halifax serviu como remolcador de planadores, avi\u00f3n de guerra electr\u00f3nica para o No. 100 Group RAF, e en operaci\u00f3ns especiais como lanzar en paraca\u00eddas a axentes ou armas na Europa ocupada. Os Halifax tam\u00e9n operaron no Servizo Costeiro da RAF en guerra anti-submarina, reco\u00f1ecemento ou como avi\u00f3n meteorol\u00f3xico. Tras a guerra, o Halifax permaneceu en activo co Servizo Costeiro e o Mando de Transporte da RAF, na Real Forza A\u00e9rea Exipcia e na Arm\u00e9e de l'Air ata principios de 1952. A Forza A\u00e9rea Paquistan\u00ed, que herdou os avi\u00f3ns da RAF, continuou us\u00e1ndoos ata 1961.\nVarios Halifax C.8 da RAF foron vendidos en 1945 e usados como cargueiros por algunha aeroli\u00f1as, principalmente brit\u00e1nicas. En 1948, o mercado a\u00e9reo de carga estaba en declive, pero 41 avi\u00f3ns foron usados na ponte a\u00e9rea de Berl\u00edn, realizando 4.653 sa\u00eddas de carga e 3.509 levando gas\u00f3leo a granel. Nove aparellos perd\u00e9ronse durante a ponte a\u00e9rea, e a medida que os avi\u00f3ns regresaban a Inglaterra f\u00f3ronse descartando. O \u00faltimo Halifax civil retirouse do servizo a finais de 1952."}
{"id": "45812", "revid": "98629", "url": "https://gl.wikipedia.org/wiki?curid=45812", "title": "Lingua ugar\u00edtica", "text": "A lingua ugar\u00edtica \u00e9 unha lingua sem\u00edtica unicamente co\u00f1ecida en forma de escritos atopados na antiga cidade de Ugarit en Siria desde o seu descubrimento por arque\u00f3logos franceses en 1928.\nCaracter\u00edsticas.\nO ugar\u00edtico foi \"o meirande descubrimento literario da antig\u00fcidade desde o desciframento dos xerogl\u00edficos exipcios e o cuneiforme de Mesopotamia\". Os textos literarios descubertos en Ugarit incl\u00faen a \"Lenda de Keret\", a \"\u00c9pica Aqhat\" (ou \"Lenda de Danel\"), o \"Mito de Baal-Aliyan\", e a \"Morte de Baal\", reveladores todos dunha mitolox\u00eda cananea, que foi empregada polos estudosos do Antigo Testamento da Biblia para comprobar como moitas frases com\u00fans, xiros literarios e expresi\u00f3ns desta beb\u00edan en fontes com\u00fans coas relixi\u00f3ns cananeas que rodeaban aos hebreos.\nO ugar\u00edtico era unha lingua sem\u00edtica escrita en cuneiforme, adaptado para o seu uso como alfabeto. Este alfabeto ugar\u00edtico, que est\u00e1 entre os m\u00e1is vellos que se levan descuberto, difire de todas as outras escritas cuneiformes en que \u00e9 un alfabeto m\u00e1is ca un silabario. O chamado alfabeto extenso ten 30 letras diferentes, mentres que o alfabeto curto ten 22. A simple vista un texto neste alfabeto semella moi similar en aparencia \u00e1 escritura acadia ou asiria.\nA lingua ugar\u00edtica testem\u00fa\u00f1ase en textos desde o s\u00e9culo -XIV ata o s\u00e9culo -XII. A cidade foi destru\u00edda -1180/-1170.\nO ugar\u00edtico foi falado por unha cultura cananea, e en ocasi\u00f3ns aparece o emprego do termo 'cananeo' para referirse \u00e1 lingua ugar\u00edtica. Est\u00e1 moi relacionada coas linguas cananeas. Con todo, desde a perspectiva da taxonom\u00eda ling\u00fc\u00edstica, non \u00e9 vista por alg\u00fans como lingua cananea especialmente pola ausencia da evoluci\u00f3n cananea \u0101 \u2192 \u014d; \u00e9 prefer\u00edbel pensar que \u00e9 un parente pr\u00f3ximo da protolingua da que descenden as linguas cananeas e que se falaba m\u00e1is ou menos ao mesmo tempo que esa protolingua."}
{"id": "45813", "revid": "624", "url": "https://gl.wikipedia.org/wiki?curid=45813", "title": "Ugar\u00edtico", "text": ""}
{"id": "45814", "revid": "624", "url": "https://gl.wikipedia.org/wiki?curid=45814", "title": "Linguas hebreas", "text": ""}
{"id": "45815", "revid": "624", "url": "https://gl.wikipedia.org/wiki?curid=45815", "title": "Linguas fenicias", "text": ""}
{"id": "45816", "revid": "1987", "url": "https://gl.wikipedia.org/wiki?curid=45816", "title": "Golfo de Finlandia", "text": "O Golfo de Finlandia (; ; ; ) \u00e9 o brazo oriental do mar B\u00e1ltico. Est\u00e9ndese entre Finlandia (cara ao norte) e Estonia (ao sur) ata San Petersburgo en Rusia, onde o r\u00edo Nev\u00e1 o drena. Outras cidades importantes ao redor do golfo incl\u00faen Helsinqui e Tallinn. As partes orientais do Golfo de Finlandia pertencen a Rusia, e alg\u00fans dos principais portos petroleiros m\u00e1is importantes de Rusia est\u00e1n localizados m\u00e1is al\u00f3, preto de San Petersburgo (inclu\u00edndo Primorsk). Como a v\u00eda mar\u00edtima a San Petersburgo, o Golfo de Finlandia tivo e segue a ter unha importancia estrat\u00e9xica considerable para Rusia. Alg\u00fans dos problemas ambientais que afectan o Mar B\u00e1ltico son m\u00e1is pronunciados neste golfo pouco profundo.\nXeograf\u00eda.\nA \u00e1rea do golfo \u00e9 de 30.000\u00a0km\u00b2. A lonxitude (desde a Pen\u00ednsula de Hanko ata San Petersburgo) \u00e9 de 400\u00a0km. e o ancho var\u00eda de 70\u00a0km. preto da entrada a 130\u00a0km. no meridiano de Illa Moshchny; na ba\u00eda do Neva, dimin\u00fae a 12\u00a0km.. O golfo \u00e9 relativamente pouco profundo, a profundidade diminue desde a entrada ao golfo ata o continente. O cambio m\u00e1is forte ocorre preto de Narva-J\u00f5esuu, polo que este lugar ch\u00e1mase Muro de Narva. A profundidade media \u00e9 de 38 m. cunha profundidade m\u00e1xima de 100 m.. A profundidade da ba\u00eda de Neva \u00e9 inferior a 6 m., polo tanto, foi cavada unha canle na parte inferior para unha navegaci\u00f3n segura. Debido ao gran fluxo de auga doce dos r\u00edos, especialmente do r\u00edo Neva (dous terzos da escorrent\u00eda total), a auga do golfo ten unha salinidade moi baixa: entre 0,2 e 5,8 \u2030 na superficie e 0,3-8,5 \u2030 preto do fondo. A temperatura media da auga \u00e9 pr\u00f3xima a 0\u00a0\u00b0C no inverno; no ver\u00e1n, \u00e9 de 15\u00ba - 17\u00a0\u00b0C na superficie e 2\u00ba - 3\u00a0\u00b0C na parte inferior. Poden conxelarse partes do golfo desde finais de novembro ata finais de abril, a conxelaci\u00f3n comeza no leste e avanza gradualmente ao oeste. A conxelaci\u00f3n completa acostuma chegar a finais de xaneiro e pode que non ocorra en invernos suaves. Hai frecuentes fortes ventos occidentais que causan ondas, picos de auga e inundaci\u00f3ns.\nA costa norte do golfo \u00e9 alta e sinuosa, con abundantes ba\u00edas pequenas e arrecifes, pero s\u00f3 algunhas ba\u00edas grandes (Vyborg) e pen\u00ednsulas (Hanko e Porkkalanniemi). A costa \u00e9 principalmente inclinada, hai abundantes dunas de area, con pi\u00f1eiros ocasionais. As praias meridionais son suaves e superficiais, pero ao longo da costa enteira corre o Cantil B\u00e1ltico cunha altura de ata 55 m.. No leste, o golfo termina coa ba\u00eda de Neva e ao oeste \u00fanese co mar B\u00e1ltico.\nO golfo cont\u00e9n numerosos bancos, arrecifes e illas. A maior incl\u00fae a Illa Kotlin coa cidade de Kronstadt (poboaci\u00f3n 42.800), Illas Beryozovye, Illa Lisiy, illa Maly Vysotsky coa pr\u00f3xima cidade de Vysotsk (poboaci\u00f3n 1.706), Hogland (Suursaari), Moshtchny (Lavansaari), Bolshoy Tyuters (Tyt\u00e4rsaari), Sommers, Naissaar, Kimito\u00f6n, K\u00f6kar, Seskar (Seiskari), Illas Pakri e outras.\nDesde 1700, Rusia constru\u00edu dezanove illas artificiais con fortalezas. O seu prop\u00f3sito era a defensa dos ataques desde o mar e a s\u00faa construci\u00f3n foi incitada pola Gran Guerra do Norte de 1700-1721. Estes incl\u00faen Fort Alexander, Krasnaya Gorka, Ino, Totleben, Kronshlot e outros.\nOs r\u00edos m\u00e1is grandes que fl\u00faen ao golfo son o Neva (desde o leste), o Narva (do sur) e o Kymi (norte), os r\u00edos Keila, Pirita, J\u00e4gala, Kunda, Luga, Sista e Kovashi fl\u00faen cara a o golfo desde o sur. Desde o norte fluen o r\u00edo Sestra, o Porvoo, o Vantaa e outros pequenos r\u00edos. a canle Saimaa conecta o golfo co lago Saimaa.\nExtensi\u00f3n.\nA Organizaci\u00f3n Hidrogr\u00e1fica Internacional define o l\u00edmite occidental do Golfo de Finlandia como unha li\u00f1a que vai de Spithami (59\u00b013'N), en Estonia, a trav\u00e9s da illa de Osmussaar de SE a NW e cara ao extremo SW da Pen\u00ednsula Hanko (22\u00b0 54'E) en Finlandia."}
{"id": "45817", "revid": "605", "url": "https://gl.wikipedia.org/wiki?curid=45817", "title": "Alumina", "text": ""}
{"id": "45818", "revid": "745", "url": "https://gl.wikipedia.org/wiki?curid=45818", "title": "\u00d3xido de Aluminio", "text": ""}
{"id": "45819", "revid": "43749", "url": "https://gl.wikipedia.org/wiki?curid=45819", "title": "Tallin", "text": ""}
{"id": "45820", "revid": "6", "url": "https://gl.wikipedia.org/wiki?curid=45820", "title": "\u00d3xido de aluminio", "text": "A alumina ou \u00f3xido de aluminio \u00e9 unha substancia obtida da bauxita e utilizada principalmente para a obtenci\u00f3n de aluminio, a\u00ednda que polo seu car\u00e1cter abrasivo \u00fasase tam\u00e9n para pu\u00edr.\nObtenci\u00f3n.\nA alumina \u00e9 o compo\u00f1ente principal da bauxita, o principal mineral de aluminio. Os maiores fabricantes de alumina son Alcoa, Alcan e Rusal. A bauxita est\u00e1 constitu\u00edda por Al2O3, Fe2O3, e SiO2. Estes compostos purif\u00edcanse no \"proceso Bayer\":\nAl2O3 + 3H2O + 2NaOH + calor \u2192 2NaAl(OH)4\nO Fe2O3 non \u00e9 sol\u00fabel. O SiO2 dis\u00f3lvese como silicato Si(OH)62-. Ap\u00f3s filtrado, o Fe2O3 ret\u00edrase. Cando o l\u00edquido de Bayer arrefr\u00eda, o Al(OH)3 precipita. O silicato contin\u00faa disolto. Ent\u00f3n:\n2Al(OH)3 + calor \u2192 Al2O3 + 3H2O\nO Al2O3 obtido \u00e9 a alumina.\nV\u00e9xase tam\u00e9n.\nOutros artigos.\nAccidente da f\u00e1brica de al\u00famina de Ajka"}
{"id": "45822", "revid": "1576", "url": "https://gl.wikipedia.org/wiki?curid=45822", "title": "Real Madrid", "text": ""}
{"id": "45827", "revid": "98629", "url": "https://gl.wikipedia.org/wiki?curid=45827", "title": "Villarreal Club de F\u00fatbol", "text": "O Villarreal Club de F\u00fatbol (en valenciano: \"Vila-real Club de Futbol\") \u00e9 un club de f\u00fatbol espa\u00f1ol da cidade de Vila-real, na provincia de Castell\u00f3. Foi fundado no ano 1923 e compite na Primeira Divisi\u00f3n.\nEn 2008 acadou o subcampionato de Liga e en 2021 conseguiu o seu primeiro t\u00edtulo, ga\u00f1ando a final da Europa League contra o Manchester United. Anteriormente, na tempada 2005-06, chegou ata as semifinais na Liga de Campi\u00f3ns da UEFA, convert\u00e9ndose no mellor equipo debutante da competici\u00f3n baixo ese nome, sendo adestrador Manuel Pellegrini, o t\u00e9cnico m\u00e1is exitoso da historia do club, que tam\u00e9n foi subcampi\u00f3n de liga.\nHistoria.\nO equipo xogou en divisi\u00f3ns inferiores ata que na tempada 1997\u201398 acabou cuarto da Segunda Divisi\u00f3n. Na promoci\u00f3n de ascenso a Primeira Divisi\u00f3n xogou contra o SD Compostela, empatando os dous partidos, pero grazas ao valor dobre dos goles en campo contrario ascendeu \u00e1 primeira categor\u00eda. O gol que supuxo o ascenso f\u00edxoo Alberto Saavedra. Debutou por primeira vez neste torneo o 31 de agosto de 1998 contra o Real Madrid CF.\nGa\u00f1ou a Copa Intertoto no ver\u00e1n de 2003 clasific\u00e1ndose as\u00ed para a Copa da UEFA. Na seguinte tempada o Villarreal acadou as semifinais da Copa da UEFA 2003\u201304, perdendo ante o seu veci\u00f1o e finalmente campi\u00f3n Valencia CF. Con todo, ese ver\u00e1n volveu ga\u00f1ar a Copa Intertoto de novo, clasific\u00e1ndose para a Copa da UEFA da seguinte tempada, na que lograr\u00edan un novo grande \u00e9xito.\nNa tempada 2004\u201305 quedou terceiro na Primeira Divisi\u00f3n, tralo FC Barcelona e o Real Madrid CF, o que lles levou a xogar a Liga de Campi\u00f3ns. Na fase de grupos, conseguiu eliminar a clubs de prestixio mundial coma o Manchester United ingl\u00e9s, o Glasgow Rangers escoc\u00e9s, ou o Inter de Mil\u00e1n italiano. O so\u00f1o da final quedou frustrado polo Arsenal que eliminou o Villareal nas semifinais.\nNa tempada 2007\u201308 cun balance de 17 vitorias, 5 empate e 7 derrotas en 29 xornadas, o Villarreal asinou o seu mellor arranque ligueiro da historia, con 56 puntos, a tan s\u00f3 6 puntos do Real Madrid CF. O 4 de maio de 2008, tras ga\u00f1ar ao Recreativo de Huelva no Nuevo Colombino (0\u20132), e tras a derrota do FC Barcelona no Santiago Bernab\u00e9u (4\u20131), o Villarreal asegurouse matematicamente o subcampionato ligueiro a falta de d\u00faas xornadas, co que participar\u00edan por segunda vez na s\u00faa historia na Liga de Campi\u00f3ns da UEFA, esta vez sen disputar a fase previa. E isto de man de Manuel Pellegrini.\nNa tempada 2011\u201312, tras cambiar de adestrador en d\u00faas ocasi\u00f3ns (Juan Carlos Garrido comezou a campa\u00f1a, sendo substitu\u00eddo por Jos\u00e9 Francisco Molina e este por Miguel \u00c1ngel Lotina) e tras xogar doce anos consecutivos na m\u00e1xima categor\u00eda, o Villarreal CF retornou \u00e1 Segunda Divisi\u00f3n. O descenso consouse na derradeira xornada do campionato cunha derrota en El Madrigal contra o Atl\u00e9tico de Madrid (0\u20131).\nO 6 de xu\u00f1o de 2012\u00a0anunciouse que o adestrador na nova etapa en Segunda Divisi\u00f3n ser\u00eda Manuel Preciado, falecendo un d\u00eda despois, sen chegar a ser presentado. Finalmente foi Julio Vel\u00e1zquez o adestrador, que ser\u00eda substitu\u00eddo logo dunha primeira volta irregular por Marcelino Garc\u00eda Toral. O equipo acabou en segunda posici\u00f3n, volvendo a Primeira Divisi\u00f3n s\u00f3 un ano despois do descenso.\nEstadio.\nO estadio no que xoga o equipo \u00e9 o estadio de la Cer\u00e1mica. Inaugurouse o 17 de xu\u00f1o de 1923 baixo o nome de \"Campo del Villarreal\", cun partido entre o CD Castell\u00f3n e o Cervantes. En 1925 pasou a chamarse El Madrigal, nome que manter\u00eda ata 2017, na honra dos antigos terreos onde se atopa o recinto deportivo. Actualmente ten unha capacidade de 25.000 espectadores e unhas dimensi\u00f3ns de 105 por 68 metros.\nDurante a s\u00faa historia sufriu varias remodelaci\u00f3ns. A primeira remodelaci\u00f3n levou a cabo no ver\u00e1n de 1952. Durante os anos 60 o club constru\u00edu unha pequena cuberta, e durante os anos 1971/72 as gradar\u00edas da parte sur do estadio foron terminadas. No 1988 a galer\u00eda foi demolida para constru\u00edr unha nova. Para o 75\u00ba aniversario do estadio, o club comezou novas renovaci\u00f3ns. As gradar\u00edas do sur foron novamente demolidas, para instalar unhas novas con cuberta e un anfiteatro, tam\u00e9n un centro VIP. A cabeceira norte foi reconstru\u00edda, culminando os traballos na Liga do ano 1999-00.\nFiliais.\nVillarreal B.\nO Villarreal Club de F\u00fatbol B \u00e9 o primeiro equipo filial do Villarreal. Foi fundado no ano 1999 e xurdiu coa idea de fornecer xogadores para o primeiro persoal do club. Debutou en Terceira Divisi\u00f3n na tempada 2003-2004, ascendeu a Segunda Divisi\u00f3n B na 2006-2007 e a tempada 2008-2009 ascendeu a Segunda Divisi\u00f3n A. En 2012 descendeu novamente a Segunda B polo descenso do primeiro equipo a Segunda.\nVillarreal C.\nO Villarreal Club de F\u00fatbol C \u00e9 o segundo equipo filial do Villarreal. Foi fundado no ano 2002. Debutou en Rexional Preferente na tempada 2004-2005 e ascendeu a Terceira Divisi\u00f3n na 2006-2007."}
{"id": "45830", "revid": "56817", "url": "https://gl.wikipedia.org/wiki?curid=45830", "title": "Alabastro", "text": "O alabastro \u00e9 unha variedade compacta \u00e9 trasl\u00facida do xeso, amplamente utilizado en escultura, e tam\u00e9n en arquitectura e ornamentaci\u00f3n. O alabastro oriental \u00e9 unha variedade da calcita que se empregaba en tempos antigos."}
{"id": "45831", "revid": "12452", "url": "https://gl.wikipedia.org/wiki?curid=45831", "title": "Alacr\u00e1n", "text": ""}
{"id": "45835", "revid": "5312", "url": "https://gl.wikipedia.org/wiki?curid=45835", "title": "Uni\u00f3n Social Dem\u00f3crata Espa\u00f1ola", "text": "A Uni\u00f3n Social Dem\u00f3crata Espa\u00f1ola foi un partido pol\u00edtico espa\u00f1ol fundado en 1974 por Dionisio Ridruejo de tendencia reformista liberal que propugnaba a conversi\u00f3n de Espa\u00f1a nunha democracia. Formou parte da Plataforma de Convergencia Democr\u00e1tica e foi un dos partidos integrantes da Federaci\u00f3n Social Dem\u00f3crata pero deixou o proxecto en xaneiro de 1977. Disolveuse en novembro de 1979."}
{"id": "45837", "revid": "98629", "url": "https://gl.wikipedia.org/wiki?curid=45837", "title": "Linguas goid\u00e9licas", "text": "As linguas goid\u00e9licas ou ga\u00e9licas forman unha familia de linguas c\u00e9lticas, distinta do grupo das linguas brit\u00f3nicas. Cando falamos s\u00f3 de \"ga\u00e9lico\", adoitamos referirnos ao ga\u00e9lico irland\u00e9s ou lingua irlandesa (\"Gaeilge\"), para falarmos do ga\u00e9lico de Escocia dicimos ga\u00e9lico escoc\u00e9s (\"G\u00e0idhlig\"). Estas linguas comprenden:\nEntre as linguas xa extintas estar\u00edan o celtib\u00e9rico e o galaico.\nTam\u00e9n pode aparecer a palabra ga\u00e9lico para referirise ao grupo de linguas celtas que te\u00f1en como trazo distintivo o feito de non teren pasado a labiovelar herdada do indoeuropeo a /p/: tam\u00e9n se poden denominar linguas goid\u00e9licas ou linguas celtas Q. Ser\u00edan o irland\u00e9s, o ga\u00e9lico escoc\u00e9s e o manx. As outras linguas conforman o linguas celtas P ou brit\u00f3nicas.\nO caso do \"shelta\" est\u00e1 suxeito a discusi\u00f3n: malia que polo l\u00e9xico a lingua se aproxima ao irland\u00e9s, tr\u00e1tase no fondo dunha lingua sintacticamente xerm\u00e1nica.\nComparaci\u00f3n de linguas c\u00e9lticas.\nUnha das distinci\u00f3ns \u00e9 o /p/ das linguas brit\u00f3nicas e o /k/ das linguas goid\u00e9licas:\nSituaci\u00f3n actual.\nO ga\u00e9lico irland\u00e9s f\u00e1lase principalmente na Gaeltacht na costa oeste de Irlanda: \u00e9 a primeira lingua nacional deste pa\u00eds onde a s\u00faa revalorizaci\u00f3n \u00e9 obxecto dun debate pol\u00edtico ante o emprego dominante do ingl\u00e9s (\"unha\" segunda lingua nacional segundo a Constituci\u00f3n).\nNalgunhas provincias afastadas de Escocia como da illa de Skye, p\u00f3dense atopar aldeas onde os seus habitantes falan s\u00f3 ga\u00e9lico escoc\u00e9s. En Escocia cre\u00e1ronse escolas onde as clases se po\u00f1en s\u00f3 en lingua ga\u00e9lica.\nNo Canad\u00e1, s\u00f3 os escoceses das Highlands e os galeses fundaron comunidades onde a s\u00faa lingua materna deu sobrevivido ata os nosos d\u00edas. At\u00f3panse comunidades ga\u00e9licas escocesas na illa de Cap-Breton e en tres condados do leste de Nova Escocia (Guysborough, Pictou e Antigonish), na Illa do Pr\u00edncipe Eduardo, no val de Codroy no suroeste de Terra Nova, no condado de Compton no Quebec, no sur do Ontario (os condados de Stormont, de Dundas e de Glengarry ao sueste de Otava, e no condado de Middlesex ao oeste de Londres), as\u00ed como nunha e outra parte da fronteira entre o Manitoba e o Saskatchewan.\nTrazos distintivos das linguas brit\u00f3nicas fronte \u00e1s linguas goid\u00e9licas.\nUn trazo ling\u00fc\u00edstico permite distinguir as linguas brit\u00f3nicas das linguas goid\u00e9licas: hai unha alternancia entre o fonema \u00abk\u00bb (celta Q) particular ao goid\u00e9lico e os fonemas \u00abp\u00bb ou \u00abb\u00bb que lles corresponden en brit\u00f3nico (celta P). N\u00f3tase ademais que, nas linguas it\u00e1licas, curm\u00e1s das linguas c\u00e9lticas, o lat\u00edn \u00e9 unha lingua con \u00abk\u00bb e o osco unha lingua con fonema \u00abp\u00bb (comparar \"quinque\" e \"Pompe\u00ef\")."}
{"id": "45838", "revid": "624", "url": "https://gl.wikipedia.org/wiki?curid=45838", "title": "Pa\u00edses celtas", "text": ""}
{"id": "45839", "revid": "85894", "url": "https://gl.wikipedia.org/wiki?curid=45839", "title": "Javier Albertos", "text": "Javier Albertos Benayas, nado en Vigo o 17 de novembro de 1975, \u00e9 un fot\u00f3grafo galego.\nTraxectoria.\nA\u00ednda que tam\u00e9n traballa a fotograf\u00eda como arte contempor\u00e1nea, con exposici\u00f3ns en galer\u00edas de arte de Galicia, Brasil ou Italia, Albertos \u00e9 co\u00f1ecido por ser o autor de fotograf\u00eda documental, centradas en particular na cidade de Vigo (con m\u00e1is de 14.000 imaxes da cidade). As s\u00faas fotograf\u00edas foron publicadas por revistas e xornais internacionais como o \"Sunday Times\", \"The Billionaire\", \"El Mundo\", \"El Pa\u00eds\", \"Revista DT\", \"Cadernos de Jazz\", entre outros. Tam\u00e9n traballou en fotograf\u00eda publicitaria."}
{"id": "45840", "revid": "1131", "url": "https://gl.wikipedia.org/wiki?curid=45840", "title": "IRC", "text": "IRC son as siglas de Internet Chat Relay (\"retransmisi\u00f3n de charla por internet\"), unha forma de comunicaci\u00f3n instant\u00e1nea sobre a Internet dese\u00f1ada para a grupos de persoas que utilizan foros chamados \"canais\".\nO IRC foi creado por Jarkko Oikarinen a finais de agosto de 1988 como substituta dun programa chamado MUT nun BBS chamado OuluBox en Finlandia. Oikarinen inspirouse no Bitney Relay Chat que funcionaba na rede Bitnet. IRC f\u00edxose popular durante a tentativa de golpe de estado na Uni\u00f3n Sovi\u00e9tica de 1991, cando se silenciaron os demais medios de comunicaci\u00f3n.\nO IRC \u00e9 un protocolo aberto que utiliza TCP e, opcionalmente, SSL.\nUn servidor de IRC pode ligar con outros servidores de IRC para expandir a rede. Os usuarios acceden \u00e1s redes de IRC ligando o seu cliente cun servidor. Existen moitas aplicaci\u00f3ns clientes e servidores, como mIRC. A maior\u00eda dos servidores de IRC non esixen que os usuarios se rexistren pero si que escolla un nick.\nO IRC \u00e9 un protocolo de texto sinxelo, o que significa que \u00e9 completamente pos\u00edbel (a\u00ednda que inc\u00f3modo) utilizar IRC mediante un cliente b\u00e1sico de byte-stream como netcat ou telnet. Por\u00e9n, o protocolo s\u00f3 utiliza unha versi\u00f3n lixeiramente mencionada do ASCII e non fornece a posibilidade de inclu\u00edr caracteres que non estean neste conxunto de caracteres en texto, o que ten resultado en que se empreguen moitas codificaci\u00f3ns de caracteres distintas e incompat\u00edbeis, como ISO 8859-1 ou UTF-8.\nArquitectura.\nExisten multitude de redes IRC en todo o mundo, e cada rede engloba varios servidores. Estes servidores son os que xestionan \u00e1s diferentes canles de conversa. O sistema de funcionamento bas\u00e9ase na conexi\u00f3n cliente-servidor. Dende un mesmo cliente p\u00f3dese ter acceso a varias redes simultaneamente. Algunhas das redes m\u00e1is importantes son:\nClientes.\nExisten infinidade de clientes que permiten conectarse aos diferentes servidores. En windows, un dos m\u00e1is com\u00fans \u00e9 o mIRC, que achega unha gran facilidade de uso e scripts. Outros clientes moi empregados son Bersirc, KVIrc, Trillian e Visual IRC.\nEn UNIX existen un par de clientes moi empregados, Irssi e BitchX. Tam\u00e9n est\u00e1 dispo\u00f1ible Xchat que incorpora gran cantidade de funci\u00f3ns e resulta algo m\u00e1is amigable que os anteriores.\nBots.\nUn \"bot\" \u00e9 un conxunto de scripts ou un programa independente que se conecta \u00f3 IRC coma un cliente normal pero coa diferenza de que leva a cabo labores automatizadas.\nO primeiro bot foi creado por Grez Lindah, e actualmente existen gran cantidade de bots escritos nunha gran variedade de linguaxes de programaci\u00f3n.\nCanles.\nO medio de comunicaci\u00f3n b\u00e1sico nunha sesi\u00f3n de IRC son as canles. P\u00f3dense ver t\u00f3dalas canles dun servidor utilizando seguinte comando:\ncodice_1\nEste comando proporciona unha lista completa das canles dispo\u00f1ibles no servidor no que esteamos conectados. Para acceder a unha canle espec\u00edfica temos que facer uso do seguinte comando:\ncodice_2\nUnha vez unidos \u00e1 canle p\u00f3dense enviar mensaxes que poden ler todos aqueles usuarios que estean conectados nesa canle. As canles dispo\u00f1\u00edbeis en toda a rede IRC levan o prefixo \"#\" e as que s\u00f3 o est\u00e1n nun servidor local usan \"&amp;\". Outras canles (menos com\u00fans e non estandarizadas) son as que levan \"+\" (canais sen operadores) e \"!\".\nModos.\nTodo usuario e canle de conversa pode ter asociados unha serie de modos. Os modos abr\u00e9vianse con letras \u00fanicas de maneira que se poidan ligar de maneira concisa. A maior\u00eda das redes de IRC incl\u00faen moitos modos extra non especificados en ning\u00fan documento RFC, o que esixe que os clientes se adapten, cousa que non resulta dif\u00edcil, xa que cando se rexistra na rede env\u00edase unha lista de todos os modos de usuario e de canal v\u00e1lidos.\nOperators e Ircops.\nOs ircops son usuarios normais do IRC coa diferenza de que te\u00f1en privilexios sobre o resto de usuarios. Estes privilexios afectan aspectos que te\u00f1en que ver co bo funcionamento da rede dentro do IRC. Son os encargados de que todo funcione correctamente, poden pechar unha canle se o consideran oportuno. Poden, de igual forma, banear de forma permanente a alg\u00fan usuario se estivese infrinxindo algunha regra do IRC.\nOs operadores de canle son os encargados de xestionar unha canle. Dentro da canle te\u00f1en absoluto control sobre o resto de usuarios. Normalmente o creador dunha canle vai ser sempre operador da mesma, este poder\u00e1 definir \"topics\", \"modos\" e outros aspectos relativos a canle."}
{"id": "45842", "revid": "22570", "url": "https://gl.wikipedia.org/wiki?curid=45842", "title": "Formig\u00f3n", "text": "O formig\u00f3n \u00e9 un material de construci\u00f3n composto por unha mestura de cemento, \u00e1ridos (area, pedras.. ) e auga, al\u00e9n doutros materiais eventuais como aditivos.\nO seu uso como formig\u00f3n en masa \u00e9 moi amplo, pero m\u00e1is importante \u00e9 a s\u00faa utilizaci\u00f3n con reforzos de aceiro. O formig\u00f3n, como todos os materiais p\u00e9treos ten moi bo comportamento a compresi\u00f3n e bastante peor \u00e1 tracci\u00f3n, polo que se combina con reforzos (ferralla) para conseguir un material cun comportamento equilibrado. Isto vese favorecido por teren os dous materiais coeficientes de dilataci\u00f3n similares, e polo tanto non sofren cos cambios de temperatura.\nCando est\u00e1 armado con ferrallas pasivas, recibe o nome de formig\u00f3n armado, e cando o \u00e9 con ferrallas activas recibe o nome de formig\u00f3n pretensado.\nHistoria.\nO formig\u00f3n moderno foi desenvolido por Joseph Aspdin en 1824. Este conseguiu o 21 de outubro de 1824 que lle concederan a Patente Brit\u00e1nica BP 5022 titulada \"Unha Innovaci\u00f3n no Modo de Producir unha Pedra Artificial\", a cal el designou co termo \"Cemento Portland\". Isto d\u00e9bese a que, nas s\u00faas investigaci\u00f3ns, chegou a mesturar po de creta e arxila con auga, grava e area, e o resultado foi unha pedra artificial moi semellante \u00e1 calcaria natural da rexi\u00f3n inglesa de Portland."}
{"id": "45843", "revid": "6473245", "url": "https://gl.wikipedia.org/wiki?curid=45843", "title": "Carmen Sotelo", "text": "Carmen Sotelo V\u00e1zquez, nada en Vilalba o 16 de setembro de 1969, \u00e9 unha actriz galega.\nTraxectoria.\nIniciouse no teatro nos anos oitenta, co grupo de teatro Frayluc de Salamanca. En Galicia leva traballado desde 2002, tanto no teatro como no audiovisual. \u00c9 diplomada en Arte Dram\u00e1tica polo Estudio de Teatro CasaHamlet. Realizou ademais diversos cursos relacionados coa interpretaci\u00f3n en xeral e especificamente co audiovisual, en Galicia e tam\u00e9n en Madrid. Pertence \u00e1 Asociaci\u00f3n de Escritores en Lingua Galega, \u00e1 Asociaci\u00f3n de Autoras y Autores de Teatro, \u00e1 Academia Galega do Audiovisual, etc.\nTen colaborado con textos teatrais en diversas revistas.\nReside en Portugal dende 2020."}
{"id": "45844", "revid": "23204", "url": "https://gl.wikipedia.org/wiki?curid=45844", "title": "Nakajima G8N", "text": "O Nakajima G8N Renzan (cadea monta\u00f1osa) foi un bombardeiro pesado xapon\u00e9s da segunda guerra mundial. Foi dos poucos bombardeiro catrimotores desenvolvidos no Xap\u00f3n e tivo a s\u00faa orixe nun requirimento de 1943 para ser substituto do G4M con maior carga de bombas, mellores prestaci\u00f3ns e m\u00e1is armamento defensivo. Voou por primeira vez en outubro de 1944, pero cancelouse o programa a mediados de 1945 despois de constru\u00edrse s\u00f3 catro prototipos. Os aliados alcum\u00e1rono \"Rita\"."}
{"id": "45847", "revid": "6310830", "url": "https://gl.wikipedia.org/wiki?curid=45847", "title": "Mar\u00eda Barbeito", "text": "Mar\u00eda Nicolasa Paula Barbeito Cervi\u00f1o, nada na Coru\u00f1a o 2 de marzo de 1880 e finada na mesma cidade o 20 de novembro de 1970, foi unha pedagoga, escritora, tradutora, ling\u00fcista, publicista, conferenciante e profesora galega.\nTraxectoria.\nMar\u00eda Barbeito era filla do escritor Avelino Barbeito Hermosilla e de Mar\u00eda Cervi\u00f1o V\u00e1zquez, e foi educada nun ambiente liberal e culto.\nEn 1896 aprobou a rev\u00e1lida na Escola Normal como profesora de primeiro ensino superior, ga\u00f1ando praza nas oposici\u00f3ns de 1902 como mestra co n\u00famero un da s\u00faa promoci\u00f3n con vinte e un anos. Escolleu como destino a Escola Graduada P\u00fablica de P\u00e1rvulos \"Da Guarda\", na s\u00faa cidade local. Dende 1911 exerceu como directora da escola, que converteu nun colexio modelo, sendo pioneira na renovaci\u00f3n pedag\u00f3xica. Introduciu en Galicia os principios de Maria Montessori e o seu m\u00e9todo, baseado en fundamentos psicopedag\u00f3xicos de liberdade e autoactividade dos nenos nun ambiente que favoreza o seu desenvolvemento. As\u00ed mesmo, introduciu o m\u00e9todo dos centros de interese desenvolvidos polo belga Ovide Decroly, consistente en desenvolver un plan de estudo conforme cos intereses dos nenos en cada idade. Na memoria de actividades que redactou en 1932 recolleu o seu proxecto curricular e a s\u00faa metodolox\u00eda educativa coa dotaci\u00f3n de material do m\u00e9todo Montessori que importou de Italia en 1915, colecci\u00f3ns de l\u00e1minas did\u00e1cticas, unha gramola para audici\u00f3ns musicais, unha biblioteca escolar e unha Biblioteca Popular Circulante, \u00e1 que doou parte da s\u00faa colecci\u00f3n bibliogr\u00e1fica.\nEn 1933, obtivo por concurso de m\u00e9ritos o cargo de Inspectora Mestra dende o que creou un Plan de Lectura Global (1934) para as escolas da s\u00faa zona de inspecci\u00f3n. En 1935 obtivo unha bolsa da \"Junta de Ampliaci\u00f3n de Estudios\" grazas a cal emprendeu unha viaxe por Europa xunto con outros dez docentes espa\u00f1ois. Visitou instituci\u00f3ns educativas de Francia, B\u00e9lxica, Pa\u00edses Baixos, Alema\u00f1a, Su\u00edza e Italia nos que tomou contacto cos m\u00e9todos pedag\u00f3xicos que se impart\u00edan en Europa. Tralo regreso escribiu como resumo da viaxe e das visitas realizadas \"Pa\u00edses y Escuelas\" (\"Pa\u00edses e escolas\"), no que realiza unha cr\u00edtica das pr\u00e1cticas pedag\u00f3xicas observadas aprobando aspectos como a gratuidade e a obrigatoriedade das escolas p\u00fablicas de B\u00e9lxica, ou o esp\u00edrito democr\u00e1tico das escolas alem\u00e1s baixo os plans da pedagox\u00eda Waldorf de Rudolf Steiner, ou o ambiente de escola activa de Mil\u00e1n impulsado por Giuseppina Pizzigoni.\nEn 1936, co triunfo do golpe militar, foi afastada do seu posto de mestra das escolas \"Da Guarda\". O proceso de depuraci\u00f3n iniciouse no mes de setembro, e foi sinalada con falsas acusaci\u00f3ns por unha compa\u00f1eira de carreira que pretend\u00eda o seu posto: Rosa Buj\u00e1n, unha das instigadoras da \"morte civil\" da eminente pedagoga. En 1941, con sesenta anos, foi destitu\u00edda dos seus cargos acad\u00e9micos e forzada a xubilarse por raz\u00f3ns pol\u00edticas. Iniciou unha nova etapa retirada dos centros escolares dedic\u00e1ndose \u00e1 escritura e \u00e1 traduci\u00f3n de libros escritos en franc\u00e9s.\nEntre os temas de interese dentro da \u00e1rea de pedagox\u00eda figura o biling\u00fcismo na escola galega sobre o que publicou un artigo no Bolet\u00edn da Academia Galega en agosto de 1931, en que reco\u00f1ecendo o seu \"rexionalismo puro\" formula a necesidade do uso da lingua materna entre mestre e disc\u00edpulos as\u00ed como revindica:\nNo seu desexo de ofrecer aos nenos e nenas unha boa educaci\u00f3n, embarcouse nunha serie de actividades que cubran as necesidades b\u00e1sicas dos mesmos buscando o seu benestar social como base dun desenvolvemento mental. Por iso, realizou unha intesa labor asistencial a trav\u00e9s de diversos proxectos como \"Gota de Leche\", \"Casa Cuna\", \"Comedor y ropero Da Guarda\", \"Colonias Escolares para Ni\u00f1os pretuberculosos\", e foi presidenta da Asociaci\u00f3n Concepci\u00f3n Arenal para protecci\u00f3n e rehabilitaci\u00f3n do Preso. \n\"El ni\u00f1o descalzo\" foi un organismo que fundou en colaboraci\u00f3n co director de La Voz de Galicia coa fin de repartir calzado entre os escolares pobres da cidade; tam\u00e9n participou na \"Xunta de protecci\u00f3n \u00e1 infancia\" e promoveu a \"Festa da Flor\", celebrada por primeira vez na Coru\u00f1a o 11 de agosto de 1912 para auxilio de organismos ben\u00e9ficos dedicados \u00e1 infancia. A \"Festa da Flor\" prop\u00faxoa o 2 de marzo de 1912 nunha conferencia que impartiu na Escola Normal de Mestras seguindo o modelo de recadaci\u00f3n que se realizaba noutros pa\u00edses de Europa. Apoiada por autoridades e personalidades, mentres se celebraban as festas da cidade numerosas postulantes entregaban flores a cambio dunha doaz\u00f3n que se repartir\u00eda entre as distintas instituci\u00f3ns de beneficencia infantil. Debido ao seu \u00e9xito, a partir do ano 1913 a Festa da Flor celebrouse noutras cidades espa\u00f1olas e dende 1914, por orde do Goberno, a s\u00faa recadaci\u00f3n ser\u00eda destinada \u00e1 loita contra a tuberculose.\nPertenceu ao Instituto de Estudos Galegos Padre Sarmiento, e obtivo diversos premios literarios e distinci\u00f3ns como a Medalla de Mutualidades, a Cruz de Beneficencia e a Medalla de Ouro da Cruz Vermella. Como muller declarou \"son feminista, a\u00ednda que non revolucionaria\" insistindo na importancia da educaci\u00f3n das mulleres e sendo firme defensora dos dereitos da muller.\nAchegas pedag\u00f3xicas.\nMar\u00eda Barbeito mostrouse sempre contraria \u00e1 ensinanza baseada na memorizaci\u00f3n e opta por unha metodolox\u00eda que aproveite os recursos da comunidade e fomente a observaci\u00f3n. Para ela, educar non significaba transmitir co\u00f1ecementos, sen\u00f3n formar aos nenos e \u00e1s nenas para que poidan adquirilos por si mesmos, defendendo unha educaci\u00f3n renovadora, libre e creativa. Por esa raz\u00f3n eliminou os sistemas memor\u00edsticos e inclu\u00edu as referencias did\u00e1cticas e pedag\u00f3xicas que vi\u00f1an das reflexi\u00f3ns do fil\u00f3sofo americano John Dewey, as\u00ed como tam\u00e9n as do m\u00e9dico e psicopedagogo belga Decroly, coa s\u00faa pedagox\u00eda baseada na metodolox\u00eda dos centros de interese.\nCuestionaba que a aprendizaxe da gram\u00e1tica se apoiase nun conxunto de regras e definici\u00f3ns. Na s\u00faa opini\u00f3n, o importante era conseguir o dominio da linguaxe, e para atinxilo propuxo que se favorecesen as conversas. Tampouco cr\u00eda que se deb\u00eda basear o estudo da historia na memorizaci\u00f3n de datos, sen\u00f3n que era preciso darlle un sentido vivo e humano, o que implicaba estudar os feitos hist\u00f3ricos pola influencia que exerceron sobre a humanidade.\nDefend\u00eda a instalaci\u00f3n de escolas p\u00fablicas (\u201cescolas de todos\u201d) fronte \u00e1s clasistas. Introduciu a m\u00fasica e a ximnasia r\u00edtmica na escola, ao igual que abriu comedores, roupeiros e colonias escolares. Nas Escolas da Guarda engadiu a observaci\u00f3n antropol\u00f3xica e o uso de fichas para o estudo ps\u00edquico individualizado de cada alumno e alumna. Tam\u00e9n foi unha gran promotora da coeducaci\u00f3n de ambos x\u00e9neros e do emprego da lingua galega nas aulas.\nComo proba das pr\u00e1cticas pedag\u00f3xicas observadas nas escolas europeas, propuxo a trav\u00e9s dun escrito certas innovaci\u00f3ns \u00e1s escolas, entre elas a relaci\u00f3n epistolar entre alumnado, diarios escolares, arquivos de traballos dos nenos e nenas, xard\u00edn escolar, sesi\u00f3ns de cine, creaci\u00f3n dun xornal escolar, museos da escola e representaci\u00f3ns teatrais infant\u00eds.\nFoi membro correspondente da Real Academia Galega e formou parte da secci\u00f3n pedag\u00f3xica do Instituto de Estudos Galegos.\nVida persoal.\nEn 1909 contraeu matrimonio con Juan Mart\u00ednez Mor\u00e1s, fillo de Andr\u00e9s Mart\u00ednez Salazar, con quen tivo tres fillos: Juan Mar\u00eda, Carlos e Isabel.\nObra.\nEscribiu numerosos artigos e libros entre os que destacan:"}
{"id": "45848", "revid": "43749", "url": "https://gl.wikipedia.org/wiki?curid=45848", "title": "Uztaritze", "text": ""}
{"id": "45849", "revid": "839", "url": "https://gl.wikipedia.org/wiki?curid=45849", "title": "Ustaritz", "text": "Ustaritz (en franc\u00e9s e oficialmente; en ) \u00e9 unha vila da provincia vascofrancesa de Lapurdi. Est\u00e1 localizado a uns 13\u00a0km cara \u00f3 interior de Baiona.\nUztaritze foi o lugar da asemblea de l\u00edderes vascos locais antes da Revoluci\u00f3n francesa."}
{"id": "45852", "revid": "1131", "url": "https://gl.wikipedia.org/wiki?curid=45852", "title": "Irm\u00e1ns Coen", "text": "Joel (nado o 29 de novembro de 1954) e Ethan Coen (nado o 21 de setembro de 1957) son dous irm\u00e1ns cineastas estadounidenses, co\u00f1ecidos como os irm\u00e1ns Coen. Adoitan traballar xuntos, e mesmo hai quen os deu en chamar \"o director bic\u00e9falo\". Convert\u00e9ronse no maior expo\u00f1ente do cine independente norteamericano. Capaces de facer pel\u00edculas que entusiasman os cr\u00edticos e ao tempo crean grande expectaci\u00f3n entre o p\u00fablico.\nTraxectoria.\nOs irm\u00e1ns medraron en St. Louis Park, un arrabalde de Minneapolis (Minnesota). Os seus pais, Edward e Rena Coen, son ambos os dous profesores: o pai \u00e9 especialista en econom\u00eda pola Universidade de Minnesota e a nai en historia da arte pola Universidade Estatal St.Cloud.\nSendo rapaces, Joel economizou di\u00f1eiro suficiente podando arbustos de xard\u00edn para mercar unha c\u00e1mara Vivitar Super-8, e xuntos reelaboraron diferentes filmes que viran na televisi\u00f3n cun amigo veci\u00f1o que fac\u00eda de estrela en tanto eles dirix\u00edan ou fac\u00edan de secundarios.\nOs dous irm\u00e1ns Coen estudaron na Simon's Rock Early College (agora Simon's Rock College of Bard) en Great Barrington, Massachusetts. Simon's Rock \u00e9 indicada para estudantes brillantes que buscan iniciar a s\u00faa educaci\u00f3n universitaria antes de tempo. Despois de formarse en Simon's Rock, Joel botou catro anos no programa universitario de filmes da Universidade de Nova York onde realizou un filme-tese de 30 minutos chamado Soundings. O filme mostraba unha muller en relaci\u00f3ns sexuais co seu namorado xordo, que durante o acto verbalmente fantasiaba estar tendo a relaci\u00f3n co mellor amigo do namorado, que estaba ouvindo no cuarto do lado. Despois de haberse formado tam\u00e9n en Simon's Rock, Ethan entrou na Universidade de Princeton e conseguiu un grao en filosof\u00eda en 1979. A s\u00faa tese foi un ensaio de 41 p\u00e1xinas intitulado: \"Two Views of Wittgenstein\u2019s Later Philosophy \"(D\u00faas visi\u00f3ns da Filosof\u00eda Serodia de Wittgenstein).\nDespois de se formar en Nova York, Joel trabalhou como asistente de produci\u00f3n nunha variedade de industrias de filmes e v\u00eddeos musicais. Desenvolveu un talento especial para a edici\u00f3n de filmes e topou con Sam Raimi, que estaba procurando un asistente de director para o seu primeiro filme, \"The Evil Dead\" (1981)."}
{"id": "45854", "revid": "109703", "url": "https://gl.wikipedia.org/wiki?curid=45854", "title": "149", "text": ""}
{"id": "45855", "revid": "109703", "url": "https://gl.wikipedia.org/wiki?curid=45855", "title": "150", "text": ""}
{"id": "45856", "revid": "98629", "url": "https://gl.wikipedia.org/wiki?curid=45856", "title": "Xeograf\u00eda de Estonia", "text": "Situada entre os 57,3\u00ba e os 59,5\u00ba de latitude e os 21,5\u00ba e os 28,1\u00ba de lonxitude, Estonia est\u00e9ndese polas costas orientais do mar B\u00e1ltico, na parte noroeste da plataforma da Europa oriental. A elevaci\u00f3n media \u00e9 de apenas 50 m.\nOs dep\u00f3sitos de xisto bituminoso (ou \"kukersite\") e de pedra calcaria, ben como as forestas que cobren 47% do territorio, desempe\u00f1an papeis chave na econom\u00eda deste pa\u00eds pobre en recursos. A Estonia cont\u00e9n m\u00e1is de 1.400 lagos (a maior\u00eda son moi pequenos, mais o maior, o lago Peipsi, ten 3 555\u00a0km\u00b2 de superficie), numerosos pauis, e 3 794\u00a0km de costa recortada con numerosas ba\u00edas, estreitos e enseadas. O n\u00famero de illas e illotes est\u00e1 estimado en preto de 1.500, sendo d\u00faas delas suficientemente grandes para constitu\u00edr condados: Saaremaa e Hiiumaa.\nO punto m\u00e1is elevado \u00e9 o Suur Munam\u00e4gi no canto sueste do pa\u00eds (318 m)."}
{"id": "45857", "revid": "1888", "url": "https://gl.wikipedia.org/wiki?curid=45857", "title": "Asalto do bou Eva", "text": "O asalto do bou Eva foi un dos episodios m\u00e1is tr\u00e1xicos da represi\u00f3n franquista en Galiza. O 23 de abril de 1937 oito homes e unha muller (casada dende pouco cun deles) dispo\u00f1\u00edanse a escapar a Francia por mar dende o porto de Vigo.\nPasaxeiros.\nOs pasaxeiros, de distinta orientaci\u00f3n pol\u00edtica, eran os galeguistas Jos\u00e9 Losada Castelao e Manuel Rodr\u00edguez Castelao (curm\u00e1ns de Alfonso Daniel Rodr\u00edguez Castelao), os socialistas Manuel Mart\u00ednez Moro\u00f1o, Jos\u00e9 Rodr\u00edguez Lorenzo e Fernando Rodr\u00edguez Lorenzo, e os comunistas Lu\u00eds \u00c1lvarez Gonz\u00e1lez, Camilo Campos M\u00e9ndez e o matrimonio Carmen Miguel Agra e Anxo Nogueira Nogueira.\nHistoria.\nTras seren delatados, posiblemente por un tripulante, os falanxistas asaltaron o barco. Arrimaron un barco alxibe do porto e asolagaron a bodega do bou, primeiro con auga fr\u00eda e despois con auga quente. Mais os tripulantes non sa\u00edron, decidiron p\u00f3r fin \u00e1 s\u00faa vida de maneira colectiva antes de entreg\u00e1rense \u00f3s falanxistas.\nEste suceso foi omitido polo r\u00e9xime de Francisco Franco, e nulamente difundido durante a Transici\u00f3n espa\u00f1ola.\nSegundo Xes\u00fas Alonso Montero, presidente do Foro pola Memoria:\nNa literatura.\nO relato curto \"Trae os mistos, arriba Espa\u00f1a\" de Inma L\u00f3pez Silva toma como base o asalto do bou Eva. Publicado por primeira vez en 2003, est\u00e1 recollido no seu libro \"Tinta\" (2012)."}
{"id": "45858", "revid": "736", "url": "https://gl.wikipedia.org/wiki?curid=45858", "title": "Bou Eva", "text": ""}
{"id": "45861", "revid": "1576", "url": "https://gl.wikipedia.org/wiki?curid=45861", "title": "Sevilla FC", "text": ""}
{"id": "45862", "revid": "1576", "url": "https://gl.wikipedia.org/wiki?curid=45862", "title": "Valencia CF", "text": ""}
{"id": "45864", "revid": "29398", "url": "https://gl.wikipedia.org/wiki?curid=45864", "title": "Racing Club de Ferrol", "text": "O Racing Club de Ferrol, S.A.D. \u00e9 un club de f\u00fatbol da cidade de Ferrol (A Coru\u00f1a), fundado no 1919 pola fusi\u00f3n do Racing Club e o Club Ferrol, dous dos equipos da cidade nesa \u00e9poca. Xoga actualmente na Segunda Divisi\u00f3n tras conseguir o ascenso na tempada 2022/23.\nEntre os seus maiores logros conta con tres campionatos galegos, un subcampionato da Copa do Rei en 1939, e un segundo posto na Segunda Divisi\u00f3n en 1940. \u00c9 o club que m\u00e1is tempadas militou na Segunda Divisi\u00f3n sen nunca xogar en Primeira (34).\nHistoria.\nInicios do equipo.\nA\u00ednda que as primeiras noticias futbol\u00edsticas en Ferrol est\u00e1n datadas en novembro de 1892 e os primeiros clubs da cidade non se crearon at\u00e9 o ver\u00e1n de 1904, o Racing non viu a luz at\u00e9 a segunda metade do ano 1919. Foi por iniciativa de Manuel Fern\u00e1ndez, co\u00f1ecido como \"Cancela\", un futbolista que quixo unir aos mellores xogadores dos distintos cadros da cidade para formar un club competitivo. As\u00ed, o 5 de outubro de 1919 fundouse o Racing Ferrol Foot-ball Club, pola fusi\u00f3n do Racing Club (formado no mes de xullo pola fusi\u00f3n do Jaime I F.C. e o Giralda F.C., equipos estes nacidos en 1912) e mais o Club Ferrol (cadro nacido en 1917 co nome de C\u00edrculo Rojo F.C. da man dun vigu\u00e9s que cursaba estudos en Ferrol chamado Fernando De Ponte). Foi admitido na Federaci\u00f3n Galega de F\u00fatbol na s\u00faa asemblea anual, celebrada en Vigo o 18 de outubro pero o 30 de novembro foi expulsado por non estar a\u00ednda inscrito no rexistro de asociaci\u00f3ns nin contar con campo de seu, tr\u00e1mites estes que formalizar\u00eda nos meses seguintes para reingresar na federaci\u00f3n.\nO Racing empezou xogando en 1919 no Campo de Sport de Caranza e debutou na Serie B do extinto Campionato de Galicia na tempada 1920/21, logrando o ascenso \u00e1 m\u00e1xima categor\u00eda, a Serie A, ao remate da campa\u00f1a 1922/23, cando xa xogaba no Campo do Inferni\u00f1o, inaugurado en maio de 1921. Na tempada 1923/24 quedou subcampi\u00f3n galego tras o Celta de Vigo. Durante os anos seguintes experimentou unha impar\u00e1bel progresi\u00f3n at\u00e9 proclamarse campi\u00f3n de Galicia na tempada 1928/29 (sen co\u00f1ecer a derrota), logo de vencer ao Deportivo da Coru\u00f1a no \u00faltimo partido do torneo rexional. Con esa vitoria o equipo puido xogar por primeira vez na s\u00faa historia a Copa do Rei, deixando na cuneta ao potente Alav\u00e9s e sendo eliminado nos oitavos de final polo Athletic Club con pol\u00e9micas arbitrais inclu\u00eddas. Durante esas eliminatorias a prensa vasca deulle ao Racing o sobrenome de Dia\u00f1os Verdes, pola grande impresi\u00f3n que os verdes deixaran en Vitoria e en Bilbao. No equipo verde, dirixido polo catal\u00e1n Jos\u00e9 Planas, salientaban Gerardo Bilbao e Guillermo Gorostiza, que despois fichar\u00edan polo Athletic, o rioxano Alejandro (que anos despois xogar\u00eda no Atl\u00e9tico de Madrid), o lucense Silvosa, Pedro Basterrechea e o ferrol\u00e1n Manuel Rivera, considerado como un dos mellores medios centros do f\u00fatbol galego de antes da guerra civil.\nEn 1928 creouse a Liga espa\u00f1ola de f\u00fatbol, e o Racing Club comezou a s\u00faa andaina no campionato nacional dentro do grupo galego de Terceira Divisi\u00f3n (por ent\u00f3n, terceira categor\u00eda pura). Nas s\u00faas d\u00faas primeiras tempadas, os ferrol\u00e1ns terminaron en primeira posici\u00f3n do seu grupo. En 1931/32 mesmo chegaron a xogar a fase de ascenso \u00e1 Segunda Divisi\u00f3n sendo eliminados polo C.D. Nacional madrile\u00f1o. Finalmente conseguiron o ascenso ao termo da tempada 1933/34 cando a Real Federaci\u00f3n Espa\u00f1ola de F\u00fatbol ampliou a Segunda Divisi\u00f3n a m\u00e1is equipos. O Racing, no que xogaba xa o futuro internacional Juan V\u00e1zquez, s\u00f3 puido permanecer un ano nela, xa que terminou a tempada 1934/35 na \u00faltima posici\u00f3n do seu grupo.\nFinalista na Copa de Espa\u00f1a.\nDurante a guerra civil espa\u00f1ola o f\u00fatbol oficial non se detivo en Galicia, e o Racing, con Planas como t\u00e9cnico, proclamouse vencedor do campionato galego nas tempadas 1937/38 e 1938/39 (esta \u00faltima sen co\u00f1ecer a derrota, superando con claridade ao Deportivo da Coru\u00f1a). Grazas ao t\u00edtulo desta \u00faltima campa\u00f1a conseguiu clasificarse para a Copa do Xeneral\u00edsimo 1939 no primeiro ano baixo esa denominaci\u00f3n. Os estragos da guerra afectaron a moitos clubs, que renunciaron a participar polos custos ou porque se atopaban sen xogadores. O Racing eliminou a Real Sociedad en cuartos de final e o Baracaldo-Oriamendi nas semifinais.\nO equipo conseguiu as\u00ed chegar at\u00e9 a s\u00faa primeira final do torneo copeiro. O partido disputouse o 25 de xu\u00f1o de 1939 no Estadio de Montju\u00efc (Barcelona), e o Racing de Ferrol caeu derrotado fronte ao Sevilla FC, que part\u00eda como claro favorito, por 6 a 2. Silvosa marcou os dous goles dos ferrol\u00e1ns, un deles de penalti. O once verde na cita foi o formado por: Alberty; Caliche, Moreno; Bertol\u00ed, Silvosa, Basterrechea; Lel\u00e9, Gallart, Bar\u00f3n, Edelmiro e Portugu\u00e9s.\nPaso pola Segunda Divisi\u00f3n.\nLogo da final de Copa, o Racing de Ferrol (que dende xaneiro de 1941 pasara a denominarse por imperativo legal \"Club Ferrol\") permaneceu catro tempadas en Segunda Divisi\u00f3n desde o ano 1939 at\u00e9 1943, e logo de forma ininterrompida desde 1944 at\u00e9 1960, cando volveu descender \u00e1 3\u00aa Divisi\u00f3n. En 1952 o equipo ferrol\u00e1n disputou por primeira vez na s\u00faa historia a ligui\u00f1a de ascenso a Primeira Divisi\u00f3n, a\u00ednda que non puido conseguir o seu obxectivo ao terminar en \u00faltima posici\u00f3n de seis equipos.\nEn 1954, logo de varios anos sometido a un proceso de remodelaci\u00f3n, o campo do Inferni\u00f1o foi rebautizado co nome de estadio Manuel Rivera, en memoria do excelso futbolista falecido de maneira prematura. Ampliou capacidade, pasando de 3 000 a 8 000 localidades, e quedou convertido nun estadio con pista de atletismo e torre do Marat\u00f3n.\nEn 1960 o club regresou, como queda dito, ao grupo galego de Terceira Divisi\u00f3n. A pesar de ser o seu m\u00e1ximo dominador, ga\u00f1ando e goleando case sempre, o Racing ca\u00eda nas fases de ascenso (Huelva, Rayo Vallecano, Abar\u00e1n...) e non conseguiu o seu obxectivo at\u00e9 o ano 1966, con Satur Grech \u00e1 fronte do banco, cando superou na rolda final \u00e1 UE Sants barcelonesa no Camp Nou. O seu novo paso por Segunda durou nesta ocasi\u00f3n seis tempadas e o seu posto m\u00e1is destacado foi unha cuarta posici\u00f3n na tempada 1968/69, a un s\u00f3 punto do ascenso, despois de 17 partidos consecutivos sen co\u00f1ecer a derrota, case toda a 2\u00aa volta en postos de ascenso e unha li\u00f1a de oito triunfos seguidos. Por outra banda, en 1967 o equipo f\u00edxose coa 22\u00aa edici\u00f3n do Trofeo Teresa Herrera logo de eliminar ao Deportivo da Coru\u00f1a na semifinal e superar por 3 a 0 ao Celta de Vigo na final. Nestes anos, os da presidencia de Ram\u00f3n S\u00e1nchez Dopico, o Racing bateu r\u00e9cords en n\u00famero de socios e milleiros de afeccionados ench\u00edan o estadio Manuel Rivera domingo tras domingo.\nO Racing de Ferrol descendeu a Terceira en 1972 (ano no que deixou de chamarse Club Ferrol para pasar a titularse \"Racing Club de Ferrol\", at\u00e9 hoxe) e os verdes non conseguiron regresar \u00e1 divisi\u00f3n de prata at\u00e9 seis anos despois. En 1978 a Federaci\u00f3n Espa\u00f1ola reestruturou todo o campionato profesional e introduciu entre a Segunda e a Terceira a Segunda Divisi\u00f3n B (cos mellores equipos da Terceira da tempada 1976/77). Os ferrol\u00e1ns quedaron encadrados no grupo 1\u00ba desa Segunda B con rivais de toda a metade norte de Espa\u00f1a, e conseguiron o seu ascenso como campi\u00f3ns da s\u00faa divisi\u00f3n. Con todo, s\u00f3 permaneceron unha tempada en Segunda, a 1978/79, ao terminar en \u00faltima posici\u00f3n de 20 equipos.\nCrise de resultados.\nTras o seu descenso, o Racing de Ferrol atravesou unha grave crise deportiva e econ\u00f3mica. O equipo chegou at\u00e9 a descender a Terceira Divisi\u00f3n en 1984, obtendo a s\u00faa posici\u00f3n m\u00e1is baixa en 1987 ao rozar os postos de descenso \u00e1 divisi\u00f3n rexional. A estas crises sumouse unha mala xesti\u00f3n da directiva, que terminou coa inhabilitaci\u00f3n do presidente da entidade, Vicente Bastida De la Calle, en 1983, polo famoso \"caso Camilo\". O club conseguiu regresar a Segunda B en 1988 e tam\u00e9n en 1992, asent\u00e1ndose por completo nesa categor\u00eda a partir dese ano. En 1993 tivo lugar a inauguraci\u00f3n do Campo da Malata.\nEn 1995 os ferrol\u00e1ns volveron loitar por subir, logo de quedaren primeiros no seu grupo de Segunda B, a\u00ednda que na ligui\u00f1a de ascenso empataron na \u00faltima xornada fronte ao Beasain e quedaron por detr\u00e1s do Almer\u00eda CF. Durante seis anos o conxunto galego terminou nas posici\u00f3ns altas da t\u00e1boa, at\u00e9 que na tempada 1999/2000, ao cuarto intento, o Racing de Ferrol logrou subir a Segunda co ferrol\u00e1n Jos\u00e9 Ram\u00f3n Arteche como t\u00e9cnico, logo de vencer na fase final ao Barakaldo CF, AD Ceuta e CF Gandia.\nS\u00e9culo XXI.\nPara poder xogar na Segunda Divisi\u00f3n (na que se atopar\u00eda con rivais como o Atl\u00e9tico de Madrid, Betis ou o Sevilla), o Racing de Ferrol tivo que converterse en sociedade an\u00f3nima deportiva, tr\u00e1mite verificado no ver\u00e1n de 2001 co Concello de Ferrol e Isidro Silveira (presidente dende 1995) como principais accionistas. O equipo permaneceu tres tempadas na segunda categor\u00eda, cun noveno lugar como posto m\u00e1is destacado na tempada 2001/02, pero descendeu en 2003 ao finalizar en antepen\u00faltima posici\u00f3n.\nCunha tempada en Segunda B, o club regresou a Segunda Divisi\u00f3n en 2004 con Luis C\u00e9sar como adestrador logo de superar na fase de ascenso a Castell\u00f3n, Atl\u00e9tico de Madrid B e Sevilla B, e viviu dous anos na divisi\u00f3n de prata. Os galegos volveron ascender en 2007 da man dos irm\u00e1ns Juan e Jos\u00e9 Veiga (superando os desaparecidos CD Linares primeiro e Alicante CF despois) e na tempada 2007/08 terminaron en d\u00e9cimo novena posici\u00f3n, o que supuxo unha nova perda de categor\u00eda.\nNa tempada 2008/09 o equipo acabou s\u00e9timo en Segunda B. A crise econ\u00f3mica obrigou ao club a desprenderse dalg\u00fans dos seus mellores xogadores, o que provocou, na tempada 2009/10, o descenso a Terceira logo de 18 tempadas sen xogar no cuarto andar do f\u00fatbol espa\u00f1ol.\nNa tempada 2010/11 o Racing acadou a segunda posici\u00f3n na t\u00e1boa. Os ferrol\u00e1ns xogaron a fase de ascenso, superando na primeira rolda ao Bin\u00e9far, pero caendo eliminados na segunda polo Izarra. A tempada seguinte foi moito m\u00e1is irregular para o Racing, que quedou en novena posici\u00f3n, a 15 puntos da promoci\u00f3n. Na tempada 2012/13, o equipo proclamouse campi\u00f3n do grupo I de Terceira, sumando 97 puntos, novo r\u00e9cord hist\u00f3rico no grupo galego ademais de ser o campi\u00f3n con m\u00e1is puntos dos 18 grupos nesa tempada. Na promoci\u00f3n de campi\u00f3ns, o Racing empatou 1-1 contra o Laudio en terras vascas, sentenciando a eliminatoria por 1-0 na Malata e volvendo a Segunda B tres anos despois.\nEstadio.\nO campo onde xoga como local \u00e9 o estadio Municipal da Malata. Sit\u00faase nunha superficie municipal de 144 806 metros cadrados na zona da Malata, xunto ao Recinto feiral de Punta Arnela. O campo ten unhas dimensi\u00f3ns de 105 x 68 metros e unha capacidade para 12 024 persoas.\nCanteira.\nConta cunha ampla canteira nas categor\u00edas inferiores como, benxamins e alev\u00edns. Tam\u00e9n conta con categor\u00edas superiores en ligas galegas como infantil, cadete e xuvenil."}
{"id": "45866", "revid": "22570", "url": "https://gl.wikipedia.org/wiki?curid=45866", "title": "Auga destilada", "text": "A auga destilada \u00e9 aquela \u00e1 que se lle elimina practicamente a totalidade de impurezas e i\u00f3ns mediante a destilaci\u00f3n (a auga chega \u00f3 seu punto de ebulici\u00f3n e rec\u00f3llense os seus vapores, condens\u00e1ndoos). Unha montaxe t\u00edpica de laboratorio para levar a cabo a destilaci\u00f3n consta dun matraz, un tubo refrixerante e outro matraz para recoller o destilado. \nPropiedades.\nDebido \u00e1 s\u00faa relativamente elevada pureza, algunhas propiedades deste tipo de auga son significativamente diferentes \u00e1s da auga de consumo diario. Como exemplo podemos indicar que a condutividade da auga destilada \u00e9 notablemente menor que a da auga da billa com\u00fan, ao carecer de moitos i\u00f3ns que contrib\u00faen \u00e1 condutividade, tipicamente cloruros, calcio, magnesio e fluoruros.\nUnha propiedade potencialmente perigosa da auga destilada \u00e9 que pode ser quentada nun forno de microondas por encima do seu punto de ebulici\u00f3n sen ferver. S\u00f3 cando esta auga sobrequentada \u00e9 axitada violentamente ou se lle engaden impurezas coma part\u00edculas de po ou cristais (por exemplo de cloruro s\u00f3dico ou azucre), ferve de forma repentina e explosiva, podendo causar queimaduras. Pero este comportamento \u00e9 aplicable a calquera l\u00edquido ou disoluci\u00f3n que estea libre de impurezas macrosc\u00f3picas, debido \u00e1 ausencia de centros de nucleaci\u00f3n que serven para iniciar a ebulici\u00f3n dunha forma progresiva e evitar o sobrequencemento."}
{"id": "45867", "revid": "116420", "url": "https://gl.wikipedia.org/wiki?curid=45867", "title": "Fenol", "text": "O fenol \u00e9 un s\u00f3lido cristalino de cor branca a temperatura ambiente. A s\u00faa f\u00f3rmula qu\u00edmica \u00e9 C6H5OH, e ten un punto de fusi\u00f3n de 43\u00a0\u00b0C e un punto de ebulici\u00f3n de 182\u00a0\u00b0C. O fenol \u00e9 un alcohol que pode producirse mediante a oxidaci\u00f3n parcial do benceno.\nO fenol \u00e9 unha substancia manufacturada. En forma pura, o fenol \u00e9 un s\u00f3lido branco-incoloro. O produto comercial \u00e9 un l\u00edquido. P\u00f3dese detectar o sabor e o cheiro do fenol a niveis m\u00e1is baixos que os asociados con efectos nocivos. O fenol evap\u00f3rase m\u00e1is lentamente que a auga e unha pequena cantidade pode formar unha soluci\u00f3n con auga. O fenol infl\u00e1mase facilmente, \u00e9 corrosivo e os seus gases son explosivos en contacto c\u00f3 lume.\nO fenol \u00fasase principalmente na produci\u00f3n de resinas fen\u00f3licas. Tam\u00e9n se usa na manufactura de nailon e outras fibras sint\u00e9ticas. O fenol \u00fasase tam\u00e9n en produtos qu\u00edmicos para matar bacterias e fungos, coma desinfectante, antis\u00e9ptico, para combater a acne, para producir agroqu\u00edmicos, policarbonato, no proceso de fabricaci\u00f3n de \u00e1cido acetil salic\u00edlico (aspirina) e en preparaci\u00f3ns m\u00e9dicas.\nAntigamente co\u00f1ec\u00edase co nome de \u00e1cido f\u00e9nico."}
{"id": "45871", "revid": "23204", "url": "https://gl.wikipedia.org/wiki?curid=45871", "title": "Joan Coromines", "text": "Joan Coromines i Vigneaux, nado en Barcelona o 21 de marzo de 1905 e finado en Pineda de Mar (Maresme) o 2 de xaneiro de 1997, foi un ling\u00fcista, autor do \"Diccionari etimol\u00f2gic i complementari de la llengua catalana\" e do \"Onomasticon Cataloniae\".\nCoromines foi un dos principais especialistas en ling\u00fc\u00edstica. Ti\u00f1a un gran co\u00f1ecemento do catal\u00e1n, castel\u00e1n e occitano, e m\u00e1is da ling\u00fc\u00edstica indoeuropea e ar\u00e1biga.\nTraxectoria.\nEra fillo do pol\u00edtico Pere Coromines e da pedagoga Celestina Vigneaux, e irm\u00e1n do matem\u00e1tico Ernest Corominas. Xa de novo comezou a amosar un forte interese na ling\u00fc\u00edstica. Estuda na Facultade de Filosof\u00eda e Letras da Universidade de Barcelona, completando posteriormente estudos en varias cidades, entre 1925 e 1929: Montpellier, Madrid (onde cursa o doutoramento), e m\u00e1is Z\u00fcrich. Na cidade helv\u00e9tica ampl\u00eda estudos con Jakob Jud, que infl\u00fae nel profundamente. No ano 1930 comezou a traballar no Institut d'Estudis Catalans, colaborando no equipo lexicogr\u00e1fico de Pompeu Fabra. Publica a s\u00faa tese de doutoramento \"Vocabulario aran\u00e9s\" en 1931. No mesmo ano comezou a preparar o \"Onomasticon Cataloniae\".\nLogo da guerra civil espa\u00f1ola exiliouse en diversos pa\u00edses, ata que consegue unha c\u00e1tedra na Universidade de Chicago en 1948. En 1950 foi nomeado membro do Institut d'Estudis Catalans, a\u00ednda que de feito non se incorporou ao mesmo ata 1952, logo dunha breve estada en Catalu\u00f1a, ap\u00f3s trece anos de exilio. Volveu para Catalu\u00f1a en 1967 e radicou en Pineda de Mar, onde pasar\u00eda os \u00faltimos anos da s\u00faa vida, traballando a\u00ednda con intensidade sobre lexicograf\u00eda. Entre 1980 e 1991 preparou o \"Diccionari etimol\u00f2gic i complementari de la llengua catalana\". No 1994 acabou o \"Onomasticon Cataloniae\".\nCoromines mantivo posturas profundamente catalanistas, rexeitando unha c\u00e1tedra en Madrid e premios do goberno espa\u00f1ol a causa do tratamento da situaci\u00f3n da lingua catal\u00e1 polo estado espa\u00f1ol."}
{"id": "45872", "revid": "56817", "url": "https://gl.wikipedia.org/wiki?curid=45872", "title": "Manuel Mar\u00eda Cha\u00edn P\u00e9rez", "text": "Manuel Mar\u00eda Cha\u00edn P\u00e9rez, nado na vila de Cedeira en 1962, \u00e9 un arquitecto galego.\nTraxectoria.\nEstudou na Escola T\u00e9cnica Superior de Arquitectura da Coru\u00f1a, foi presidente da delegaci\u00f3n do Colexio Oficial de Arquitectos de Galicia en Ferrol e desenvolve o seu traballo \u00f3 servizo da Xunta de Galicia na Conseller\u00eda de Cultura e Turismo en temas de conservaci\u00f3n e restauraci\u00f3n do patrimonio cultural."}
{"id": "45875", "revid": "745", "url": "https://gl.wikipedia.org/wiki?curid=45875", "title": "DRM", "text": ""}
{"id": "45876", "revid": "22570", "url": "https://gl.wikipedia.org/wiki?curid=45876", "title": "Xesti\u00f3n de dereitos dixitais", "text": "A xesti\u00f3n de dereitos dixitais (en ingl\u00e9s Digital Rights Management ou DRM) \u00e9 unha serie de mecanismos por medio de software e hardware que limitan a utilizaci\u00f3n de contidos dixitais ao mesmo tempo en que se asegura e administra os dereitos de autor\u00eda e as s\u00faas marcas rexistradas. O obxectivo do DRM \u00e9 impedir o uso libre dun contido dixital, a\u00ednda adquirido legalmente, al\u00e9n dos l\u00edmites estabelecidos polo propietario dos dereitos, mesmo se eses l\u00edmites son ilegais. Por exemplo o dispositivo DRM pode impedir facer copias dun arquivo ou a s\u00faa reproduci\u00f3n m\u00e1is al\u00e1 dun n\u00famero determinado de veces, incluso en pa\u00edses onde ese dereito \u00e1 copia privada est\u00e1 reco\u00f1ecido pola lexislaci\u00f3n."}
{"id": "45877", "revid": "1576", "url": "https://gl.wikipedia.org/wiki?curid=45877", "title": "J.M.Coetzee", "text": ""}
{"id": "45928", "revid": "56817", "url": "https://gl.wikipedia.org/wiki?curid=45928", "title": "Focke-Wulf", "text": "Focke-Wulf Flugzeugbau AG foi unha construtora alem\u00e1 de avi\u00f3ns militares usados pola \"Luftwaffe\" durante a segunda guerra mundial. A maior\u00eda dos exitosos dese\u00f1os da compa\u00f1\u00eda foron modificaci\u00f3ns do caza Focke-Wulf Fw 190.\nHistoria.\nA compa\u00f1\u00eda foi fundada en Bremen o 23 de outubro de 1924 coma a Bremer Flugzeugbau AG, por Henrich Focke, Georg Wulf e Werner Naumann. Pouco despois renome\u00e1rona como Focke-Wulf Flugzeugbau AG (e posteriormente Focke-Wulf Flugzeugbau GmbH).\nEn 1931, baixo a presi\u00f3n do goberno, Focke-Wulf fusionouse coa empresa Albatros-Flugzeugwerke de Berl\u00edn. O enxe\u00f1eiro e piloto de probas da Albatros-Flugzeugwerke, Kurt Tank, converteuse no xefe do departamento t\u00e9cnico e comezou a traballar no Fw 44 \"Stieglitz\".\nEn 1938, a aviadora Hanna Reitsch presentou o Focke-Wulf Fw 61, o primeiro helic\u00f3ptero completamente controlable (en oposici\u00f3n ao autoxiro), en Berl\u00edn. O 10 de agosto de 1938 o Fw 200 foi o primeiro avi\u00f3n en voar sen escalas entre Berl\u00edn e Nova York, facendo a viaxe en 24 horas e 56 minutos. O voo de regreso realizar\u00edao en 19 horas e 47 minutos.\nO Fw 190 \"W\u00fcrger\", dese\u00f1ado a partir de 1938, e producido en grandes cantidades dende 1941 ata 1945, foi o principal caza monopraza da \"Luftwaffe\" durante a segunda guerra mundial. A versi\u00f3n Fw 190D, co\u00f1ecida polos pilotos como \"Dora\", tivo un motor moito invertido V12 m\u00e1is pesado e un pouco m\u00e1is longo, polo que se lle engadiron 30 cent\u00edmetros na parte dianteira da fuselaxe.\nOs constantes bombardeos sobre Bremen durante a guerra fixeron que as plantas da compa\u00f1\u00eda tivesen que ser trasladadas cara o leste de Alema\u00f1a e Polonia, usando moitos traballadores forzados e estranxeiros, e dende 1944 tam\u00e9n a prisioneiros de guerrra. Unha planta de 100 acres de Focke-Wulf situada en Marienburg produciu a metade dos Fw 190 e foi bombardeada pola Oitava Forza A\u00e9rea estadounidense o 9 de outubro de 1944.\nDende 1947 ata 1955 moitos traballadores de Focke-Wulf, inclu\u00eddo Kurt Tank, traballaron no Instituto Aerot\u00e9cnico de C\u00f3rdoba (Arxentina). En 1951 Focke-Wulf comezou a fabricar planeadores, e en 1955, avi\u00f3ns a motor. En 1961, Focke-Wulf, Weserflug ed Hamburger Flugzeugbau uniron as s\u00faas forzas na Entwicklungsring Nord (ERNO) para desenvolver foguetes.\nNos anos 60, a ITT Corporation, que adquirira un 25% da compa\u00f1\u00eda antes da guerra, ga\u00f1ou 27 mill\u00f3ns de d\u00f3lares en compensaci\u00f3n polos danos causados na planta de Focke-Wulf durante os bombardeos aliados. Focke-Wulf fusionouse formalmente con Weserflug en 1964, convert\u00e9ndose na Vereinigte Flugtechnische Werke (VFW), que despois de varias fusi\u00f3ns m\u00e1is \u00e9 agora parte da corporaci\u00f3n European Aeronautic Defence and Space Company N.V. (EADS)."}
{"id": "45932", "revid": "23204", "url": "https://gl.wikipedia.org/wiki?curid=45932", "title": "Jos\u00e9 Luis \u00c1lvarez Enparantza", "text": "Jos\u00e9 Luis \u00c1lvarez Enparantza, m\u00e1is co\u00f1ecido polo seud\u00f3nimo Txillardegi, nado en Donostia (Guip\u00fascoa) o 27 de setembro de 1929 e finado na mesma cidade o 14 de xaneiro de 2012, foi un ling\u00fcista e escritor en \u00e9uscaro.\nTraxectoria.\nMembro do PNV, defendeu unha concepci\u00f3n do vasco baseada na lingua e non nos apelidos, impulsando a defensa e o estudo do \u00e9uscaro, que no PNV pouca xente sab\u00eda falar correctamente e que se consideraba secundario fronte a unha concepci\u00f3n racial da identidade vasca ata aquel momento.\nTxillardegi foi un dos fundadores de ETA en 1959 e testa visible da facci\u00f3n m\u00e1is culturalista da organizaci\u00f3n. Nos primeiros anos da democracia foi senador do partido Herri Batasuna."}
{"id": "45933", "revid": "1131", "url": "https://gl.wikipedia.org/wiki?curid=45933", "title": "Ekin", "text": "Ekin foi unha organizaci\u00f3n nacionalista vasca clandestina durante parte da ditadura franquista.\nTraxectoria.\nEkin (en \u00e9uscaro, \"emprender, iniciar\" ou \"insistir\") xurdiu como grupo de estudo universitario en Bilbao en 1952. Trataba de dar car\u00e1cter de continuidade \u00e1s s\u00faas reuni\u00f3ns semanais nas cales discuten temas relativos \u00e1 cultura. Entre os seus membros atop\u00e1banse fillos de familias acomodadas e incluso alg\u00fans membros de EIA que foran detidos en 1950. Co fin de protexerse da polic\u00eda, o grupo permaneceu pechado a novos membros durante o ano seguinte \u00e1 s\u00faa fundaci\u00f3n. Asemade, os seus integrantes procuraron formarse nas s\u00faas principais \u00e1reas de interese: o co\u00f1ecemento do pobo vasco, a s\u00faa historia e a s\u00faa cultura.\nEn principio, os membros de EKIN mostraban un profundo respecto e simpat\u00eda cara \u00f3s militantes do PNV, as\u00ed como \u00f3s membros do Goberno vasco no exilio. Ademais, interes\u00e1banse por co\u00f1ecer a pol\u00edtica vasca da guerra e a inmediata posguerra. O entusiasmo tornouse decepci\u00f3n tralos primeiros contactos.\nEn 1953, o grupo comezou a abrirse \u00f3 exterior, impartindo cursos de formaci\u00f3n cos que esperaba captar a novos membros. A trav\u00e9s do PNV chegaron a co\u00f1ecer a EGI, proporcionando o partido a infraestrutura necesaria para que EKIN se dese a co\u00f1ecer en Guip\u00fascoa. Por\u00e9n, as intenci\u00f3ns do PNV eran controlar a EKIN e integrala en EGI, e conseguiuno \u00f3 fundirse ambas organizaci\u00f3ns en 1956. As intenci\u00f3ns de control foron denunciadas por EKIN, o que aumentou a tensi\u00f3n entre o partido e os mozos. En 1958, o BBB (\"Bizkai Buru Batzar\") decide expulsar de EGI a Benito del Valle, membro de EKIN. \u00c9 ent\u00f3n cando estoupan as tensi\u00f3ns latentes dende hai tempo entre o conservadorismo do PNV e a orientaci\u00f3n socialista que tomaba EKIN. O grupo non aceptou a expulsi\u00f3n e produciuse unha divisi\u00f3n no seo de EGI entre aqueles que permaneceron fieis \u00f3 PNV e aqueles m\u00e1is pr\u00f3ximos a EKIN. O grupo disidente decidiu crear unha nova organizaci\u00f3n no ver\u00e1n de 1959, Euskadi Ta Askatasuna (ETA)."}
{"id": "45934", "revid": "22570", "url": "https://gl.wikipedia.org/wiki?curid=45934", "title": "Jeltzale", "text": "Jeltzale ou jelkide \u00e9 un termo vasco para referirse \u00e1 ideolox\u00eda do Partido Nacionalista Vasco e a quen simpatizan con ela, a\u00ednda que os seus militantes son chamados \"jelkides\", un termo do mesmo orixe. \"Jeltzale\" ocupa no nome vasco do partido, Eusko Alderdi Jeltzalea, o lugar que \"nacionalista\" ocupa no nome en castel\u00e1n, a\u00ednda que non se trata dunha traduci\u00f3n precisa, posto que \"jeltzale\" se emprega exclusivamente en relaci\u00f3n \u00f3 PNV, mentres que para outros nacionalistas vascos empr\u00e9gase \"abertzale\".\nCaracter\u00edsticas.\nA verba \"Jeltzale\" \u00e9 un neoloxismo composto polo acr\u00f3nimo JEL, que significa Jaungoikoa Eta Lagizarrak (\"Jaungoikoa Eta Lege Zaharrak\" en \u00e9uscaro batua actual): Deus e Leis Vellas e o sufixo -(t)zale: o que gusta ou \u00e9 seguidor de algo.\n\"Jaungoikoa Eta Lagizarrak\" \u00e9 o lema do PNV. A presenza de Deus no mesmo amosa a vocaci\u00f3n democristi\u00e1 deste grupo pol\u00edtico, que evolucionou dende o integrismo cristi\u00e1n do seu fundador, Sabino Arana, a finais do s\u00e9culo XIX a posici\u00f3ns pr\u00f3ximas \u00e1s da democracia cristi\u00e1 europea (foi membro fundador da Internacional Dem\u00f3crata cristi\u00e1). As Leis Vellas ref\u00edrense \u00f3s foros, sistema tradicional que rex\u00eda as relaci\u00f3ns entre os territorios forais vascos e a Coroa. Pero para o PNV, os foros foron as constituci\u00f3ns propias dos territorios vascos."}
{"id": "45937", "revid": "98629", "url": "https://gl.wikipedia.org/wiki?curid=45937", "title": "Masa cr\u00edtica (ciclismo)", "text": "A Masa Cr\u00edtica \u00e9 un evento ciclista tipicamente celebrado o derradeiro venres de cada mes en m\u00e1is de 300 cidades ao redor do mundo, baixo o lema \"Pedalea todos os d\u00edas, cel\u00e9brao unha vez ao mes\". Tr\u00e1tase dunha \"coincidencia organizada\" de usuarios de bicicleta que realizan un paseo colectivo pola cidade, sendo un movemento descentralizado, actuando a proposta de calquera dos seus participantes.\nHistoria.\nComezou en San Francisco (Estados Unidos de Am\u00e9rica) no ano 1992 a partir dunha xuntanza da \"SF Bike Coalition\", Chris Carlsson propuxo que posto que hab\u00eda moita xente pedaleando polo centro e que as condici\u00f3ns para facelo eran malas deber\u00edan quedar unha vez ao mes para ir todos xuntos. A idea aceptouse rapidamente, na primeira \"quedada\" xunt\u00e1ronse 60 e logo dun ano eran m\u00e1is de 600 e o movemento foi estend\u00e9ndose en outras cidades.\nO nome de Masa Cr\u00edtica foi sacado do documental \"Return of the scorcher\" de Ted White, onde se describ\u00edan as normas de cruzamento nas intercesi\u00f3ns nas grandes cidades chinesas onde o tr\u00e1fico de coches era importante e non exist\u00edan sem\u00e1foros. Os ciclistas chegaban \u00e1 intersecci\u00f3n e non pod\u00edan cruzar debido o alto tr\u00e1fico, pausadamente, m\u00e1is e m\u00e1is ciclistas amonto\u00e1banse esperando para cruzar a r\u00faa e, cando existe un n\u00famero suficiente - unha masa cr\u00edtica - \u00e9ralles posible moverse todos xuntos para parar o tr\u00e1fico.\nNo mundo.\nA Masa Cr\u00edtica constit\u00fae un movemento a grande escala, descentralizado e popular, polo que \u00e9 diferente en cada cidade. Existe unha gran variedade de obxectivos, tama\u00f1o, interacci\u00f3n cos condutores de autom\u00f3biles e intervenci\u00f3n da polic\u00eda.\nEn Galiza.\nO movemento da Masa Cr\u00edtica en Galiza naceu en outubro de 2004 coa celebraci\u00f3n da primeira masa cr\u00edtica de Santiago de Compostela, un ano m\u00e1is tarde comezar\u00eda a celebrarse tam\u00e9n na Coru\u00f1a, Vigo e recentemente en Ourense e Ponteareas. A \u00faltima en aparecer foi a de Pontevedra e Lugo.\nEntre os obxectivos das masas cr\u00edticas galegas p\u00f3dese destacar:\nCel\u00e9brase unha Masa Cr\u00edtica Galega de car\u00e1cter anual que re\u00fane a todas as usuarias de bicicleta galegas, e que pon en contacto persoalmente aos membros das distintas masas cr\u00edticas galegas. Celebrouse por primeira vez en setembro do ano 2007, coincidindo coa Semana Europea da Mobilidade, logrando reunir a uns 200 participantes polas r\u00faas de Santiago de Compostela."}
{"id": "45938", "revid": "56817", "url": "https://gl.wikipedia.org/wiki?curid=45938", "title": "Masa cr\u00edtica (f\u00edsica)", "text": "Ch\u00e1maselle masa cr\u00edtica \u00e1 m\u00ednima cantidade de masa necesaria para crear un estado inestable de fisi\u00f3n nuclear.\nA masa cr\u00edtica dunha substancia fisible depende das s\u00faas propiedades f\u00edsicas (da densidade en concreto) e nucleares (o seu enriquecemento e secci\u00f3n eficaz de fisi\u00f3n), da s\u00faa xeometr\u00eda (a s\u00faa forma) e da s\u00faa pureza, ademais de se est\u00e1 rodeado ou non por un reflector de neutr\u00f3ns (onde resultar\u00eda menor a s\u00faa masa cr\u00edtica). No caso dunha esfera rodeada por un reflector de neutr\u00f3ns, a masa cr\u00edtica \u00e9 duns cincuenta e dous quilogramos para o uranio 235 e de dez quilogramos para o plutonio 239."}
{"id": "45940", "revid": "17467", "url": "https://gl.wikipedia.org/wiki?curid=45940", "title": "Ga\u00e9lico escoc\u00e9s", "text": ""}
{"id": "45943", "revid": "23204", "url": "https://gl.wikipedia.org/wiki?curid=45943", "title": "Lingua scots", "text": "A lingua scots (en scots: \"Scots leid\" ou \"Scots\") \u00e9 unha lingua xerm\u00e1nica historicamente falada nas Terras Baixas escocesas (\"Lowlands\") e en partes do Ulster. \u00c9 \u00e1s veces chamado \"lallans\" (termo procedente de \"Lowlands\") para diferencialo do ga\u00e9lico escoc\u00e9s, lingua de orixe c\u00e9ltica falada principalmente nas Terras Altas (\"Highlands\") occidentais e nas H\u00e9bridas.\nEsta lingua ten a s\u00faa orixe en dialectos do ingl\u00e9s medio de Northumbria. Pos\u00fae preto dun mill\u00f3n e medio de falantes, e \u00e9 unha lingua com\u00fan na r\u00faa, pero que carece de calquera apoio oficial: nin se aprende nas escolas nin aparece na rotulaci\u00f3n das cidades nin apenas en libros. O escritor m\u00e1is famoso en scots \u00e9 Robert Burns, que empregou esta lingua tanto coma o ingl\u00e9s nos seus poemas.\nNomenclatura.\nOs falantes nativos \u00e1s veces ref\u00edrense \u00e1 lingua como \"braid Scots\" ou usan o dos diferentes dialectos como \"Doric\", \"Teri\" ou o \"Buchan Claik\". O termo \"Lallans\", unha variante do scots moderno \"lawlands\", \u00e9 tam\u00e9n utilizado. O scots en Irlanda \u00e9 co\u00f1ecido en c\u00edrculos oficiais como \"scots do Ulster\" ou \"Ullans\", un recente neoloxismo que combina \"Ulster\" e \"Lallans\".\nEtimolox\u00eda.\nO nome vern\u00e1culo da lingua, \"Scots\", \u00e9 unha contracci\u00f3n de \"Scottis\", scots antigo, e da forma meridional do ingl\u00e9s antigo tard\u00edo \"Scottisc\" (en ingl\u00e9s moderno: \"Scottish\"), que substitu\u00edu \u00e1 temper\u00e1n forma i-mutada \"Scyttisc\". Antes do s\u00e9culo XV a fala inglesa en Escocia era co\u00f1ecida como \"English\" (escrita \"Ynglis\" ou \"Inglis\" daquelas), as\u00ed o termo \"Scottish\" (escrito \"Scottis\") refer\u00edase ao ga\u00e9lico.\nA comezos do s\u00e9culo XV, o ingl\u00e9s de Escocia converteuse nunha lingua sensiblemente distinta, a\u00ednda que carecendo dun nome que a distinguise claramente do ingl\u00e9s do sur da Breta\u00f1a. Dende o ano 1495 a verba \"Scottis\" foi ga\u00f1ando uso gradualmente para referirse \u00e1 lingua das Terras Baixas escocesas e \"Erse\", irland\u00e9s, para o ga\u00e9lico. Por exemplo, antes da fin do s\u00e9culo XV William Dunbar usaba \"Erse\" para referirse ao ga\u00e9lico e a comezos do s\u00e9culo XVI Gavin Douglas usou o nome \"Scottis\" como nome para a lingua xerm\u00e1nica. Hoxe a lingua celta de Escocia \u00e9 chamada habitualmente ga\u00e9lico escoc\u00e9s.\nDialectos.\nReco\u00f1\u00e9cese que o scots ten habitualmente cinco dialectos: "}
{"id": "45944", "revid": "624", "url": "https://gl.wikipedia.org/wiki?curid=45944", "title": "Linguas ga\u00e9licas", "text": ""}
{"id": "45945", "revid": "98629", "url": "https://gl.wikipedia.org/wiki?curid=45945", "title": "Linguas brit\u00f3nicas", "text": "As linguas brit\u00f3nicas son linguas indoeuropeas, do grupo das linguas c\u00e9lticas xunto coas linguas goid\u00e9licas.\nSubdivisi\u00f3ns.\nO grupo brit\u00f3nico ter\u00edase separado en dous dialectos:\nEntre as linguas mortas estar\u00edan o galo e o lep\u00f3ntico.\nDataci\u00f3n.\nA cuesti\u00f3n da data da separaci\u00f3n entre linguas ga\u00e9licas e brit\u00f3nicas non est\u00e1 resolta, pero \u00e9 seguro que estas d\u00faas ramas se diferenciaron antes da aparici\u00f3n dos primeiros textos cobre o ano 600. De resultas da afluencia de falantes de linguas xerm\u00e1nicas a Gran Breta\u00f1a durante o s\u00e9culo V, alg\u00fans falantes de linguas brit\u00f3nicas se instalaron masivamente en Arm\u00f3rica (a Breta\u00f1a actual), e, en cantidade menor, en Galiza, e no Leinster en Irlanda. Os falantes de linguas brit\u00f3nicas permaneceron tam\u00e9n presentes na Escocia meridional durante varios s\u00e9culos, no norte e o oeste de Inglaterra, e na Illa de Man. Pero o impulso progresivo dos ga\u00e9licos (celtas de proveniencia irlandesa) e dos anglosax\u00f3ns fixo que os falantes destas linguas se relegasen nos tras pa\u00edses que lles quedan hoxe: a Breta\u00f1a, Cornualla e o Pa\u00eds de Gales.\nUnha lingua ou dialectos brit\u00f3nicos falouse tam\u00e9n en Galicia durante a Idade Media no norte da actual provincia de Lugo (antiga provincia de Mondo\u00f1edo) e noutras zonas costeiras de Galicia por mor da importante colonia de bret\u00f3ns que chegaron no Medievo \u00f3 noroeste da Pen\u00ednsula Ib\u00e9rica fuxindo dende as Illas Brit\u00e1nicas da invasi\u00f3n anglosaxoa. Non se conservan textos escritos en galaico-bret\u00f3n.\nTrazos distintivos das linguas brit\u00f3nicas fronte \u00e1s linguas goid\u00e9licas.\nUn trazo ling\u00fc\u00edstico permite distinguir as linguas brit\u00f3nicas das linguas goid\u00e9licas: hai unha alternancia entre o fonema \u00abk\u00bb (celta Q) particular ao goid\u00e9lico e os fonemas \u00abp\u00bb ou \u00abb\u00bb que lles corresponden en brit\u00f3nico (celta P). N\u00f3tase ademais que, nas linguas it\u00e1licas, curm\u00e1s das linguas c\u00e9lticas, o lat\u00edn \u00e9 unha lingua con \u00abk\u00bb e o osco unha lingua con fonema \u00abp\u00bb (comparar \"quinque\" e \"Pompe\u00ef\")."}
{"id": "45946", "revid": "624", "url": "https://gl.wikipedia.org/wiki?curid=45946", "title": "C\u00f3rnico", "text": ""}
{"id": "45947", "revid": "624", "url": "https://gl.wikipedia.org/wiki?curid=45947", "title": "Brit\u00f3nico", "text": ""}
{"id": "45952", "revid": "89787", "url": "https://gl.wikipedia.org/wiki?curid=45952", "title": "Anzo\u00e1tegui", "text": "Anzo\u00e1tegui \u00e9 un dos 23 estados federais de Venezuela. A s\u00faa capital e cidade m\u00e1is poboada \u00e9 Barcelona. At\u00f3pase na rexi\u00f3n nororiental do pa\u00eds, limitando \u00f3 norte co mar Caribe (oc\u00e9ano Atl\u00e1ntico), \u00f3 nordeste con Sucre, \u00f3 leste con Monagas, \u00f3 sur co r\u00edo Orinoco que o separa de Bol\u00edvar, \u00f3 oeste con Gu\u00e1rico e \u00f3 noroeste con Miranda. Con 43\u00a0300km\u00b2 \u00e9 o sexto estado m\u00e1is extenso (por detr\u00e1s de Bol\u00edvar, Amazonas, Apure, Gu\u00e1rico e Zulia) e con 1\u00a0440\u00a0875 habitantes (segundo o INE de Venezuela) \u00e9 o s\u00e9timo m\u00e1is poboado, por detr\u00e1s de Zulia, Miranda, Carabobo, Distrito Capital, Lara e Aragua.\nPos\u00fae 21 concellos e 49 parroquias civ\u00eds. As s\u00faas principais cidades son: Barcelona, Puerto La Cruz, Puerto P\u00edritu, Pariagu\u00e1n, Lecher\u00eda, Guanta, El Tigre, Anaco e Cantaura.\nHistoria.\nLeva o nome do heroe da independencia venezolana, Jos\u00e9 Antonio Anzo\u00e1tegui (1789\u20131819). A cidade de Barcelona, que \u00e9 a capital do estado, foi fundada en 1677. O presente estado Anzo\u00e1tegui foi inclu\u00eddo dentro da provincia de Cuman\u00e1, que formaba \u00e1 s\u00faa vez parte da Capitan\u00eda Xeneral de Venezuela, xunto coas provincias de (G\u00fciana, Maracaibo, Caracas, Margarita e Trinidad). En 1810, separouse da provincia de Cuman\u00e1. Non foi at\u00e9 1909 que conseguiu a s\u00faa actual distribuci\u00f3n administrativa."}
{"id": "45955", "revid": "43327", "url": "https://gl.wikipedia.org/wiki?curid=45955", "title": "Estrato", "text": "Estrato pode referirse a varios conceptos:"}
{"id": "45956", "revid": "7596", "url": "https://gl.wikipedia.org/wiki?curid=45956", "title": "Jos\u00e9 S\u00e1nchez Guerra", "text": "Jos\u00e9 S\u00e1nchez Guerra Mart\u00ednez, nado en C\u00f3rdoba o 28 de xu\u00f1o de 1859 e finado en Madrid o 26 de xaneiro de 1935, foi un pol\u00edtico espa\u00f1ol. Varias veces ministro, chegar\u00eda a ser Presidente do Goberno do 8 de marzo at\u00e9 o 6 de decembro de 1922.\nTraxectoria.\nComezou a s\u00faa carreira pol\u00edtica en 1886 sa\u00edndo elixido deputado por Cabra (C\u00f3rdoba) polo Partido Liberal. Posteriormente, en 1902, abandonou o partido liderado por Sagasta, pas\u00e1ndose \u00f3 Partido Conservador de Antonio Maura, co que seguiu mantendo a acta de deputado pola circunscrici\u00f3n de C\u00f3rdoba en t\u00f3dalas elecci\u00f3ns celebradas at\u00e9 1918.\nTrala formaci\u00f3n do goberno de Francisco Silvela, en decembro de 1902, foi nomeado gobernador civil da provincia de Madrid. Dende o 5 de decembro de 1903 at\u00e9 o 15 de decembro de 1904 exerceu como Ministro da Gobernaci\u00f3n, dun goberno de Maura. En 1908, Maura preferiu a Juan de la Cierva para ese posto, polo que S\u00e1nchez Guerra pasou a ocupar a carteira de Fomento. Igualmente, durante ese per\u00edodo tempo, entre xullo e decembro de 1903 e entre xaneiro de 1907 e setembro de 1908, foi tam\u00e9n gobernador do\u00a0Banco de Espa\u00f1a.\u00a0\nDurante as diversas crises a que se viu sometido o Partido Conservador, S\u00e1nchez Guerra tentou manterse \u00e1 marxe. Volveu aceptar encargarse do Ministerio de Gobernaci\u00f3n (entre o 27 de xullo de 1913 at\u00e9 o 8 de decembro de 1915; e de novo entre o 11 de xu\u00f1o ao 31 de outubro de 1917) nos gobernos presididos por Eduardo Dato. Trala morte deste, suced\u00e9ronse varios gobernos conservadores; un deles presidiuno S\u00e1nchez Guerra (entre o 8 de marzo e o 6 de decembro de 1922). Nel agrup\u00e1ronse mauristas, conservadores e membros da Lliga Catalana. Tentou acabar co terrorismo patronal en Barcelona destitu\u00edndo o gobernador civil, Severiano Mart\u00ednez Anido, tolerante cos pistoleiros e duro represor dos grupos anarquistas barceloneses. O asasinato de Dato propiciara a permisividade de Mart\u00ednez Anido, que se convertera nun dos principais atrancos para a recuperaci\u00f3n da paz social. A discusi\u00f3n do expediente Picasso que informaba sobre o Desastre de Annual precipitou a s\u00faa ca\u00edda.\nDitadura de Primo de Rivera.\nCoa instauraci\u00f3n da ditadura de Primo de Rivera, S\u00e1nchez Guerra pasou \u00e1 oposici\u00f3n. Cr\u00edtico coa ditadura, ex\u00edliase a Francia en 1927 e, dende Par\u00eds, encabeza un plan para facer caer a Ditadura, polo que retorna a Espa\u00f1a para encabezar en Valencia unha conspiraci\u00f3n militar contra o ditador o 29 de xaneiro de 1929, no que o militar escollido para levalo a cabo foi o xeneral Alberto Castro Girona,\u200b Capit\u00e1n xeneral da III Rexi\u00f3n Militar. Mais como este negouse a recibilo, o plan resultou un rotundo fracaso, e S\u00e1nchez Guerra negouse a fuxir polo que foi detido e encarcerado nun barco-prisi\u00f3n en Valencia. De seguido, foi sometido a un consello de guerra pero resultou absolto en novembro, contribu\u00edndo as\u00ed \u00f3 desprestixio da ditadura e da monarqu\u00eda.\nA pesar da s\u00faa posici\u00f3n cr\u00edtica e hostil co rei Afonso XIII, despois da ca\u00edda do goberno de D\u00e1maso Berenguer, aceptou o encargo do rei de formar goberno. A s\u00faa tentativa de tender unha ponte entre mon\u00e1rquicos e republicanos, a trav\u00e9s dun pacto cos membros do Comit\u00e9 Republicano detidos a ra\u00edz dos sucesos de Jaca, acabou sen \u00e9xito. O 17 de febreiro renunciou a formar goberno e \u00f3 d\u00eda seguinte o almirante Aznar presidiu o novo goberno constitu\u00eddo unicamente por mon\u00e1rquicos. O 27 de febreiro de 1930 pronunciou un discurso no Teatro da Zarzuela de enorme repercusi\u00f3n p\u00fablica no que reco\u00f1eceu o dereito de Espa\u00f1a a ser Rep\u00fablica. A pesar de sa\u00edr elixido deputado por Madrid dentro do grupo conservador de \"Apoio \u00e1 Rep\u00fablica\" nas elecci\u00f3ns a Cortes Constitu\u00edntes o 28 de xu\u00f1o de 1931, viuse obrigado a abandonar a pol\u00edtica por raz\u00f3ns de sa\u00fade.\nFaleceu en Madrid en 1935.\nXornalista.\nAdemais de avogado, S\u00e1nchez Guerra exerceu a profesi\u00f3n de xornalista. Foi director de diferentes publicaci\u00f3ns peri\u00f3dicas, entre elas, \"La lberia\" (1885), a \"Revista de Espa\u00f1a\" (1888) e \"El Espa\u00f1ol\" (1898)."}
{"id": "45966", "revid": "12452", "url": "https://gl.wikipedia.org/wiki?curid=45966", "title": "Joan Corominas", "text": ""}
{"id": "45968", "revid": "12452", "url": "https://gl.wikipedia.org/wiki?curid=45968", "title": "Corominas", "text": ""}
{"id": "45969", "revid": "624", "url": "https://gl.wikipedia.org/wiki?curid=45969", "title": "Lingua amorrita", "text": ""}
{"id": "45970", "revid": "23204", "url": "https://gl.wikipedia.org/wiki?curid=45970", "title": "Manx", "text": "Manx pode referirse a:"}
{"id": "45973", "revid": "88215", "url": "https://gl.wikipedia.org/wiki?curid=45973", "title": "V\u00f5 Nguy\u00ean Gi\u00e1p", "text": "V\u00f5 Nguy\u00ean Gi\u00e1p, nado o 25 de agosto de 1911 en An Xa, provincia de Qu\u1ea3ng B\u00ecnh (Vietnam), e finado o 4 de outubro de 2013 en Hanoi, foi un militar vietnamita\nTraxectoria.\nEra fillo dun mandar\u00edn de segunda clase, e fixo estudos de Dereito e Historia en Hue. Foi militante comunista desde os anos 30 do s\u00e9culo XX. En setembro do 1939, logo da prohibici\u00f3n do Partido Comunista, Gi\u00e1p trasladouse \u00e1 China, onde co\u00f1eceu a H\u00f4 Chi Minh, con quen creou o Viet Minh na conferencia de Chingsi, en maio de 1941. A finais dese ano Gi\u00e1p marchou \u00e1s monta\u00f1as do Vietnam para formar os primeiros grupos guerrilleiros.\nDirixente militar do Vietminh, en decembro de 1944 capturou un punto militar franc\u00e9s, logo de ter formado os primeiros batall\u00f3ns das s\u00faas forzas armadas. Iniciada a Guerra de Indochina en decembro de 1946, logo do bombardeo de Haiphon por parte de Francia, retirouse cara \u00e1 China, ata que en outubro de 1950 ocupou a zona monta\u00f1osa fronteiriza. A partir de ent\u00f3n, a guerrilla dif\u00fandese por Vietnam e Laos. Mais Gi\u00e1p sempre considerou que s\u00f3 a formaci\u00f3n dun aut\u00e9ntico ex\u00e9rcito poder\u00eda derrotar os colonialistas.\nA fins de 1953 Gi\u00e1p aceptou o reto franc\u00e9s dunha batalla definitiva: a Dien Bien Phu, na que, despois de varias semanas de combate, as tropas vietnamitas sa\u00edron vencedoras o d\u00eda 7 de maio de 1954. O que se consideraba impos\u00edbel, a vitoria de colonizados sobre un ex\u00e9rcito occidental en campo aberto, fora logrado.\nLogo da conferencia de Xenebra, Su\u00edza, que reco\u00f1ec\u00eda a independencia das colonias francesas en Indochina, Gi\u00e1p pasou a ser ministro de defensa de Vietnam do Norte. Simultaneamente, dirixiu as operaci\u00f3ns no Sur contra o ex\u00e9rcito dos norteamericanos e os seus aliados. Logrou converter o fracaso da ofensiva de 1968 nun \u00e9xito pol\u00edtico, ao demostrar aos estadounidenses que enfrontaban unha guerra inacabable.\nDespois do fracaso da ofensiva da Pascua de 1972 foi cesado temporalmente do mando das operaci\u00f3ns, pero conservou a cadeira de ministro de defensa. Entre 1976 e 1991 ostentou o cargo de viceprimeiro ministro.\nReco\u00f1ecido como un dos maiores estrategos do s\u00e9culo XX, consideraba que a base do poder militar resid\u00eda no apoio dos campesi\u00f1os e a t\u00e1ctica da \"guerra prolongada\"."}
{"id": "45976", "revid": "5110", "url": "https://gl.wikipedia.org/wiki?curid=45976", "title": "Hub USB", "text": "Un Hub USB (tam\u00e9n chamado concentrador USB) \u00e9 un dispositivo que permite ter varios portos USB a partir dun s\u00f3. Poder\u00eda definirse como un distribuidor de portos USB. \u00c1s veces ve\u00f1en integrados no equipo inform\u00e1tico, normalmente no teclado ou (m\u00e1is raramente) no monitor. Existen hubs separados de moitas formas, alg\u00fans utilizando cables e outros conect\u00e1ndose directamente a un porto USB.\nTipos de Hubs USB.\nPola s\u00faa versi\u00f3n de USB.\nA versi\u00f3n USB dun hub condiciona o tipo de dispositivos que se poden conectar:\n(velocidade de ata 12 Mbit/s).\nPara poder usar dispositivos \"High Speed\", tanto o hub como o porto do ordenador ao que se conecta o hub deben ser USB 2.0.\nPolo n\u00famero de Portos.\nUn hub alimentado polo bus pode ter ata catro portos, mentres que un hub autoalimentado pode ter, teoricamente, ata 255 portos (por\u00e9n, o n\u00famero m\u00e1ximo de dispositivos conectables simultaneamente nun bus USB \u00e9 de 127). A maior\u00eda dos hubs te\u00f1en catro ou sete portos."}
{"id": "45986", "revid": "98629", "url": "https://gl.wikipedia.org/wiki?curid=45986", "title": "Nicolau Nasoni", "text": "Nicolau Nasoni, nado en San Giovanni Valdarno o 2 de xu\u00f1o de 1691 e finado en Porto o 30 de agosto de 1773, foi un arquitecto \u00edtalo-portugu\u00e9s que desenvolveu moito do seu traballo en Portugal, especialmente na cidade do Porto.\nTraxectoria.\nDebido ao traballo do seu av\u00f3, que era empregado na casa Davanzatb, talvez como administrador de bens, Nasoni certamente mantivo relaci\u00f3ns con fidalgos do Porto, varios dos cales eran padri\u00f1os dos seus numerosos irm\u00e1ns - era o m\u00e1is vello dun fato de nove.\nAntes de se mudar para a cidade do Porto, Nasoni viviu en Siena, Roma e, m\u00e1is tarde, en Malta, onde deu os primeiros pasos en arquitectura. Foi nesta illa onde asinou e pintou un teito no pazo da Valeta, en 1724, obra dirixida a frei D. Antonio Manuel de Villena, Gran Mestre da Orde de Malta.\nNon \u00e9 co\u00f1ecida de certo a data exacta na que este arquitecto chega \u00e1 cidade do Porto. S\u00e1bese apenas que en novembro de 1725 iniciou un traballo de pinturas na S\u00e9 do Porto.\nO 31 de xullo de 1729 casa nesta cidade cunha fidalga napolitana, D\u00aa. Isabel Castriotto Rixaral, que morrer\u00e1 un ano despois (1730), moi probabelmente debido a complicaci\u00f3ns no parto do seu \u00fanico fillo, de nome Xos\u00e9, nacido alg\u00fans d\u00edas antes, o 8 de xu\u00f1o. O padri\u00f1o de Xos\u00e9, un fidalgo portuense, empregou a Nasoni na obra da casa e xard\u00edn da Quinta da Prelada.\nPor influencia deste mesmo fidalgo, en 1731 \u00e9 solicitado para dese\u00f1ar a igrexa dos Cl\u00e9rigos, que lle deu traballo para m\u00e1is de 30 anos e o inmortalizou.\nA\u00ednda en 1731 Nasoni volta a casar, desta vez cunha portuguesa, Antonia Mascarenhas Malafaia, coa cal tivo 5 fillos.\nUn pouco no esp\u00edrito do Renacemento italiano, Nasoni dedicouse a traballos art\u00edsticos abondo, desde pintura a ourivar\u00eda, especialidade tradicional no Porto. Tornouse unha especie de Michelangelo para esta cidade, que en pouco tempo lle soubo reco\u00f1ecer o debido valor.\nA partir de a\u00ed, realizou inn\u00fameros traballos no Porto e Norte de Portugal, dos cales se destacan o pazo do Freixo (Porto), a igrexa do Bo Xes\u00fas (Matosi\u00f1os), o pazo de S. Xo\u00e1n Novo (Porto), o corpo central do pazo de Mateus (Vila Real) e, obviamente, a Torre dos Cl\u00e9rigos (Porto).\nA obra onde Nicolau Nasoni se evidencia m\u00e1is como escultor est\u00e1 na Quinta de S. Gens, na Se\u00f1ora da Hora (concello de Matosi\u00f1os). Entre 1725 e 1738, surde ent\u00f3n a casa se\u00f1orial, co seu corpo rectangular, un torre\u00f3n central recuado, grande patio fronteiro \u00e1 casa, escaliras exteriores, e pasaxe central sobre o patamal das escaleiras, polo que se accede \u00e1 planta baixa.\nVindo para a cidade como pintor, sobresair\u00e1 aqu\u00ed sobre todo como arquitecto, mais tam\u00e9n como dese\u00f1ador de esculturas, revelando un not\u00e1bel sentido de integraci\u00f3n paisax\u00edstica das obras arquitect\u00f3nicas.\nMorreu inexplicabelmente na pobreza a 30 de agosto de 1773. Foi sepultado precisamente na igrexa dos Cl\u00e9rigos, non se co\u00f1ecendo, por\u00e9n, o lugar exacto onde se encontra a s\u00faa sepultura.\nNon sobreviviu ning\u00fan retrato deste artista que tanto fixo polo Porto."}
{"id": "45988", "revid": "1987", "url": "https://gl.wikipedia.org/wiki?curid=45988", "title": "Marco Vitruvio", "text": "Marco Vitruvio (\"Marcus Vitruvius Pollio\") foi un arquitecto romano que viviu no s\u00e9culo I a.C. Non se co\u00f1ece con exactitude cando existiu, mais tense calculado o seu nacemento arredor do 90 a.C, e o pasamento sobre o ano 20 d.C.\nLogo de ter sido soldado na Galia, en Hispania e en Grecia , foi tam\u00e9n construtor de aparellos b\u00e9licos. F\u00edxose arquitecto en Roma. Conta de si mesmo que non \u00e9 alto e que lamenta os estragos da idade. A s\u00faa prosa, \u00e1 vez t\u00e9cnica e imaxinativa, implica esencialmente o uso de frases curtas, con vocabulario que semella ter sido o dos artes\u00e1ns.\nVitruvio foi a un tempo un vulgarizador e un compilador; t\u00e9nselle atribu\u00eddo a invenci\u00f3n do \"m\u00f3dulo quinario\" da construci\u00f3n de acuedutos; por\u00e9n non \u00e9 sen\u00f3n o depositario dunha tradici\u00f3n xa antiga.\n\"De Architectura\".\nFoi autor dun c\u00e9lebre tratado de arquitectura, \"De Architectura\" (\"Sobre a Arquitectura\", \u00e1s veces citado como \"Os dez libros da arquitectura\"), probablemente escrito na etapa final da s\u00faa vida, que dedica ao emperador Augusto. Este libro \u00e9 presentado como unha enciclopedia das t\u00e9cnicas da Antig\u00fcidade romana, no que fai a loa, para o seu egrexio destinatario, da funci\u00f3n de \"architectus\", intermediario entre o arquitecto grego e o enxe\u00f1eiro militar romano; louvanza moi necesaria, porque parece que en Roma, ese oficio non estaba m\u00e1is considerado que o dun simple artes\u00e1n. Ora ben, segundo Vitruvio, a arquitectura \u00e9 \"ciencia que se adquire pola pr\u00e1ctica e a teor\u00eda\". O Arquitecto debe posu\u00edr numerosos co\u00f1ecementos de xeometr\u00eda, dese\u00f1o, historia, matem\u00e1ticas e \u00f3ptica.\n\u00c9 o \u00fanico escrito de arquitectura que nos chegou da Antig\u00fcidade, e os arquitectos do Renacemento como os italianos Sebastiano Serlio e Andrea Palladio inspir\u00e1ranse nel dabondo; mesmo usouse ata nos per\u00edodos clasicistas e barroco, cando Claude Perrault (1613-1688) comeza a reducir o asunto \u00e1 interpretaci\u00f3n dos seus principios.\nA Idade Media desco\u00f1ece a Vitruvio a pesar da existencia de varios manuscritos da s\u00faa obra. D\u00e9bese ao erudito Leon Battista Alberti a recuperaci\u00f3n da importancia de \"De Architectura\", na d\u00e9cada de 1420. Para fixar o texto da primeira edici\u00f3n impresa (Roma, 1486, impr. G. Herolt, 2 volumes in-folio), Sulpizio da Veroli veuse obrigado a escolmar varios manuscritos xa que ning\u00fan conti\u00f1a o texto completo, a\u00ednda que manexou especialmente o manuscrito do Escorial (datado no s\u00e9culo XI). A primeira versi\u00f3n en castel\u00e1n realizouna Miguel de Urrea, aparecendo en Alcal\u00e1 de Henares en 1582."}
{"id": "45989", "revid": "23204", "url": "https://gl.wikipedia.org/wiki?curid=45989", "title": "Savoia-Marchetti S.M.79", "text": "O Savoia-Marchetti S.M.79 Spaviero (gabi\u00e1n) foi un bombardeiro medio italiano usado durante a Guerra Civil espa\u00f1ola e a segunda guerra mundial. Voou por primeira vez o 8 de outubro de 1934 como unha evoluci\u00f3n do transporte civil S.M.73. Constru\u00f3ronse en total 1.230 exemplares e tivo unha versi\u00f3n de transporte con capacidade para 10 pasaxeiros, denominada S.M.83. Foi o bombardeiro italiano m\u00e1is importante da segunda guerra mundial.\nDurante a Guerra Civil espa\u00f1ola foi usado como bombardeiro horizontal tanto polos nacionalistas como pola Aviaci\u00f3n Lexionaria italiana. Chegaron uns 135 S.M.79-I, e cando os italianos marcharon doaron 80 dos superviventes aos nacionalistas."}
{"id": "45991", "revid": "12452", "url": "https://gl.wikipedia.org/wiki?curid=45991", "title": "Vitr\u00favio", "text": ""}
{"id": "45992", "revid": "98629", "url": "https://gl.wikipedia.org/wiki?curid=45992", "title": "Republic P-47 Thunderbolt", "text": "O Republic P-47 Thunderbolt foi un caza estadounidense usado durante a segunda guerra mundial. Desenvolveuse a partir do P-43 e o seu prototipo voou por primeira vez o 6 de maio de 1941. Usouse fundamentalmente como caza, pero tam\u00e9n foi un bo avi\u00f3n de ataque \u00f3 chan empreg\u00e1ndose nestas tarefas especialmente tras o desembarco de Normand\u00eda. Ti\u00f1a oito metralladoras de 12,7\u00a0mm, catro en cadans\u00faa \u00e1, e completamente cargado pod\u00eda superar as 8 toneladas de peso. Constru\u00edronse 15 686 unidades entre todas as s\u00faas versi\u00f3ns.\nO Thunderbolt foi efectivo como caza de escolta de curto-medio alcance en combates a grande altitude, e como avi\u00f3n de ataque a terra tanto en Europa coma no Pac\u00edfico. O P-47 dese\u00f1ouse tomando como base o potente motor radial Pratt &amp; Whitney R-2800 Double Wasp de 18 cilindros que tam\u00e9n equipaba dous cazas da Armada/Marines, o Grumman F6F Hellcat e o Vought F4U Corsair. Un avanzado sistema turbocompresor aseguraba o seu dominio a grande altitude, \u00e1 vez que influ\u00edu no seu tama\u00f1o e no seu dese\u00f1o.\nO P-47 foi un dos principais cazas das Forzas A\u00e9reas do Ex\u00e9rcito dos Estados Unidos (USAAF) na segunda guerra mundial, e tam\u00e9n serviu noutras forzas a\u00e9reas aliadas, inclu\u00eddas as de Francia, o Reino Unido e mais a Uni\u00f3n Sovi\u00e9tica. Escuadr\u00f3ns de M\u00e9xico e o Brasil equipados co P-47 tam\u00e9n loitaron a car\u00f3n da USAAF.\nA carlinga blindada era relativamente espazosa e c\u00f3moda, e a c\u00fapula en forma de burbulla introducida no P-47D ofrec\u00eda unha boa visibilidade. Alcumado \"Jug\" (xerra), o P-47 destacou pola s\u00faa potencia de fogo, as\u00ed como pola s\u00faa habilidade para resistir danos e ficar en voo."}
{"id": "45994", "revid": "1000", "url": "https://gl.wikipedia.org/wiki?curid=45994", "title": "Albari\u00f1o (uva)", "text": ""}
{"id": "45996", "revid": "98629", "url": "https://gl.wikipedia.org/wiki?curid=45996", "title": "Alal\u00e1", "text": "O alal\u00e1 \u00e9 un canto individual, pausado e de car\u00e1cter melanc\u00f3lico, caracter\u00edstico da tradici\u00f3n popular galega.\nCaracter\u00edsticas.\nO alal\u00e1 est\u00e1 composto por coplas octosil\u00e1bicas dispostas en estrofas de tres ou catro versos que finalizan coa repetici\u00f3n cantada da s\u00edlaba \"la\": a\"ilal\u00e1\", \"ailal\u00e1\". Esta pensado para o canto en solitario, se ben en tempos recentes engad\u00edronselle frases instrumentais de gaita ou zanfona. As letras adoitan ser de tem\u00e1tica seria e a interpretaci\u00f3n \u00e9 un valor de suma importancia que, ao seren de ritmo libre, favorece a improvisaci\u00f3n e a presenza de melismas.\nO alal\u00e1 \u00e9 considerado pola maior\u00eda dos autores como a forma de m\u00fasica tradicional galega m\u00e1is antiga e caracter\u00edstica. A s\u00faa orixe non est\u00e1 totalmente clara, pero a teor\u00eda m\u00e1is aceptada \u00e9 que est\u00e1n relacionados co canto gregoriano. Os alal\u00e1s utiliz\u00e1banse para alixeirar as tarefas, para harmonizar o ritmo do traballo ou para anunciala presenza dos traballadores ambulantes, polo que est\u00e1n na orixe doutros x\u00e9neros como os cantos de arrieiro, cantos de oficios ou os cantos de andar o cami\u00f1o. Ao igual que no caso das regueifas, chegaron a celebrarse competici\u00f3ns de alal\u00e1s, o que da idea da s\u00faa importancia na cultura popular.\nPerfecto Feijoo (1858-1935), fundador do primeiro coro galego \"Aires da Terra\", foi un gran compilador e int\u00e9rprete de alal\u00e1s. Tam\u00e9n o zanfonista ourens\u00e1n Faustino Santalices recuperou, e gravou en disco, moitos cantos que poder\u00edan terse perdido."}
{"id": "45997", "revid": "98629", "url": "https://gl.wikipedia.org/wiki?curid=45997", "title": "Koldo Mitxelena", "text": "Luis Michelena Elissalt, m\u00e1is co\u00f1ecido como Koldo Mitxelena, nado en Errenteria o 20 de agosto de 1915 e finado en Donostia o 11 de outubro de 1987, foi un fil\u00f3logo vasco, unha das m\u00e1ximas autoridades en lingua \u00e9uscara e un dos art\u00edfices do \u00e9uscaro batua.\nEn 1959 doutorouse en Filosof\u00eda e Letras, disciplina na que se iniciara na cadea. En 1958 ocupou a c\u00e1tedra de Lingua e Literatura vascas na Universidade de Salamanca (a primeira c\u00e1tedra desta lingua nunha universidade espa\u00f1ola); en 1968 foi nomeado profesor de ling\u00fc\u00edstica indoeuropea.\nEn 1978 f\u00edxose cargo da Facultade de Filolox\u00eda da Universidade do Pa\u00eds Vasco. Membro da Academia da Lingua Vasca (Euskaltzaindia), t\u00e9nselle considerado como unha das m\u00e1ximas autoridades na lingua \u00e9uscara, sendo un dos art\u00edfices da unificaci\u00f3n deste idioma.\nTraxectoria.\nMichelena naceu no seo dunha familia fabril artes\u00e1. Unha doenza forzouno, cando neno, a gardar cama durante tempo abondo como permitirlle ler e familiarizarse co \u00e9uscaro culto despertando nel unha vocaci\u00f3n que lle \u00eda durar toda a vida.\nDe familia nacionalista, afiliouse a ELA e ao PNV, e bebe nas fontes do renacer literario de Euskaltzaleak, movemento da mocidade euskerista dirixido por Aitzol. A vida decote de Koldo Mitxelena abalou entre o traballo na f\u00e1brica, os estudos, a asistencia a mitins e o deporte. A sa\u00ednte xeraci\u00f3n literaria vasquista da preguerra interesouno extraordinariamente.\nGuerra, condena a morte e primeira estad\u00eda no c\u00e1rcere.\nCando estala o levantamento militar, Koldo Mitxelena se presenta voluntario nacionalista. Apresado en Santo\u00f1a, foi acusado de rebeli\u00f3n militar e condenado a morte o 7 de setembro de 1937. Por\u00e9n seralle conmutada a pena pola de 30 anos de reclusi\u00f3n maior. Co\u00f1ece as cadeas de El Dueso, Larr\u00ednaga e Burgos.\nNo c\u00e1rcere de Burgos, merc\u00e9 ao co\u00f1ecemento e amizade con intelectuais e universitarios espa\u00f1ois presos, Mitxelena foi convencido por Francisco Jord\u00e1, logo catedr\u00e1tico de Arqueolox\u00eda, para que comece estudos universitarios. Os intensos avatares da s\u00faa vida no llo permitir\u00e1n ata 1948...\nPosto en liberdade vixiada en 1943, a s\u00faa estad\u00eda na cadea sumara 5 anos, 4 meses e 5 d\u00edas.\nSegunda estad\u00eda na cadea.\nCon 27 anos e con precaria sa\u00fade volta Koldo Mitxelena a s\u00faa Errenteria natal. O empresario erenteriano Jos\u00e9 Uranga ofrecelle un posto de contable en Madrid. Al\u00ed simultaneou o traballo coa clandestinidade. Son momentos delicados nos que a oposici\u00f3n a Francisco Franco espera que o triunfo dos aliados na segunda guerra mundial arrastre a ca\u00edda do ditador.\nO 10 de abril de 1946 \u00e9 detido por actividades clandestinas da CNT e como dirixente do Partido Nacionalista Vasco. Xunto a el, caen tres importantes galeguistas, Ram\u00f3n Pi\u00f1eiro e os irm\u00e1ns Saco... Condenado a dous anos de prisi\u00f3n conced\u00e9uselle a liberdade en 1948 tras ter estado nos c\u00e1rceres de Alcal\u00e1, Oca\u00f1a, Yeser\u00edas e Talavera.\nPrecariedade e crecemento intelectual.\nEn 1948, de volta a Errenteria, matriculase por libre na facultade de Filosof\u00eda e Letras da Universidade de Madrid, animado polo seu compa\u00f1eiro de prisi\u00f3n Francisco Jord\u00e1. As d\u00faas d\u00e9cadas seguintes son para Mitxelena de enorme crecemento intelectual e de precariedade e pluriemprego. Cos seus antecedentes penais achar traballo est\u00e1bel \u00e9 imposible. Foi a hora dos amigos e de valentes admiradores do seu talento e esforzo que, antepondo a val\u00eda cient\u00edfica e humana do ling\u00fcista aos diversos credos pol\u00edticos, procuran axudalo (Arrue, Tovar, Amor\u00f3s, Agud, Vallejo etc.).\nEn 1949 casa con Matilde Mart\u00ednez de Ilarduya. Participa na folga do 51.\nEn 1954 \u00e9 nomeado director t\u00e9cnico do Seminario de Filolox\u00eda Vasca Julio de Urquijo e membro do consello da revista Egan.Inicia, as\u00ed mesmo, algunhas clases en Salamanca, chamado polo seu amigo e estudoso da lingua vasca, o reitor, Tovar, para a creaci\u00f3n dos primeiros estudos universitarios de vasco en Espa\u00f1a.\nA Universidade.\nO destino natural de Koldo Mitxelena \u00e9 a Universidade e a Comunidade Cient\u00edfica Internacional. Para iso debe obter a anulaci\u00f3n dos antecedentes penais que, como pedra ao pescozo, lle impiden o acceso a ambas. O proceso comeza en 1953 e alongase ata 1967, v\u00e9spera dos \u00faltimos tormentosos episodios da ditadura. A rede de amigos e cient\u00edficos admiradores de Mitxelena foi fundamental. A vida e docencia na Salamanca vai representar un per\u00edodo feliz para el e a s\u00faa familia.\nUnificaci\u00f3n da lingua \u00e9uscara.\nSimultaneamente ao seu paso definitivo a Salamanca, aEuskaltzaindia encom\u00e9ndalle a ardua tarefa de asentar os criterios de unificaci\u00f3n do \u00e9uscaro, empresa que acomete en medio de controversias e pol\u00e9micas. A s\u00faa postura vai ser a das raz\u00f3ns biol\u00f3xicas e socioling\u00fc\u00edsticas: o \u00e9uscaro batua, o vasco normalizado, edificarase sobre a base com\u00fan dos dialectos m\u00e1is utilizados.\nDocencia parisiense.\nUnha consecuencia do maio franc\u00e9s foi a descentralizaci\u00f3n e ampliaci\u00f3n universitarias de 1969. Durante 1969-1971 imparte docencia de ling\u00fc\u00edstica vasca comparada como \"professeur associ\u00e9\" na Universidade da Sorbona e como \"charg\u00e9 de cours\" na \"Ecole Practique des Hautes Etudes\". A amizade de Andr\u00e9 Martinet \u00e9 fundamental neste per\u00edodo. Mitxelena comeza a s\u00faa estancia en casa do ling\u00fcista, que o ha introducir ademais no seu c\u00edrculo de amizades e de cient\u00edficos (Jeanne Martinet, Giovana Madonia, Nicole Moutard etc) e na s\u00faa rede de publicaci\u00f3ns.\nRegreso ao Pa\u00eds Vasco, nacemento da UPV/EHU.\nA transici\u00f3n pol\u00edtica, as\u00ed como as primeiras elecci\u00f3ns, sorprenden a Mitxelena en Salamanca. Isto non obsta para que, desde a s\u00faa Errenteria natal, \u00e1 que regresa sempre que pode, tome apaixonada parte nos acontecementos: creaci\u00f3n da Universidade do Pa\u00eds Vasco (UPV/EHU), normalizaci\u00f3n pol\u00edtico-cultural do pa\u00eds, docencia na nova universidade..., mais sempre desde unha posici\u00f3n pol\u00edtica relevante."}
{"id": "46000", "revid": "23204", "url": "https://gl.wikipedia.org/wiki?curid=46000", "title": "Lavochkin La-5", "text": "O Lavochkin La-5 foi un caza sovi\u00e9tico da segunda guerra mundial. Trat\u00e1base dun LaGG-3 remotorizado cun motor radial. O seu prototipo voou por primeira vez en marzo de 1942 e resultou ser m\u00e1is r\u00e1pido que o Bf 109F a baixa cota. Ordenouse a s\u00faa produci\u00f3n coa denominaci\u00f3n La-5 e entrou en servizo no ver\u00e1n de 1942. Constru\u00edronse preto dos 10.000 exemplares."}
{"id": "46002", "revid": "865", "url": "https://gl.wikipedia.org/wiki?curid=46002", "title": "Lavochkin-Gorbunov-Goudkov LaGG-3", "text": "O Lavochkin-Gorbunov-Goudkov LaGG-3 (\u041b\u0430\u0432\u043e\u0447\u043a\u0438\u043d-\u0413\u043e\u0440\u0431\u0443\u043d\u043e\u0432-\u0413\u0443\u0434\u043a\u043e\u0432 \u041b\u0430\u0413\u0413-3) foi un caza sovi\u00e9tico da segunda guerra mundial. Dese\u00f1ouse debido a un requirimento de 1938 que ped\u00eda un novo caza, e o prototipo, denominado LaGG-1, voou en marzo de 1939. Era un dos cazas sovi\u00e9ticos m\u00e1is modernos durante a invasi\u00f3n alem\u00e1 en 1941.\nComparado cos seus opo\u00f1entes, o LaGG-3 carec\u00eda de potencia suficiente e, a pesar da s\u00faa construci\u00f3n de madeira, ti\u00f1a sobrepeso. Era pouco popular entre os pilotos sovi\u00e9ticos, a\u00ednda que chegaron a completarse 12 unidades diarias do modelo en certo momento, constru\u00edndose 6 527 exemplares cando a produci\u00f3n cambiou ao Yak-3 en 1944. O LaGG-3 foi mellorado constantemente, formando a base para os La-5 e La-7 m\u00e1is exitosos.\nDese\u00f1o.\nO prototipo do LaGG-3, I-301, foi dese\u00f1ado por Semyon A. Lavochkin, Vladimir P. Gorbunov e Mikhail I. Gudkov. Foi designado LaGG-3 na fase da produci\u00f3n en serie. A s\u00faa fuselaxe estaba case completamente feita en madeira, coas partes importantes tratadas con laca de baquelita. Este novo xeito de construci\u00f3n con madeira laminada era m\u00e1is duradeiro que a madeira normal, era incombustible, e non aprodrec\u00eda. Era, por\u00e9n, moito m\u00e1is pesada e os pilotos bromeaban co nome do avi\u00f3n, dic\u00edndo que en vez de ser un ac\u00f3nimo dos nomes dos dese\u00f1adores (Lavochkin, Gorbunov e Goudkov) \"LaGG\" representaba \"lakirovanny garantirovanny grob\" (ata\u00fade varnizado garantido - \u043b\u0430\u043a\u0438\u0440\u043e\u0432\u0430\u043d\u043d\u044b\u0439 \u0433\u0430\u0440\u0430\u043d\u0442\u0438\u0440\u043e\u0432\u0430\u043d\u043d\u044b\u0439 \u0433\u0440\u043e\u0431). A \u00e1 de madeira era igual que a do Yakovlev Yak-1. A \u00fanica diferenza era que as \u00e1s do LaGG estaban constru\u00eddas en d\u00faas secci\u00f3ns. A fuselaxe era como a do MiG-3, pero o seu armamento era mellor. Estaba equipado cunha metralladora BK de gran calibre, instalada entre o \"V\" dos cilindros do motor, ed\u00faas metralladores ShKAS sincronizadas. En consecuencia o seu peso de fogo era de 2.65\u00a0kg/s, facendo ao LaGG superior a todos os cazas sovi\u00e9ticos de serie, e superando tam\u00e9n ao Messerschmitt Bf 109 de 1941."}
{"id": "46006", "revid": "23204", "url": "https://gl.wikipedia.org/wiki?curid=46006", "title": "Gloster Gladiator", "text": "O Gloster Gladiator foi un caza biplano brit\u00e1nico usado durante a segunda guerra mundial. Foi o \u00faltimo caza biplano producido en Gran Breta\u00f1a e foi a espi\u00f1a dorsal do mando de caza brit\u00e1nico antes da guerra. Voou por primeira vez en 1934 como unha evoluci\u00f3n do Gloster Gaunlet cun motor m\u00e1is potente e a cabina pechada. Entrou en servizo en 1937 e fabric\u00e1ronse 768 exemplares ata a primavera de 1940. Serviu principalmente no Mediterr\u00e1neo, loitando contra os italianos, a\u00ednda que alg\u00fans deles operaron tam\u00e9n en Noruega e Gran Breta\u00f1a."}
{"id": "46010", "revid": "23204", "url": "https://gl.wikipedia.org/wiki?curid=46010", "title": "Ministerios de Espa\u00f1a", "text": "Un ministerio \u00e9 un departamento de xesti\u00f3n do goberno dun estado. Est\u00e1 a cargo dun \"ministro\" que se ocupa dun \u00e1mbito pol\u00edtico de actuaci\u00f3n baixo a coordinaci\u00f3n do presidente do goberno ou primeiro ministro. Nalg\u00fans pa\u00edses como os Estados Unidos de Am\u00e9rica ou M\u00e9xico, os ministros son co\u00f1ecidos como \"secretarios\" ou \"secretarios de Estado\".\nEn Espa\u00f1a, como noutros pa\u00edses, por cada nova lexislatura os ministerios adoitan cambiar de funci\u00f3ns e de nome. Estes cambios son m\u00e1is notables se se produce un cambio de partido pol\u00edtico, xa que hai ministerios que separan as s\u00faas funci\u00f3ns en dous ou m\u00e1is ministerios novos, e varios ministerios agr\u00fapanse nun s\u00f3.\nMinisterios actuais.\nO 20 de novembro de 2023, o presidente do goberno Pedro S\u00e1nchez anunciou os ministros que asumir\u00edan o cargo o d\u00eda seguinte para o goberno da XV Lexislatura."}
{"id": "46011", "revid": "56817", "url": "https://gl.wikipedia.org/wiki?curid=46011", "title": "Fume", "text": "O fume \u00e9 un tipo de meteoro consistente na suspensi\u00f3n no ar de pequenas part\u00edculas s\u00f3lidas que resultan da combusti\u00f3n incompleta dun combustible. \u00c9 un subproduto non desexado da combusti\u00f3n, producido en fogueiras, brasas, motores de gasolina e di\u00e9sel. Cando unha combusti\u00f3n \u00e9 correcta e completa os \u00fanicos subprodutos son auga, di\u00f3xido de carbono e compostos de diversos elementos.\nA inhalaci\u00f3n do fume \u00e9 a causa primaria de morte nas v\u00edtimas dos incendios. O fume mata por intoxicaci\u00f3n debido aos seus compo\u00f1entes t\u00f3xicos, como o mon\u00f3xido de carbono e as pequenas part\u00edculas s\u00f3lidas que atoan os alv\u00e9olos pulmonares e asfixian \u00e1 v\u00edtima.\nO fume \u00e9 tam\u00e9n un fen\u00f3meno meteorol\u00f3xico, cando se atopa en grandes cantidades nunha zona, modificando de xeito temporal a atmosfera."}
{"id": "46012", "revid": "23204", "url": "https://gl.wikipedia.org/wiki?curid=46012", "title": "Xogos Ol\u00edmpicos de 1988", "text": "Os Xogos Ol\u00edmpicos de 1988, oficialmente chamados \"Xogos da XXIV Olimp\u00edada\", foron realizados en Se\u00fal, capital da Corea do Sur, entre o 17 de setembro e o 2 de outubro de 1988, coa participaci\u00f3n r\u00e9cord de 159 pa\u00edses e 8.465 atletas, entre eles 2.194 mulleres.\nAp\u00f3s os boicots ocorridos nos xogos anteriores en Montreal, Moscova e Os \u00c1nxeles, estes Xogos tiveron a presenza de estados de todo o planeta, a excepci\u00f3n de Corea do Norte, a s\u00faa veci\u00f1a comunista, que non tivo atendido o seu pedido para unha co-participaci\u00f3n como sede ol\u00edmpica e de Cuba.\nPa\u00edses como Etiop\u00eda, Illas Seychelles e Nicaragua tampouco participaron debido a dificultades econ\u00f3micas para enviaren os seus equipos.\nOs Xogos de Se\u00fal l\u00e9mbranse polo seu suceso m\u00e1is escandaloso: o dopaxe do velocista canadense Ben Johnson, que conseguira unha medalla de ouro e unha marca mundial na proba dos 100 metros lisos."}
{"id": "46013", "revid": "54336", "url": "https://gl.wikipedia.org/wiki?curid=46013", "title": "Ministerio de Facenda e Funci\u00f3n P\u00fablica (Espa\u00f1a)", "text": "O Ministerio de Facenda e Funci\u00f3n P\u00fablica de Espa\u00f1a \u00e9 o \u00f3rgano de goberno da Administraci\u00f3n Xeral do Estado de Espa\u00f1a encargado da preparaci\u00f3n e execuci\u00f3n da pol\u00edtica do Goberno en materia de pol\u00edtica territorial e de relaci\u00f3ns e cooperaci\u00f3n coas Comunidades Aut\u00f3nomas e coas entidades que integran a Administraci\u00f3n Local, as\u00ed como da xesti\u00f3n dos pagamentos e das contas b\u00e1sicas do estado. \nCorresp\u00f3ndelle tam\u00e9n a este ministerio a promoci\u00f3n das relaci\u00f3ns institucionais da Administraci\u00f3n Perif\u00e9rica do Estado coas comunidades aut\u00f3nomas e cidades con Estatuto de Autonom\u00eda, as\u00ed como a preparaci\u00f3n e seguimento da Conferencia de Presidentes. Naceu como fusi\u00f3n dos departamentos de Pol\u00edtica Territorial e Administraci\u00f3ns P\u00fablicas, dunha banda, e de Facenda doutra, que anteriormente formara parte do ministerio de Econom\u00eda.\nA s\u00faa titular actual \u00e9 Mar\u00eda Jes\u00fas Montero.\nEstrutura org\u00e1nica (xaneiro de 2012).\n\u00d3rganos superiores.\nOs \u00f3rganos superiores e directivos dos que disp\u00f3n o Ministerio de Facenda e Administraci\u00f3ns P\u00fablicas de Espa\u00f1a, dependentes directamente do ministro son:\nEstrutura org\u00e1nica b\u00e1sica.\nA estrutura org\u00e1nica b\u00e1sica \u00e9:\nMinistro de Facenda e Administraci\u00f3ns P\u00fablicas de Espa\u00f1a: Crist\u00f3bal Montoro."}
{"id": "46015", "revid": "114", "url": "https://gl.wikipedia.org/wiki?curid=46015", "title": "Tel-Aviv", "text": ""}
{"id": "46018", "revid": "56817", "url": "https://gl.wikipedia.org/wiki?curid=46018", "title": "Ant\u00f3n Pati\u00f1o", "text": "Ant\u00f3n Pati\u00f1o pode referirse a:"}
{"id": "46019", "revid": "12452", "url": "https://gl.wikipedia.org/wiki?curid=46019", "title": "Dia da Libertade - Paises Baixos", "text": ""}
{"id": "46020", "revid": "1822", "url": "https://gl.wikipedia.org/wiki?curid=46020", "title": "Xes\u00fas Ferro", "text": "Xes\u00fas Ferro \u00e9 o nome de dous intelectuais galegos."}
{"id": "46021", "revid": "98629", "url": "https://gl.wikipedia.org/wiki?curid=46021", "title": "Isamu Noguchi", "text": "Isamu Noguchi, nado nos \u00c1nxeles (California) o 17 de novembro de 1904 e finado en Nova York o 30 de decembro de 1988, foi un artista estadounidense-xapon\u00e9s, creador de imaxes de duradeira elegancia en moi diversos medios. Co\u00f1ecido sobre todo como escultor e como arquitecto paisax\u00edstico, Noguchi foi ademais dese\u00f1ador de escenarios, l\u00e1mpadas e pezas de mobiliario de produci\u00f3n industrial, algunhas das cales son a\u00ednda hoxe manufacturadas e vendidas.\nTraxectoria.\nFillo da escritora estadounidense Leonie Gilmour e do poeta xapon\u00e9s Yone Noguchi, Isamu Noguchi. A\u00ednda que a parella nunca casou, Yone Noguchi invitou en 1906 a Leonie a Toquio para co\u00f1ecer o seu fillo e \u00f3 ano seguinte nai e fillo mudar\u00edanse ao Xap\u00f3n onde pasar\u00eda o resto da s\u00faa infancia, residindo en Chigasaki e Iocoama.\nEn 1918 foi enviado \u00f3s Estados Unidos a estudar, gradu\u00e1ndose en La Porte High School, Indiana en 1922. En 1924 Noguchi deixou a Universidade de Columbia, para perseguir a que ser\u00eda a s\u00faa gran paix\u00f3n para o resto da s\u00faa vida, a escultura.\nTras viaxar por Europa, India, China e varios outros pa\u00edse, comezar\u00e1 a ga\u00f1ar prominencia e \u00e9xito profesional como escultor e finalmente como dese\u00f1ador de obras a grande escal en moitas das maiores cidades do mundo.\nObras.\nEntre as s\u00faas obras m\u00e1is destacadas incl\u00faense as seguintes.\nA s\u00faa obra escult\u00f3rica enc\u00f3ntrase esparexida por todo o mundo e no Isamu Noguchi Garden Museum en Long Island, Nova York.\nO seu \u00faltimo proxecto foi o dese\u00f1o de dun parque de 1,6\u00a0km\u00b2 en Sapporo, Xap\u00f3n. Dese\u00f1ado en 1988, un pouco antes da s\u00faa morte, o parque Moerenuma foi rematado e aberto \u00f3 p\u00fablico no 2004."}
{"id": "46022", "revid": "3054", "url": "https://gl.wikipedia.org/wiki?curid=46022", "title": "Europa do leste", "text": ""}
{"id": "46023", "revid": "624", "url": "https://gl.wikipedia.org/wiki?curid=46023", "title": "Goid\u00e9lico", "text": ""}
{"id": "46024", "revid": "605", "url": "https://gl.wikipedia.org/wiki?curid=46024", "title": "Ga\u00e9lica", "text": ""}
{"id": "46031", "revid": "23204", "url": "https://gl.wikipedia.org/wiki?curid=46031", "title": "Mitsubishi G3M", "text": "O Mitsubishi G3M foi un bombardeiro xapon\u00e9s usado durante a segunda guerra mundial. Dese\u00f1ado como bombardeiro de apoio distante \u00e1 frota, voou por primeira vez en xullo de 1939. Este modelo foi o responsable dos afundimentos dos buques brit\u00e1nicos HMS \"Repulse\" e \"Prince of Wales\". Os aliados alcum\u00e1rono como \"Nell\"."}
{"id": "46032", "revid": "15490", "url": "https://gl.wikipedia.org/wiki?curid=46032", "title": "Policleto", "text": "Policleto de Argos, (en grego antigo \u03a0\u03bf\u03bb\u03cd\u03ba\u03bb\u03b5\u03b9\u03c4\u03bf\u03c2 / \"Pol\u00fdkleitos\"), tam\u00e9n chamado Policleto, o vello para diferencialo de Policleto, o novo, nado no s\u00e9culo V a.C. en Argos ou Sici\u00f3n, foi un dos m\u00e1ximos escultores gregos do per\u00edodo cl\u00e1sico, contempor\u00e1neo de Fidias e Mir\u00f3n, moi reco\u00f1ecido polos seus traballos en bronce. \nTraxectoria.\nFoi autor dun tratado, co\u00f1ecido como \"Canon\", no cal teorizou sobre as proporci\u00f3ns e as relaci\u00f3ns num\u00e9ricas ideais do corpo humano. O tratado perdeuse as\u00ed como as s\u00faas obras esculpidas, mais a s\u00faa teor\u00eda e as realizaci\u00f3ns art\u00edsticas sonnos co\u00f1ecidas a trav\u00e9s das copias romanas das s\u00faas estatuas, que testemu\u00f1an a\u00ednda a fama e a fortuna que tiveran entre os antigos.\nEntre as estatuas de bronce executadas por Policleto as m\u00e1is famosas son o Diadumeno (circa 430 a.C.), a \"Amazona ferida\" (circa 435 a.C.), a estatua crisoelefantina de Hera (circa 420 a.C.), e sobre todo o Dor\u00edforo (circa 450 a.C.). Nesta obra e claramente apreci\u00e1bel o canon que inventou, en canto a altura da cabeza do suxeito \u00e9 1/7 da altura total do corpo.\nO seu disc\u00edpulo m\u00e1is famoso foi Lisipo."}
{"id": "46033", "revid": "1822", "url": "https://gl.wikipedia.org/wiki?curid=46033", "title": "Sof\u00eda", "text": "Sof\u00eda pode referirse a:"}
{"id": "46034", "revid": "98629", "url": "https://gl.wikipedia.org/wiki?curid=46034", "title": "Pietro Mennea", "text": "Pietro Paolo Mennea, nado en Barletta (Bari) o 28 de xu\u00f1o de 1952 e finado o 21 de marzo de 2013, foi un velocista italiano, medalla ol\u00edmpica en 1980 e posuidor do r\u00e9cord do mundo dos 200 metros lisos desde 1979 a 1996 (cunha marca de 19\" 72).\nTraxectoria.\nMennea comezou a s\u00faa dilatada carreira atl\u00e9tica internacional no 1971, cando debuta nos Campionatos europeos cun terceiro posto nos relevos de 4x100 m. Fixo a s\u00faa estrea ol\u00edmpica en M\u00fanic, nos Xogos Ol\u00edmpicos de 1972, na que acadou a final dos 200 m, especialidade na cal era moi forte. Logrou o terceiro posto, detr\u00e1s do sovi\u00e9tico Valery Borzov e o norteamericano Larry Black. Logo conseguir\u00eda estar noutras tres finais ol\u00edmpicas na mesma especialidade.\nNos Campionatos europeos do 1974, Mennea obt\u00e9n o ouro nos 200 m. diante do p\u00fablico paisano de Roma, e colocase segundo nos 100 m. (detr\u00e1s de Borzov, un dos seus rivais hist\u00f3ricos) e nos relevos de velocidade. Despois dalgunhas exhibici\u00f3ns desilusionantes, no 1976 Mennea decide renunciar aos Xogos Ol\u00edmpicos, mais o p\u00fablico italiano protestou, e Mennea acudiu a Montreal. Foi quen de clasificarse para a final, por\u00e9n veu como o ouro acababa nas mans do xamaicano Don Quarrie, mentres el acabou obtendo un algo in\u00fatil cuarto posto. O mesmo resultado acada nos relevos de 4x100, fallando por pouco para o bronce. No 1978, en Praga, defende con \u00e9xito o seu t\u00edtulo europeo dos 200, pero mostrou os seus dotes para a distancia m\u00e1is curta, na que esta vez vence.\nNo ano 1979, Mennea, estudante de Ciencias Pol\u00edticas, participa nas competici\u00f3ns da Univers\u00edada, que se disputaban en M\u00e9xico, cidade sita a grande altura sobre o nivel do mar. O tempo con que vence nos 200 m., 19\"72, era o novo r\u00e9cord do mundo. A\u00ednda que este r\u00e9cord durou 17 anos, estivo un tanto devaliado polo feito de ser obtido en altura elevada (m\u00e1is debese notar que Mennea ostentou tam\u00e9n o r\u00e9cord mundial a nivel do mar entre 1980 e 1983 con 19\"96, tempo estabelecido na s\u00faa cidade natal, Barletta). O r\u00e9cord foi batido por Michael Johnson nos US Trials para os Xogos Ol\u00edmpicos de 1996.\nComo recorman mundial, Mennea era sen d\u00fabida un dos favoritos para o ouro ol\u00edmpico en Moscova, entre outras cousas polo boicot estadounidense aos Xogos Ol\u00edmpicos de 1980. Na final dos 200, Mennea enfrontouse ao campi\u00f3n sa\u00ednte Don Quarrie e m\u00e1is ao campi\u00f3n dos 100 Allan Wells. Wells parec\u00eda dirixirse cara a unha vitoria nidia mais Mennea acheg\u00f3uselle na recta e foi quen de sobrepasalo nos \u00faltimos metros, levando o ouro por 2 cent\u00e9simas de segundo.\nO 22 de marzo de 1983, na pista do Comunale de Cassino estabeleceu o r\u00e9cord mundial dos 150 metros lisos, con 14.8 segundos. Este r\u00e9cord, a\u00ednda con toma manual, contin\u00faa sen ser batido.\nMennea, alcumado a \"Frecha do Sur\", anunciou a s\u00faa retirada, para ter m\u00e1is tempo para estudar. Con todo tivo un trasacordo e obtivo a medalla de bronce nos 200 e m\u00e1is a de prata nos relevos 4X100 na primeira edici\u00f3n dos Campionatos do mundo de atletismo en Helsinqui 1983. Un ano despois, compet\u00eda na s\u00faa cuarta final ol\u00edmpica consecutiva dos 200 m., sendo o primeiro atleta no mundo que lograba tal faza\u00f1a. Nesta ocasi\u00f3n, a\u00ednda que era o campi\u00f3n sa\u00ednte, terminou no s\u00e9timo posto e, \u00e1 fin, retirouse das competici\u00f3ns por segunda vez. Por\u00e9n Mennea retornou e compareceu nos Xogos Ol\u00edmpicos de 1988, a s\u00faa quinta Olimp\u00edada, sempre nos 200 m.\nLogo de graduarse en Dereito, Ciencias Pol\u00edticas e Ciencias da Educaci\u00f3n, exerceu a profesi\u00f3n de avogado e m\u00e1is de profesor universitario de Dereito do Deporte. Foi elixido para o Parlamento Europeo en 1999.\nNo 2006 xunto a s\u00faa muller, Manuela Olivieri, creou a entidade Fondazione Pietro Mennea Onlus per la Ricerca e lo Sport, con obxectivos primeiramente de car\u00e1cter filantr\u00f3pico (doaz\u00f3ns de asistencia social e de investigaci\u00f3n m\u00e9dico-cient\u00edfica); como obxectivo secundario, de car\u00e1cter cultural, difundir o deporte e os seus valores.\nPietro Mennea \u00e9 citado na canci\u00f3n de Samuele Bersani \"Che vita\"."}
{"id": "46035", "revid": "98629", "url": "https://gl.wikipedia.org/wiki?curid=46035", "title": "Idade Escura", "text": "Denom\u00ednase Idade Escura (1100 a 750 a.C.) ao per\u00edodo da historia de Grecia desde o colapso da civilizaci\u00f3n mic\u00e9nica e a suposta invasi\u00f3n doria at\u00e9 o xurdimento das primeiras cidades-estado gregas no s\u00e9culo IX a.C. e dos primeiros textos en alfabeto grego no s\u00e9culo VIII a.C.. Tam\u00e9n se co\u00f1ece como Idade Hom\u00e9rica, evocando os grandes monumentos \u00e9picos ou Per\u00edodo Xeom\u00e9trico con criterios arqueol\u00f3xicos.\nPola s\u00faa denominaci\u00f3n d\u00e1 a entender que foi un per\u00edodo de regresi\u00f3n, pero en verdade que s\u00f3 nunha pequena parte, xa que nela se configuran os elementos esenciais e distintivos da civilizaci\u00f3n grega nos seguintes s\u00e9culos. Colonizaci\u00f3n, adopci\u00f3n do alfabeto, auxe das cidades (as futuras poleis ou polis) sistematizaci\u00f3n dos seus mitos e comezos da literatura e recuperaci\u00f3n do comercio interrexional, despois dos movementos dos pobos descritos antes.\nEstes intercambios foron particularmente frut\u00edferos e intensific\u00e1ronse no seguinte per\u00edodo, chamado Arcaico.\nEn conxunto p\u00f3dese afirmar que a Idade Escura \u00e9 unha etapa que non racha a continuidade mic\u00e9nica, sen\u00f3n que o \u00fanico que dela desaparece \u00e9 a superestrutura pol\u00edtica arredor dos pazos, \u00e9 o pazo mesmo, pero as estrutura b\u00e1sicas mant\u00e9\u00f1ense, seguido por un forte desenvolvemento comercial, a xeneralizaci\u00f3n da econom\u00eda monetaria que alumar\u00eda o nacemento dunha cultura plenamente grega. Os acontecementos m\u00e1is notables do per\u00edodo da Idade Escura incl\u00faen as primeiras Olimpiadas, no 776 a.C., e a composici\u00f3n das obras \u00e9picas Hom\u00e9ricas a \"Il\u00edada\" e a \"Odisea\".\nGuerra do Mediterr\u00e1neo e Pobos do Mar.\nPor esta \u00e9poca, produc\u00edronse revoltas a grande escala en varias partes do Mediterr\u00e1neo oriental. Os intentos de derrocar os reinos existentes fix\u00e9ronse como resultado da inestabilidade econ\u00f3mica e pol\u00edtica da xente da contorna, que xa estaba asolagada pola fame e as penurias. Parte do reino hitita foi invadido e conquistado polos chamados Pobos do Mar, cuxas orixes, quizais de diferentes partes da rexi\u00f3n mediterr\u00e1nea como o Mar Negro, o Exeo. e rexi\u00f3ns de Anatolia, permanecen escuras. As inscrici\u00f3ns e esculturas dos s\u00e9culos XIII e XII en Karnak e Luxor son as \u00fanicas fontes de \"Pobos do Mar\", un termo inventado polos exipcios e rexistrado en relatos fanfarronados dos \u00e9xitos militares exipcios. Hai poucas m\u00e1is probas destes chamados Pobos do Mar que estas inscrici\u00f3ns.\nUn conxunto semellante de pobos puido tentar invadir Exipto d\u00faas veces, unha durante o reinado de Merneptah, arredor de 1208 a.C., e outra vez durante o reinado de Rams\u00e9s III, arredor do 1178 a.C.\nSociedade.\nGrecia durante este per\u00edodo probablemente divid\u00edase en rexi\u00f3ns independentes organizadas por grupos de parentesco e os \"oikoi\" ou fogares, foron as orixes das posteriores \"poleis\". As escavaci\u00f3ns de comunidades da Idade Escura como Nichoria no Peloponeso mostraron como unha cidade da Idade de Bronce foi abandonada en 1150 a.C. Neste momento s\u00f3 hab\u00eda unhas corenta familias que viv\u00edan al\u00ed con boas terras de cultivo e pastoreo para o gando. Os restos dun edificio do s\u00e9culo X, inclu\u00eddo un megaron, na parte superior da loma, levaron a especular que esta era a casa do cacique. Esta era unha estrutura m\u00e1is grande que as que a rodeaban pero a\u00ednda estaba feita cos mesmos materiais (ladrillo de barro e tellado de palla). Quizais tam\u00e9n era un lugar de importancia relixiosa e de almacenamento comunitario de alimentos. De feito, exist\u00edan individuos de alto status na Idade Escura, pero o seu nivel de vida non era significativamente superior aos doutros habitantes da s\u00faa aldea. A maior\u00eda dos gregos non viv\u00eda en granxas illadas sen\u00f3n en pequenos asentamentos. \u00c9 probable que nos albores do per\u00edodo hist\u00f3rico dous ou trescentos anos despois, o principal recurso econ\u00f3mico de cada familia fose o terreo ancestral dos \"Oikos\", os \"kleros\" ou asignaci\u00f3n, sen isto, un home non poder\u00eda casar.\nTumba de Lefkandi.\nLefkandi na illa de Eubea foi un asentamento pr\u00f3spero na Idade do Bronce Final, posiblemente se identifiquen coa antiga Eretria. Recuperouse rapidamente do colapso da cultura mic\u00e9nica, e en 1981 os escavadores dun cemiterio atoparon o edificio do s\u00e9culo X a.C. m\u00e1is grande co\u00f1ecido ata agora en Grecia. \u00c1s veces chamado \"o \"heroon\"\", este edificio longo e estreito, de 50 metros por 10 metros, conti\u00f1a dous pozos funerarios. Nun estaban colocados catro cabalos e o outro conti\u00f1a un home incinerado enterrado coas s\u00faas armas de ferro e unha muller inhumada, moi adornada con xoias de ouro. Os \u00f3sos do home foron colocados nun frasco de bronce de Chipre, con escenas de caza no bordo fundido. A muller \u00eda vestida con bucles de ouro no cabelo, aneis, corazas de ouro, un colar de herdado (un elaborado colar chipriota ou de Oriente Pr\u00f3ximo feito entre 200 e 300 anos antes do seu enterro) e un pu\u00f1al de mango de marfil na cabeza. Os cabalos parec\u00edan estar sacrificados, alg\u00fans parec\u00edan ter anacos de ferro na boca. Non sobrevive ningunha evidencia que demostre se o edificio erix\u00eduse para albergar o enterro, ou se o \"heroe\" ou xefe local na tumba foi incinerado e despois enterrado na s\u00faa gran casa. O que sexa certo, a casa demoliuse axi\u00f1a e os restos utilizaronse para formar un mont\u00edculo aproximadamente circular sobre os tocos da parede.\nEntre este per\u00edodo e aproximadamente o 820 a.C., membros ricos da comunidade foron incinerados e enterrados preto do extremo leste do edificio, do mesmo xeito que os cristi\u00e1ns poder\u00edan buscar ser enterrados preto da tumba dun santo, a presenza de obxectos importados, notable en m\u00e1is de oitenta enterramentos, contrastan con outros cemiterios pr\u00f3ximos en Lefkandi e dan fe dunha tradici\u00f3n de elite duradeira.\nTese de continuidade.\nAlg\u00fans estudosos argumentan en contra do concepto dunha Idade Escura grega, argumentando que a falta de evidencias arqueol\u00f3xicas nun per\u00edodo mudo pola s\u00faa falta de inscrici\u00f3ns (polo tanto, \"escuro\") \u00e9 un accidente de descubrimento m\u00e1is que un feito hist\u00f3rico. Como dixo James Whitley, \"A Idade Escura de Grecia \u00e9 a nosa concepci\u00f3n. \u00c9 unha concepci\u00f3n fortemente coloreada. polo noso co\u00f1ecemento das d\u00faas civilizaci\u00f3ns alfabetizadas que a precederon e a sucederon: o mundo burocr\u00e1tico, centrado nos palacios da Grecia mic\u00e9nica e a ca\u00f3tica e creativa idade arcaica da civilizaci\u00f3n hel\u00e9nica.\""}
{"id": "46043", "revid": "85894", "url": "https://gl.wikipedia.org/wiki?curid=46043", "title": "Xeraci\u00f3n Doente", "text": "A Xeraci\u00f3n Doente ou Xeraci\u00f3n Dorida \u00e9 o nome co que se co\u00f1ece a un conxunto de pintores galegos, no auxe do realismo, mortos todos eles de tuberculose \u00f3 redor de 1900, cando rondaban os 30 anos e se atopaban no comezo da s\u00faa madurez art\u00edstica.\nO nome \"Xeraci\u00f3n Doente\" foi acu\u00f1ado por M. F. Barreiro e Bello Pi\u00f1eiro en \"Segundo Sal\u00f3n ferrolano de pintura gallega\" (\"El Correo Gallego\", 27 de agosto de 1922).\nAs obras.\nNos museos.\nO Museo de Belas Artes da Coru\u00f1a pos\u00fae pezas de Ovidio Murgu\u00eda, Joaqu\u00edn Vaamonde, Parada Justel e Jenaro Carrero na s\u00faa colecci\u00f3n permanente."}
{"id": "46044", "revid": "25871", "url": "https://gl.wikipedia.org/wiki?curid=46044", "title": "Ovidio Murgu\u00eda", "text": "Ovidio Mart\u00ednez de Castro, m\u00e1is co\u00f1ecido como Ovidio Murgu\u00eda, nado en Lestrobe (Dodro) o 2 de xullo de 1871 e finado na Coru\u00f1a o 1 de xaneiro de 1900, foi un pintor galego, membro da posteriormente denominada Xeraci\u00f3n Doente.\nTraxectoria.\nNaceu no pazo de Hermida, fillo dos escritores Manuel Mart\u00ednez Murgu\u00eda e Rosal\u00eda de Castro, de quen herdou o seu sentimento art\u00edstico. Quedou orfo de nai aos 14 anos. Comezou a pintar en Santiago de Compostela, na Real Sociedade Econ\u00f3mica de Amigos do Pa\u00eds de Santiago, da que era profesor o artista Jos\u00e9 Mar\u00eda Fenollera. En 1895 trasladouse a Madrid, pero non seguiu os cami\u00f1os habituais de ir \u00e1 Real Academia de Belas Artes de San Fernando nin as posibles pensi\u00f3ns para Roma, por aquel ent\u00f3n pouco menos que imprescindible para facer carreira oficial.\nO seu parentesco co novelista Alejandro P\u00e9rez Lug\u00edn, en cuxa casa resid\u00eda, permitiulle asistir a faladoiros literarios e relacionarse con artistas. Sa\u00eda ao campo, na zona do Guadarrama, a pintar paisaxes do natural, e acud\u00eda con frecuencia ao Museo do Prado, onde realizou copias dos grandes mestres, para exercitarse no oficio de pintor.\nO seu pai, home ambicioso, relacionouno con pol\u00edticos influentes da \u00e9poca, para os que realizou escenas de x\u00e9nero, moi en voga por ent\u00f3n, e decoraci\u00f3ns murais para os seus palacios. As\u00ed, en 1898 leva a cabo \u00e1 s\u00faa primeira encomenda importante, un conxunto de obras que o pol\u00edtico galego Montero R\u00edos lle encarga para ornar o pazo de Louriz\u00e1n. Ovidio cumpre estas encargas, a\u00ednda que non de moi boa gana, at\u00e9 que decide liberarse deles por completo e vivir sen traballar, unha vida que a s\u00faa precaria sa\u00fade non tolera.\nConcorreu a algunhas exposici\u00f3ns, pero a s\u00faa curta vida non lle permitiu callar a obra que, sen d\u00fabida, o seu temperamento estaba destinado. A pintura de Ovidio Murgu\u00eda figura nos museos de Galicia, especialmente no Museo Provincial de Pontevedra e no Museo de Belas Artes da Coru\u00f1a, onde est\u00e1 a m\u00e1is representativa.\nEn marzo de 2014 a Fundaci\u00f3n Rosal\u00eda de Castro presenta un cadro in\u00e9dito de Ovidio Murgu\u00eda que v\u00e9n de adquirir para os seus fondos. A obra non est\u00e1 catalogada ao non abandonar nunca a casa da familia Bustelo Calvo-Sotelo de Ribadeo; todo parece indicar que a peza \u00e9 unha encomenda. O cadro \"\u00c1rbore de monta\u00f1a\", \u00e9 quizais a obra de maior tama\u00f1o (190 x 130\u00a0cm) pintada por Ovidio Murgu\u00eda. A data 1899 figura xunto \u00e1 sinatura do pintor.\nOvidio Murgu\u00eda de Castro falece prematuramente de tuberculose no 1900 con 28 anos de idade, feito que m\u00e1is tarde far\u00eda que Barreiro e Bello Pi\u00f1eiro o encadrase dentro da Xeraci\u00f3n Doente."}
{"id": "46045", "revid": "1768", "url": "https://gl.wikipedia.org/wiki?curid=46045", "title": "Xeracion Doente", "text": ""}
{"id": "46048", "revid": "994", "url": "https://gl.wikipedia.org/wiki?curid=46048", "title": "Pergameo", "text": ""}
{"id": "46049", "revid": "5863", "url": "https://gl.wikipedia.org/wiki?curid=46049", "title": "Xenaro Carrero", "text": "Xenaro Carrero Fern\u00e1ndez, nado en Noia o 30 de marzo de 1874 e finado en Santiago de Compostela o 30 de xu\u00f1o de 1902, foi un pintor galego, pertencente \u00e1 chamada Xeraci\u00f3n Doente.\nTraxectoria.\nMoi novo trasladouse a Madrid, onde foi disc\u00edpulo de Joaqu\u00edn Sorolla. Retratista excelente, para el posaron Eugenio Montero R\u00edos ou Emilia Pardo Baz\u00e1n. Traballou de restaurador no Museo do Prado.\nFinou de tuberculose aos vinte e oito anos. \u00c9 comparado con Claude Monet e Camille Pissarro."}
{"id": "46050", "revid": "54336", "url": "https://gl.wikipedia.org/wiki?curid=46050", "title": "Ministerio de Agricultura, Pesca e Alimentaci\u00f3n (Espa\u00f1a)", "text": "O Ministerio de Agricultura, Pesca e Alimentaci\u00f3n \u00e9 o departamento ministerial do Goberno de Espa\u00f1a competente para a proposta e execuci\u00f3n da pol\u00edtica do Goberno en materia de recursos agr\u00edcolas, gandeiros e pesqueiros, de industria agroalimentaria, de desenvolvemento rural e de alimentaci\u00f3n. O seu actual titular \u00e9 Luis Planas.\nHistoria.\nEste ministerio creouse por primeira vez en 1981, con Calvo-Sotelo como Presidente, ao engadirse ao antigo Ministerio de Agricultura e Pesca (que apenas durou 7 meses) as competencias en alimentaci\u00f3n e mant\u00edvose intacto 27 anos, at\u00e9 o segundo mandato de Jos\u00e9 Lu\u00eds Rodr\u00edguez Zapatero, cando a reestruturaci\u00f3n dos departamentos ministeriais de abril de 2008, as competencias pasaron ao Ministerio de Medio Ambiente, e Medio Rural e Mari\u00f1o.\nO ministerio de agricultura recuperou a s\u00faa importancia cos gobernos de Mariano Rajoy, que creou o Ministerio de Agricultura, Alimentaci\u00f3n e Medio Ambiente entre 2011 e 2016 e o Ministerio de Agricultura e Pesca, Alimentaci\u00f3n e Medio Ambiente entre 2016 e 2018.\nEste ministerio foi reactivado polo Presidente S\u00e1nchez en 2018, perdendo as competencias no medio Ambiente a favor do novo Ministerio para a Transici\u00f3n Ecol\u00f3xica.\nCompetencias.\nCorresponde ao Ministerio de Agricultura, Pesca e Alimentaci\u00f3n, no \u00e1mbito das competencias do Estado, a elaboraci\u00f3n da lexislaci\u00f3n estatal nas materias agr\u00edcolas, pesqueiras e alimentarias; a proposta e execuci\u00f3n das directrices xerais do Goberno sobre a pol\u00edtica agraria, pesqueira e alimentaria; a representaci\u00f3n do Estado nos organismos internacionais correspondentes a estas materias, sen prexu\u00edzo das competencias do Ministerio de Asuntos Exteriores, Uni\u00f3n Europea e Cooperaci\u00f3n; as\u00ed como a coordinaci\u00f3n de actuaci\u00f3ns, a cooperaci\u00f3n e a concertaci\u00f3n no dese\u00f1o e aplicaci\u00f3n de todas as pol\u00edticas que afecten o \u00e1mbito de competencias das comunidades aut\u00f3nomas e das restantes Administraci\u00f3ns p\u00fablicas, propiciando a s\u00faa participaci\u00f3n a trav\u00e9s dos \u00f3rganos e instrumentos de cooperaci\u00f3n adecuados.\nEstrutura.\nDependen do Ministerio os seguintes \u00f3rganos:\nComo \u00f3rgano de apoio e asistencia inmediata, depende directamente do Ministro Agricultura, Pesca e Alimentaci\u00f3n un Gabinete.\nNotas.\nO contido deste artigo incorpora material publicado no Bolet\u00edn Oficial do Estado, que se atopa no dominio p\u00fablico de conformidade ao disposto no artigo 13 da Lei de Propiedade Intelectual espa\u00f1ola."}
{"id": "46052", "revid": "89787", "url": "https://gl.wikipedia.org/wiki?curid=46052", "title": "Ram\u00f3n Parada Justel", "text": "Ram\u00f3n Parada Justel, nado en Esgos o 11 de marzo de 1871 e finado en Ourense o 13 de maio de 1902, foi un pintor galego, pertencente \u00e1 chamada xeraci\u00f3n Doente.\nTraxectoria.\nEstudou o Bacharelato no Instituto da capital provincial entre 1883 e 1888, para ingresar a continuaci\u00f3n na Real Academia de San Fernando en Madrid, co n\u00famero un. O proveito nos estudos art\u00edsticos fixo que a Deputaci\u00f3n ourens\u00e1 o pensionase en Roma, cidade \u00e1 que chegou en 1894. Regresou a Ourense, con estancias en Esgos, dedic\u00e1ndose \u00e1 pintura paisax\u00edstica, vida campesi\u00f1a e costumes, ademais de pintura hist\u00f3rica e relixiosa dentro das correntes da \u00e9poca. Diversos organismos provinciais, como a Deputaci\u00f3n ou o Goberno Civil adquiren obras s\u00faas. Regresou a Madrid en 1897. A enfermidade comezouno a minar en 1901, falecendo ao ano seguinte. A s\u00faa irm\u00e1 doou algunhas das s\u00faas obras ao Museo Arqueol\u00f3xico Provincial de Ourense.\nEstilisticamente Parada Justel sit\u00faase no modernismo, a\u00ednda que nalgunhas obras paisax\u00edsticas acusa influencias do impresionismo. Foi disc\u00edpulo de Jos\u00e9 Garabal Louzao (en Galicia) e de Ferr\u00e1n (en Madrid).\nA s\u00faa morte de tuberculose no 1902 con tan s\u00f3 31 anos de idade, fixo que m\u00e1is tarde Barreiro e Felipe Bello Pi\u00f1eiro o encadrasen dentro da xeraci\u00f3n Doente."}
{"id": "46056", "revid": "1888", "url": "https://gl.wikipedia.org/wiki?curid=46056", "title": "Santiago \u00c1lvarez", "text": "Santiago \u00c1lvarez G\u00f3mez, nado en San Miguel do Outeiro (Vilamart\u00edn de Valdeorras), o 11 de febreiro de 1913 e finado en Madrid o 29 de abril de 2002, foi un pol\u00edtico comunista galego, fundador do Partido Comunista de Galicia.\nTraxectoria.\nDe familia labrega, \u00c1lvarez realizou apenas estudos primarios. Foi campesi\u00f1o e segador de mozo. Aos catorce anos tomou conciencia pol\u00edtica. Proclamada a Segunda Rep\u00fablica Espa\u00f1ola afiliouse ao Partido Comunista, organizando unha secci\u00f3n na comarca valdeorresas. Coa folga xeral revolucionaria de 1934 foi detido en outubro. Logo das elecci\u00f3ns de febreiro de 1936, ga\u00f1adas pola Fronte Popular, Santiago \u00c1lvarez entrou como concelleiro da corporaci\u00f3n de Vilamart\u00edn.\nO 18 de xullo de 1936 colleuno en Madrid, onde organizou xunto a Castelao as Milicias Populares Galegas, en boa parte integradas por segadores galegos esparramados polas Castelas, aos que convenceron ambos. Durante a Guerra Civil exerceu como Comisario pol\u00edtico, primeiro nas mesmas milicias por el cofundadas e logo na XI\u00aa Divisi\u00f3n so o mando do tam\u00e9n galego Enrique L\u00edster. Participou na defensa de Madrid e en varias batallas: Jarama, Guadalajara, Brunete, Sur do Texo, Garavitas... Foi director e redactor de \"El Miliciano Gallego\" e \"Acero\", revista do V Corpo do Ex\u00e9rcito Popular e colaborou en \"El Comisario\", \"La Voz del Combatiente\" e \"Ej\u00e9rcito\".\nPosguerra.\nExiliouse logo do fin da contenda, con estad\u00edas en diversos pa\u00edses, primeiro en Francia, para en outubro de 1939 sa\u00edr para a Rep\u00fablica Dominicana, e logo para Cuba, onde permaneceu at\u00e9 o 18 de xullo de 1944. Despois de pasar por varios pa\u00edses americanos, volveu a Espa\u00f1a en 1944 clandestinamente, mais foi detido a fins de agosto de 1945, sendo torturado na Direcci\u00f3n Xeral de Seguridade durante tres d\u00edas coas s\u00faas noites. Foi xulgado nun consello de guerra e condenado a 18 anos de cadea, e pasou por varias penitenciar\u00edas. Entre 1946 e 1951 estivo en situaci\u00f3n de illado na cadea de Logro\u00f1o, onde tentou completar a s\u00faa formaci\u00f3n con variadas lecturas. En 1954 foi indultado e levado directamente ao aeroporto, sa\u00edndo para Cuba. Aos poucos estaba en Francia, desde onde entrou a Espa\u00f1a e a Galiza varias veces.\nNo Comit\u00e9 Central. Fundaci\u00f3n do PCG.\nFormando xa parte do Comit\u00e9 Central do PCE formulou en 1965 a creaci\u00f3n do Partido Comunista de Galicia (PCG). Desde 1968, data da s\u00faa fundaci\u00f3n, ser\u00eda secretario xeral da nova formaci\u00f3n. Ao volver a Espa\u00f1a en 1976 pasou dous meses encarcerado en Carabanchel, e outra vez a fins de ano. Nas elecci\u00f3ns de 1977 encabezou a candidatura do PCE pola provincia de Pontevedra, pero non resultou elixido. Nos anos da transici\u00f3n Santiago \u00c1lvarez seguiu formando parte do Comit\u00e9 Central do PCE, mais abandonou en 1979 a Secretar\u00eda do PCG. Sen deixar a actividade pol\u00edtica dedicouse a escribir as s\u00faas memorias pol\u00edticas e outros libros de investigaci\u00f3n."}
{"id": "46058", "revid": "23204", "url": "https://gl.wikipedia.org/wiki?curid=46058", "title": "Hawker Typhoon", "text": "O Hawker Typhoon foi un cazabombardeiro brit\u00e1nico usado durante a segunda guerra mundial. Comezou a dese\u00f1arse en 1937 paralelamente co Hawker Tornado como substituto do Hurricane. O Tornado e o Typhoon ti\u00f1an a mesma c\u00e9lula, pero montaban distinto motor, e finalmente ao non ser satisfactorio o motor do Tornado cancelar\u00edase o seu proxecto. O prototipo do Thypoon voar\u00eda en febreiro de 1940 e ordenouse a s\u00faa produci\u00f3n. Foi un bo cazabombardeiro, espacializado sobre todo en misi\u00f3ns contracarro. Constru\u00edronse 3.270 exemplares.\nAlcumado como \"Tiffy\" na RAF, a s\u00faa intruci\u00f3n en servizo estivo chea de problemas, e durante varios meses o avi\u00f3n tivo un dubidoso futuro. En 1941 a \"Luftwaffe\" incorporou o Focke-Wulf Fw 190 e ao ser o \u00fanico caza da RAF capaz de interceptar ao Fw 190 a grande altitude, oe Typhoon adoptou o novo rol de interceptador a grandes alturas. Tam\u00e9n realizou labores de interceptador nocturno e de caza de longo alcance. Cara finais de 1942 foi equipado con bombas, e un ano despois con foguetes de ataque ao chan. Con estas armas o Typhoon converteuse nun dos melloras avi\u00f3ns de ataque a terra da segunda guerra mundial."}
{"id": "46059", "revid": "89787", "url": "https://gl.wikipedia.org/wiki?curid=46059", "title": "Ron Mueck", "text": "Ron Mueck, nado en Melbourne (en 1958, \u00e9 un escultor australiano famoso pola s\u00faa t\u00e9cnica hiperrealista que combina coa amplificaci\u00f3n ou diminuci\u00f3n das pezas respecto do modelo natural que representan. Dende 1983 vive en Londres, Inglaterra.\nTraxectoria.\nNaceu en Melbourne en 1958, fillo de fabricantes de xoguetes. Seu pai adic\u00e1base \u00e1 escultura en madeira mentres que s\u00faa nai creou unha empresa artesanal de fabricaci\u00f3n de bonecas.\nSendo a\u00ednda moi novo entrou no mundo do espect\u00e1culo e dos efectos teatrais antes de se incorporar en 1979 \u00e1 emisi\u00f3n infantil de Shirl's Neibourghood, programa no que traballou como marionetista durante case cinco anos.\nA carreira inicial de Mueck's como modelista e marionetista de programas de televisi\u00f3n ampliouse coa s\u00faa participaci\u00f3n en filmes coma \"Dentro do labirinto\" no que tam\u00e9n proporcionou a voz de Ludo.\nEn 1983 Mueck deixou Australia e instalouse en Londres, onde foi contratado como marionetista de \"Sesame Street\" e \"Muppet Show\". Con Jim Henson colaborou tam\u00e9n en d\u00faas longametraxes \"Dreamchild\" e \"Dentro do labirinto\", nas que Henson foi o realizador e o encargado dos efectos especiais. Tras establecer a s\u00faa propia compa\u00f1\u00eda en Londres realizando props foto-realistas e animatr\u00f3nica para a industria da publiciade, comezou a obsesionarse con producir esculturas cada vez m\u00e1is realistas e perfeccionadas e non unicamente monicreques dese\u00f1ados para ser fotografiados dende un s\u00f3 \u00e1ngulo e agochar a estrutura construtiva.\nEn 1996 Mueck comezou a s\u00faa transici\u00f3n cara \u00e1s artes \u00f3 colaborar coa pintora portuguesa Paula Rego, nai da s\u00faa muller, na produci\u00f3n de pequenas figuras, entre elas unha de Pinocchio para unha mostra que estaba a preparar na Hayward Gallery. Foi ela quen o presentou \u00f3 coleccionista Charles Saatchi, que se entusiasmou co Pinocchio e lle encargou varios traballos, d\u00e1ndoo a co\u00f1ecer internacionalmente.\nA peza que lle deu sona e reputaci\u00f3n art\u00edstica foi \"Dead Dad\" (\"Pap\u00e1 Finado\"), que Saatchi inclu\u00edu na escandalosa exposici\u00f3n de 1997 \"Sensation. Young British Artists from the Saatchi Collection\" da Royal Academy. \"Dead Dad\" consiste nunha escultura de silicona do corpo morto do pai de Mueck reducida a uns dous terzos do tama\u00f1o real. \u00c9 a \u00fanica obra na que Mueck se serviu do seu propio cabelo para conseguir o produto final.\nA partir de aqu\u00ed co\u00f1eceu un \u00e9xito crecente. Na Bienal de Venecia no 2001 presentou o seu \"Boy\" (\"Rapaz\") de cinco metros de alto realizado en 1999 e amosado anteriormente na Millennium Dome. Foi igualmente seleccionado para a exposici\u00f3n \"Melancol\u00eda\" do Gran Palacio en decembro do 2005.\nNo 2002, a s\u00faa escultura \"Pregnant Woman\" (\"Muller pre\u00f1ada\") foi mercada pola National Gallery de Australia por 800\u00a0000 d\u00f3lares australianos.\nEstilo.\nAs s\u00faas esculturas reproducen fielmente o corpo humano ata os m\u00e1is m\u00ednimos detalles anat\u00f3micos pero xoga coa escala producindo imaxes visuais chocantes. A perfecci\u00f3n formal hiperrealista cons\u00e9guea grazas \u00e1 unha depurada t\u00e9cnica na utilizaci\u00f3n de silicona, fibra de vidro, resinas e pinturas \u00f3 \u00f3leo. A s\u00faa precisi\u00f3n fision\u00f3mica transparenta un gusto case m\u00f3rbido a trav\u00e9s da decadencia de corpos obesos ou envellecidos acentuado polas dimensi\u00f3ns anormais das pezas.\nSon as pezas escult\u00f3ricas xigantes ou estra\u00f1amente diminutas de Mueck as que fixeron sacudir nos \u00faltimos tempos a escultura contempor\u00e1nea \u00f3 seren capaces de establecer tensi\u00f3n entre o mundo real e o simulacro constit\u00fa\u00eddo polo universo ficticio que tam\u00e9n forma parte del. Retomando as t\u00e9cnicas realistas do s\u00e9culo XIX recrea, coma aqueles, personaxes case vivos, pero sempre sorprend\u00e9ndoos no momento decisivo e ambiguo do cambio que parece estar a punto de operarse.\nSomerxidos en pensamentos indicibles, xeralmente tristes ou preocupados ou enlouquecidos, metidos nunha cotidianeidade da que s\u00f3 parece extraelos o seu corpo espido, os personaxes de Mueck parecen simplemente vivos ata no m\u00e1is pequeno detalle que se nos poida ocorrer. Non \u00e9 s\u00f3 a meticulosidade anat\u00f3mica a que nos fascina sen\u00f3n o sentimento que son capaces de transmitir. A cor da pel, as engurras do corpo, o pelo que medra neles, todo nos induce a enxergalos como seres vivos dispostos en calquera intre a dirixirnos a palabra se ousamos observalos demasiado na s\u00faa nuez, tan expresiva f\u00edsica como psicoloxicamente.\nS\u00e9ntese, en suma, que non se trata dunha simple vontade de realismo banal. Ademais da perfecci\u00f3n figurativa, froito do detallismo t\u00e9cnico do autor, pres\u00e9ntese en cada unha das personalidades complexas representadas a carga psicol\u00f3xica que arrastran consigo e que, intuitivamente, nos induce \u00f3s espectadores a completar por medio da nosa ficci\u00f3n persoal.\nO estilo mueckiano aprox\u00edmase o do artista Stanley Spencer dos anos trinta ou \u00f3 seu contempor\u00e1neo Jenny Saville.\nExposici\u00f3ns.\nDo 19 de novembro de 2005 \u00f3 19 de febreiro de 2006, a Fundaci\u00f3n Cartier Boulevard Raspail (Par\u00eds XIV) exp\u00f3n 5 obras encargadas especialmente pola fundaci\u00f3n con ocasi\u00f3n da primeira exposici\u00f3n en Francia do autor.\nUnha exposici\u00f3n importante da s\u00faa obra foi mostrada en Edimburgo, Escocia, como parte do Festival de Edimburgo no edificio da Royal Scottish Academy ata o 1 de outubro de 2006 .\nUnha exposici\u00f3n individual de nove obras est\u00e1 sendo presentada no Brooklyn Museum de Nova York dende o 3 de novembro do 2006 \u00f3 4 de febreiro do 2007 ."}
{"id": "46060", "revid": "23204", "url": "https://gl.wikipedia.org/wiki?curid=46060", "title": "Hawker Tempest", "text": "O Hawker Tempest foi un caza brit\u00e1nico usado a finais da segunda guerra mundial. Dese\u00f1ouse como un Typhoon mellorado, cunha \u00e1 m\u00e1is delgada, c\u00fapula de burbulla e un motor m\u00e1is potente. Encarg\u00e1ronse tres prototipos con motores Bristol Centaurus, Rolls-Royce Griffon e Napies Sabre (o primeiro radial e os outros lineais). O primeiro deles voou en setembro de 1942, e a primeira versi\u00f3n en entrar en servizo foi a F.MkV con motor Sabre en xaneiro de 1944, sendo a \u00fanica en operar durante a guerra."}
{"id": "46061", "revid": "5863", "url": "https://gl.wikipedia.org/wiki?curid=46061", "title": "Xo\u00e1n Antonio Garc\u00eda de Bouzas", "text": "Xo\u00e1n Antonio Garc\u00eda de Bouzas, nado antes de 1680 e finado o 23 de maio de 1755, foi un pintor do barroco galego.\nTraxectoria.\nO pintor Xo\u00e1n Antonio Garc\u00eda de Bouzas, denominado \u00e1s veces nos documentos \"Juan Antonio das Bou\u00e7as\", naceu probabelmente na cidade de Santiago de Compostela antes do 1680; faleceu na mesma cidade.\nMarchou novo a Madrid onde foi disc\u00edpulo de Lucas Jord\u00e1n. \u00c1 s\u00faa volta da capital, casou con Andrea de Castro Calo, da que tivo tres fillos, entre eles Miguel Antonio, que ser\u00eda tam\u00e9n pintor. Falecida a s\u00faa dona, volveu casar con Xoana Abad de Castro, tendo tres fillas m\u00e1is.\nA escasa demanda de obras pict\u00f3ricas fixo que Garc\u00eda de Bouzas se dedicase \u00e1 pintura lit\u00farxica, decorando e dourando retablos e imaxiner\u00eda, labor no que os pedidos eran abundantes.\nComo verdadeiro pintor Garc\u00eda de Bouzas tivo como comitentes \u00e1 Catedral de Santiago (que o nomea ministro de f\u00e1brica en 1711) e outras instituci\u00f3ns relixiosas, tanto compostel\u00e1s como de diversos lugares galegos."}
{"id": "46062", "revid": "114", "url": "https://gl.wikipedia.org/wiki?curid=46062", "title": "Nicol Abioseh", "text": ""}
{"id": "46064", "revid": "98629", "url": "https://gl.wikipedia.org/wiki?curid=46064", "title": "Fago", "text": "Fago \u00e9 un concello da provincia de Huesca, situado na parte m\u00e1is occidental da bisbarra da Xacetania. \u00c9 un dos concellos m\u00e1is pequenos de Arag\u00f3n, e segundo o padr\u00f3n de 2012 ti\u00f1a 29 habitantes, o que supuxo un aumento en relaci\u00f3n a 2010, cando contaba con 26 habitantes.\nXeograf\u00eda.\nSituado \u00e1 beira do r\u00edo Majones, pr\u00f3ximo ao lindeiro con Navarra e pr\u00f3ximo \u00e1 localidade de Ans\u00f3. Todo o seu casco urbano pode ser considerado conxunto art\u00edstico.\n\u00c9 unha poboaci\u00f3n caracter\u00edstica da monta\u00f1a pirenaica, con r\u00faas empedradas e afortunados exemplos de arquitectura civil: empinados tellados, chemineas troncoc\u00f3nicas e balconadas con arrequintadas varandas de madeira.\nDemograf\u00eda.\nEvoluci\u00f3n da poboaci\u00f3n de Fago:\nHistoria.\nA s\u00faa igrexa parroquial \u00e9 do s\u00e9culo XVI, malia a conservar detalles de \u00e9pocas anteriores, tales como o crism\u00f3n rom\u00e1nico que realza o adro e pos\u00fae unha boa colecci\u00f3n de retablos rom\u00e1nicos. \nPasou a ser co\u00f1ecida o 13 de xaneiro de 2007, cando apareceu morto o alcalde da localidade, Miguel Grima. Apareceu morto nun cavorco con impactos de arma de fogo. Foi detido o veci\u00f1o Santiago Mainar, rival pol\u00edtico e hostaleiro do finado que fixera p\u00fablicas en diferentes ocasi\u00f3ns as s\u00faas diferenzas. O 3 de febreiro decl\u00e1rase culp\u00e1bel. O caso foi levado \u00e1 ficci\u00f3n televisiva co t\u00edtulo de \"Fago\" (2008)."}
{"id": "46067", "revid": "1131", "url": "https://gl.wikipedia.org/wiki?curid=46067", "title": "Condado de Harju", "text": "Harju (en ) \u00e9 un dos 15 condados nos que se divide Estonia. A s\u00faa capital \u00e9 a cidade de Tal\u00edn.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos. Dende o ano 2005 o gobernador \u00e9 Jaan Mark.\nMunicipios.\nO condado subdiv\u00edse en 6 municipios urbanos (ou \"linnad\", \"cidades\") e 17 rurais (ou \"vallad\", \"lugares\").\nMunicipios urbanos:\nMunicipios rurais:"}
{"id": "46073", "revid": "98629", "url": "https://gl.wikipedia.org/wiki?curid=46073", "title": "Condado de Hiiu", "text": "O condado de Hiiu (en ) \u00e9 un condado de Estonia que ocupa a totalidade da illa de Hiiu as\u00ed como m\u00faltiples pequenas illas estonianas. A s\u00faa capital \u00e9 K\u00e4rdla. O condado de Hiiu limita ao leste co de L\u00e4\u00e4ne e ao sur co Saare. O 0,7% do total da poboaci\u00f3n de Estonia vive no condado de Hiiu.\nGoberno do condado.\nO goberno do condado (estoniano: \"Maakonnavalitsus\") \u00e9 dirixido por un gobernador (estoniano: \"maavanem\"), que \u00e9 nomeado polo goberno de Estonia por un per\u00edodo de cinco anos. Dende o 3 de marzo do 2004 o gobernador \u00e9 Hannes Maasel.\nMunicipios.\nO condado est\u00e1 subdividido nun municipio urbano (estoniano: \"linn\" - cidade) e 4 municipios rural (estoniano: \"vallad\" - lugar).\nMunicipios urbanos:\nMunicipios rurais:"}
{"id": "46074", "revid": "23204", "url": "https://gl.wikipedia.org/wiki?curid=46074", "title": "Ainur", "text": "No legendarium de J. R. R. Tolkien, os Ainur (\"Os Sagrados\" en quenya, singular: Ainu) son esp\u00edritos anxelicais, representantes directos do deus Eru Il\u00favatar. Foron a s\u00faa primeira creaci\u00f3n. A pesar de que a maior\u00eda deles moran con Il\u00favatar, alg\u00fans deles descenderon a E\u00e4 (os Valar e os Maiar) para rematar de formar o mundo durante a creaci\u00f3n de Arda.\nO m\u00e1is poderoso deles, Melkor, baixou a E\u00e4 querendo facerse coa Chama Imperecedoira e as\u00ed ser considerado Se\u00f1or e Creador. Corrompeu a outros Ainur para a s\u00faa causa (como Sauron ou os Balrogs). Por envexa \u00f3s outros Valar, que fac\u00edan todo para agradar a Eru, estragaban a obra dos seus semellantes. A\u00ednda que isto \u00faltimo poder\u00eda ser en realidade parte da propia canci\u00f3n ideada por Eru como el mesmo apunta n'O Silmarillion cando Melkor tenta esnaquizar A Canci\u00f3n coa s\u00faa discordancia:"}
{"id": "46075", "revid": "98629", "url": "https://gl.wikipedia.org/wiki?curid=46075", "title": "Condado de Ida-Viru", "text": "Ida-Virumaa (en estoniano maakond, \"Viru oriental\") \u00e9 un dos 15 condados da Estonia, situado na parte nororiental do pa\u00eds, na fronteira con Rusia e de cara ao Golfo de Finlandia. \nCon 175.406 habitantes (xaneiro de 2006) sobre o 13% do total do pa\u00eds, \u00e9 o segundo condado m\u00e1is poboado cunha superficie de 3.364\u00a0km\u00b2.\nEsta rexi\u00f3n \u00e9 de todo punto particular e radicalmente diferente do resto do pa\u00eds. Ela co\u00f1eceu, a partir da segunda guerra mundial, unha industrializaci\u00f3n baseada na explotaci\u00f3n dos xacementos de lousa bituminosa, que se acentuou a partir da ocupaci\u00f3n sovi\u00e9tica, facendo nacer cidades mineiras e marcando para sempre a paisaxe. As minas de uranio de Sillam\u00e4e conduciron os sovi\u00e9ticos a estableceren un dos principais centros de investigaci\u00f3n at\u00f3mica da URSS.\nA composici\u00f3n \u00e9tnica \u00e9 igualmente singular no contexto estoniano, froito da pol\u00edtica de desprazamentos de poboaci\u00f3n do per\u00edodo estalinista. A rexi\u00f3n conta actualmente cun 71% de rusos, 6% de habitantes doutras rep\u00fablicas ex-sovi\u00e9ticas e sobre un 20% de estonianos. Os rus\u00f3fonos non sempre pos\u00faen a nacionalidade estoniana, e a s\u00faa situaci\u00f3n \u00e9 un problema recorrente da pol\u00edtica interior do pa\u00eds, as\u00ed como das relaci\u00f3ns co seu veci\u00f1o oriental, Rusia.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos.\nSubdivisi\u00f3ns administrativas.\nO condado de Ida-Viru est\u00e1 dividido en 23 concellos: seis urbanos (en estoniano \"linn\", unha s\u00e9tima cidade, J\u00f5hvi, que \u00e9 a capital do condade forma parte dun concello rural) e dezaseis concellos rurais (en estoniano \"vald\")."}
{"id": "46077", "revid": "98629", "url": "https://gl.wikipedia.org/wiki?curid=46077", "title": "Condado de J\u00e4rva", "text": "J\u00e4rvamaa (en ) \u00e9 un dos 15 condados da Estonia. Est\u00e1 situado na parte central do pa\u00eds.\nLimita ao norte co condado de Harju, ao lesto co condado de L\u00e4\u00e4ne-Viru, ao sueste co condado de J\u00f5geva, ao sur con condado de Viljandi, ao suroeste con condado de P\u00e4rnu e ao oeste con condado de Rapla.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos.\nSubdivisi\u00f3ns administrativas.\nO condado de J\u00e4rva est\u00e1 dividido en doce concellos: un urbano (en estoniano \"linn\"; unha segunda cidade, T\u00fcri, \u00e9 parte dun concello rural) e once rurais (en estoniano \"vald\")."}
{"id": "46078", "revid": "23204", "url": "https://gl.wikipedia.org/wiki?curid=46078", "title": "Condado de J\u00f5geva", "text": "J\u00f5gevamaa (en ) \u00e9 un dos 15 condados de Estonia, situado na parte oriental do pa\u00eds.\nLimita ao nordeste co condado de Ida-Viru, ao leste co lago Peipus, ao sur co condado de Tartu, ao suroeste co de Viljandi, ao noroeste co de J\u00e4rva e ao norte co condado de L\u00e4\u00e4ne-Viru.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos. \nSubdivisi\u00f3n administrativa.\nO condado est\u00e1 dividido en 13 concellos: tres urbanos (en estoniano \"linn\") e 10 rurais (en estoniano \"vald\")."}
{"id": "46082", "revid": "23204", "url": "https://gl.wikipedia.org/wiki?curid=46082", "title": "Condado de L\u00e4\u00e4ne", "text": "O condado de L\u00e4\u00e4ne (en ), ou L\u00e4\u00e4nemaa, (lat\u00edn: \"Rotalia\") \u00e9 un dos 15 condados de Estonia. Est\u00e1 situado na Estonia occidental e limita co mar B\u00e1ltico ao norte, co condado de Harju ao nordeste, co condado de Rapla ao leste, co condado de P\u00e4rnu ao sur e as illas do condado de Saare e o condado de Hiiu ao oeste. O 2% do total da poboaci\u00f3n estoniana vive no condado de L\u00e4\u00e4ne.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos.\nSubdivisi\u00f3ns administrativas.\nO condado est\u00e1 subdividido en concellos. Hai dous concellos urbanos, Haapsalu e Lihula (en estoniano \"linn\"-cidade) e 11 rurais (en estoniano \"vallad\"- vilas).\nConcellos urbanos:\nConcellos rurais:"}
{"id": "46083", "revid": "1131", "url": "https://gl.wikipedia.org/wiki?curid=46083", "title": "Condado de L\u00e4\u00e4ne-Viru", "text": "L\u00e4\u00e4ne-Virumaa (en , \"Viru occidental\") \u00e9 un dos 15 condados da Estonia, situao na parte setentrional do pa\u00eds \u00e1 beira do golfo de Finlandia.\nLimita ao leste co condado de Ida-Viru, ao sur co condado de J\u00f5geva e ao oeste cos condados de J\u00e4rva e Harju.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos.\nSubdivisi\u00f3n administrativa.\nO condado est\u00e1 dividido en 15 concellos: dous urbanos (outras d\u00faas cidades Tamsalu e Tapa, forman parte dun concello rural) e 13 rurais."}
{"id": "46084", "revid": "98629", "url": "https://gl.wikipedia.org/wiki?curid=46084", "title": "Condado de P\u00e4rnu", "text": "O condado de P\u00e4rnu ou P\u00e4rnumaa (en ou \"P\u00e4rnumaa\") \u00e9 un dos 15 condados ou \"maakond\" de Estonia. Est\u00e1 situado na parte suroccidental do pa\u00eds \u00e1 beira do golfo de Riga. Limita ao norte cos condados de L\u00e4\u00e4ne e Rapla, ao leste cos de J\u00e4rva e Viljandi e ao sur con Letonia.\nGoberno rexional.\nO goberno do condado (en estoniano \"Maakonnavalitsus\") est\u00e1 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos.\nMunicipios.\nO condado est\u00e1 subdividido en municipios: 2 municipios urbanos (estoniano \"linnad\" - cidades) e 19 municipios rurais (estoniano: \"vallad\" - comunas).\nMunicipios urbanos:\nMunicipios rurais:"}
{"id": "46085", "revid": "23204", "url": "https://gl.wikipedia.org/wiki?curid=46085", "title": "Condado de P\u00f5lva", "text": "O Condado de P\u00f5lva (en ou \"P\u00f5lvamaa\"), \u00e9 un dos quince condados (\"maakond\") da Estonia.\nEst\u00e1 situado no sueste da Estonia e limita cos condados de Tartu, Valga e V\u00f5ru. O condado tam\u00e9n \u00e9 parte da fronteira de Estonia con Rusia (Oblast de Pskov). Nesa rexi\u00f3n, a divisa territorial entre eses dous pa\u00edses a\u00ednda non est\u00e1 totalmente ratificada e algunhas vilas no condado de P\u00f5lva (por exemplo, Lutep\u00e4\u00e4 e Saatse) s\u00f3 poden ser alcanzadas por terra a trav\u00e9s do territorio controlado polos rusos. O 2,3% do total da poboaci\u00f3n de Estonia vive no condado de P\u00f5lva. A s\u00faa capital \u00e9 P\u00f5lva.\nExisten m\u00e1is de 130 lagos na \u00e1rea do condado, sendo o maior deles o lago Meelva.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos.\nSubdivisi\u00f3n administrativa.\nO condado est\u00e1 divido en 14 concellos: un urbano (cunha segunda cidade R\u00e4pina, facendo parte dun concello rural) e 13 concellos rurais."}
{"id": "46086", "revid": "98629", "url": "https://gl.wikipedia.org/wiki?curid=46086", "title": "Condado de Rapla", "text": "O Condado de Rapla (en ou \"Raplamaa\") \u00e9 un dos 15 condados ou \"maakond\" da Estonia.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos. Situado na parte occidental do pa\u00eds, limita ao leste co condado de J\u00e4rva, ao sur co condado de P\u00e4rnu, ao oeste co condado de L\u00e4\u00e4ne e ao norte co condado de Harju.\nMunicipios.\nO condado est\u00e1 subdividido en 10 municipios rurais (estoniano: \"vallad\"):"}
{"id": "46088", "revid": "23204", "url": "https://gl.wikipedia.org/wiki?curid=46088", "title": "Condado de Saare", "text": "O condado de Saare (en , ou Saaremaa, en lat\u00edn: \"Osilia\" ou \"Oesel\") \u00e9 un dos 15 condados de Estonia. Est\u00e1 composto por Saaremaa, a maior illa de Estonia, e moitas illas menores preto dela. O condado limita no leste co condado de L\u00e4\u00e4ne e co condado de Hiiu no norte. O 2,6% da poboaci\u00f3n estoniana vive no condado de Saare.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos.\nXeograf\u00eda.\nAs maiores illas do condado son Saaremaa, Muhu, Ruhnu, Abruka e Vilsandi. A temperatura media anual \u00e9 de 6.0\u00a0\u00b0C e a precipitaci\u00f3n media anual de 509\u00a0mm.\nSubdivisi\u00f3ns administrativas.\nO condado est\u00e1 dividido en 3 concellos rurais (en estoniano \"vald\"):"}
{"id": "46089", "revid": "98629", "url": "https://gl.wikipedia.org/wiki?curid=46089", "title": "Condado de Tartu", "text": "O Condado de Tartu (en estoniano \"Tartu maakond\") ou Tartumaa \u00e9 o nome dun dos quince condados nos que est\u00e1 dividida administrativamente Estonia. Local\u00edzase ao leste de Estonia, e limita co Condado de P\u00f5lva, o Condado de Valla, o Condado de Viljandi e o Condado de J\u00f5geva. \nA \u00e1rea de Condado de Tartu \u00e9 de 2.992,74 km\u00b2, ou sexa, o 6,9% do territorio de Estonia. A poboaci\u00f3n do condado \u00e9 de 148.992 habitantes, que corresponde ao 11,0% da poboaci\u00f3n de Estonia. A cidade de Tartu \u00e9 o centro administrativo do condado, localizada a 186 km de Tall\u00edn. \nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos. \nSubdivisi\u00f3n administrativa.\nO Condado de Tartu est\u00e1 dividido en 22 municipios: 3 urbanos e 19 rurais."}
{"id": "46090", "revid": "23204", "url": "https://gl.wikipedia.org/wiki?curid=46090", "title": "Condado de Valga", "text": "O Condado de Valga (en estoniano Valga maakond ou Valgamaa) \u00e9 o nome dun dos quince condados nos que est\u00e1 dividida administrativamente Estonia. Est\u00e1 situado na parte meridional do pa\u00eds e limita co Condado de P\u00f5lva e o Condado de V\u00f5ru ao leste, con Letonia ao sur e ao oeste, e co Condado de Viljandi e o Condado de Tartu ao norte. A s\u00faa capital \u00e9 Valga).\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos.\nSubdivisi\u00f3n administrativa.\nO condado est\u00e1 dividido en 13 concellos: dous urbanos (en estoniano \"linn\"; unha terceira cidade, Otep\u00e4\u00e4, \u00e9 parte dun concellos rural) e 11 concellos rurais (en estoniano \"vald\")."}
{"id": "46091", "revid": "98629", "url": "https://gl.wikipedia.org/wiki?curid=46091", "title": "Condado de Viljandi", "text": "O Condado de Viljandi ou Viljandimaa (estoniano \"Viljandi maakond\" ou \"Viljandimaa\"), \u00e9 un dos quince condados (\"maakond\") da Est\u00f3nia.\nXeograf\u00eda.\nEst\u00e1 localizado no centro-sur da Rep\u00fablica de Estonia e fai fronteira cos condados de P\u00e4rnu, J\u00e4rva, J\u00f5geva, Tartu e Valga, al\u00e9n de ser parte suroeste da fronteira internacional de Estonia coa Letonia. O 4,2% do total da poboaci\u00f3n de Estonia vive no condado de Viljandi.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos.\nSubdivisi\u00f3n administrativa.\nO condado subdiv\u00eddese en 15 municipios: 3 municipios urbanos (estoniano: \"linn\" - cidade) e 12 municipios rurais(estoniano: \"vallad\").\nMunicipios urbanos:\nMunicipios rurais:\nV\u00e9xase tam\u00e9n.\nLigaz\u00f3ns externas.\nWeb oficial do condado de Viljandi"}
{"id": "46092", "revid": "98629", "url": "https://gl.wikipedia.org/wiki?curid=46092", "title": "Condado de V\u00f5ru", "text": "O Condado de V\u00f5ru ou V\u00f5rumaa (estoniano \"V\u00f5ru maakond\" ou \"V\u00f5rumaa\"), \u00e9 un dos quince condados (\"maakond\") de Estonia.\nXeograf\u00eda.\nO condado de V\u00f5ru at\u00f3pase no sueste da rep\u00fablica de Estonia, fai fronteira cos condados de Valga e P\u00f5lva, al\u00e9n de ser parte sueste da fronteira internacional de Estonia con Letonia e Rusia. O 2,9% do total da poboaci\u00f3n de Estonia vive no condado de V\u00f5ru.\nDe t\u00f3dolos lagos rexistrados no pa\u00eds, 191 deles est\u00e1n localizados no condado (ese n\u00famero s\u00f3 \u00e9 superado polo veci\u00f1o condado de Valga). O lago R\u00f5uge Suurj\u00e4rv (o maior lago do municipio rural de R\u00f5uge) \u00e9 o lago m\u00e1is profundo de Estonia (38 metros). O condado de V\u00f5ru \u00e9 a fonte hidrogr\u00e1fica para os r\u00edos que seguen en direcci\u00f3n aos lagos Peipus e Pihkva, ao Golfo de Riga e ao lago V\u00f5rtsj\u00e4rv. Deses r\u00edos, o Piusa \u00e9 o que presenta a maior amplitude de Estonia (208 metros). O r\u00edo m\u00e1is longo de Estonia, o V\u00f5handu (162 km), tam\u00e9n pasa polo condado.\nO condado de V\u00f5ru est\u00e1 todo localizado no planalto de Haanja. Hai 19 monta\u00f1as con alturas por riba de 280 metros, inclu\u00edndo o punto m\u00e1is alto de Estonia e de toda a rexi\u00f3n B\u00e1ltica, o Suur Munam\u00e4gi, a pesar de ter s\u00f3 unha altura de 318 metros por riba do nivel medio do mar.\nGoberno rexional.\nO goberno do condado (en estoniano \"Maakonnavalitsus\") \u00e9 dirixido por un gobernador ou \"maavanem\", que \u00e9 nomeado polo goberno de Estonia por un per\u00edodo de cinco anos. \nSubdivisi\u00f3n administrativa.\nO condado div\u00eddese en 13 concellos: un urbano (en estoniano \"linn\"; outra cidade, Antsla, \u00e9 parte dun concello rural) e 12 municipios rurais (en estoniano \"vald\")."}
{"id": "46093", "revid": "1308", "url": "https://gl.wikipedia.org/wiki?curid=46093", "title": "Harjumaa", "text": ""}
{"id": "46094", "revid": "12452", "url": "https://gl.wikipedia.org/wiki?curid=46094", "title": "Xos\u00e9 Otero Abeledo &quot;Laxeiro&quot;", "text": ""}
{"id": "46095", "revid": "114", "url": "https://gl.wikipedia.org/wiki?curid=46095", "title": "Xos\u00e9 Mar\u00eda Pazos, Pulpis", "text": ""}
{"id": "46096", "revid": "114", "url": "https://gl.wikipedia.org/wiki?curid=46096", "title": "Pulpis", "text": ""}
{"id": "46098", "revid": "15490", "url": "https://gl.wikipedia.org/wiki?curid=46098", "title": "Llu\u00eds Companys", "text": "Llu\u00eds Companys i Jover, nado en El Tarr\u00f2s (Tornabous), o 21 de xu\u00f1o de 1882 e asasinado en Barcelona o 15 de outubro de 1940, foi un pol\u00edtico catal\u00e1n. Primeiro Presidente do Parlamento de Catalu\u00f1a (1932-1933), Ministro do Goberno Espa\u00f1ol (2\u00ba semestre de 1933) e Presidente da Generalitat de Catalu\u00f1a (1934-1940) durante a Segunda Rep\u00fablica Espa\u00f1ola.\nTraxectoria.\nFormaci\u00f3n e influencias.\nNado nunha familia campesi\u00f1a con ra\u00edces nobres, foi o segundo irm\u00e1n de oito. Despois de acabar o bacharelato, trasladouse a Barcelona, onde estudou Dereito. Atra\u00eddo xa pola pol\u00edtica, no ano 1900 fundou na Universidade a Asociaci\u00f3n Escolar Republicana e milita na Uni\u00f3n Republicana. Companys estivo influ\u00eddo polas ideas republicanas, catalanistas e sociais, no marco sociopol\u00edtico da crise da Restauraci\u00f3n borb\u00f3nica, optando pola participaci\u00f3n na vida pol\u00edtica do pa\u00eds. Logo dos Feitos do \u00a1Cu-Cut!, participou na creaci\u00f3n de Solidaritat Catalana e, cando esta se disgregou, Companys adheriuse \u00e1 Uni\u00f3n Federal Nacionalista Republicana, chegando a ser presidente da secci\u00f3n pol\u00edtica en 1910.\nParalelamente \u00e1 s\u00faa actividade profesional como avogado laboralista de sindicalistas, colaborou con xornais republicanos como \"La Aurora\" e anos m\u00e1is tarde en \"La Barricada\". Entra a formar parte do partido reformista de Melqu\u00edades \u00c1lvarez e escribe no \u00f3rgano do partido, \"La Publicidad\", con Josep Zulueta, Laure\u00e0 Mir\u00f3 i Trepat e Eusebi Corominas.\nPrimeiros cargos pol\u00edticos.\nAnte a perda das elecci\u00f3ns municipais do 1913, prod\u00facese a crise do reformismo e Companys deixa \"La Publicidad\". Despois dunha curta militancia no \"Bloc Republic\u00e0 Autonomista\", constit\u00fae xunto a Francesc Layret e Marcel\u00b7l\u00ed Domingo i Mestres o Partido Republicano Catal\u00e1n, con data de abril de 1917. Colaborou na publicaci\u00f3n \"La Lucha\", \u00f3rgano do novo partido, en representaci\u00f3n do cal foi elixido concelleiro do Concello de Barcelona.\nTraballou a prol dunha intervenci\u00f3n positiva do goberno nos conflitos de obreiros. Foi detido en novembro do 1920 xunto con outros sindicalistas como Salvador Segu\u00ed e Mart\u00ed Barrera, e deportado ao castelo da Mola (Ma\u00f3); daquela Francesc Layret foi asasinado, cando se preparaba a asumir a defensa como avogado. Companys foi posto en liberdade ao ser elixido deputado por Sabadell, en representaci\u00f3n do Partido Republicano Catal\u00e1n, ocupando o escano de Layret. Foi un dos fundadores da Uni\u00f3 de Rabassaires e o 15 de outubro de 1922 pasou a dirixir o semanario \"La Terra. Revista Popular Agr\u00e0ria\" que era o \u00f3rgano da Uni\u00f3n.\nDurante a ditadura de Primo de Rivera, concentrouse no labor de avogado asesor da Uni\u00f3n de Rabassaires, e, desde 1928, formou parte dos comit\u00e9s dos partidos catal\u00e1ns que dirix\u00edan a oposici\u00f3n pol\u00edtica. En outubro do 1930 foi de novo encarcerado. En marzo de 1931 participou na Conferencia de Esquerdas, a partir da cal se formou Esquerra Republicana de Catalunya.\nActividade durante a Rep\u00fablica.\nFoi elixido o 12 de abril de 1931 concelleiro de Barcelona por Esquerra Republicana de Catalunya. Entrou no Concello o 14 de abril acompa\u00f1ado de Amadeu Aragay i Davi, Joan Lluh\u00ed i Vallesc\u00e0 e outros, depuxo o alcalde accidental Antoni Mart\u00ednez Domingo, tomou posesi\u00f3n e desde o balc\u00f3n proclamou a II Rep\u00fablica espa\u00f1ola en Catalu\u00f1a e izou a bandeira tricolor. Ser\u00eda nomeado, provisionalmente, gobernador civil de Barcelona.\nEn xu\u00f1o de 1931 foi elixido deputado nas Cortes pola provincia de Barcelona. Interveu activamente nas discusi\u00f3ns, en setembro do 1931, do proxecto de constituci\u00f3n da II Rep\u00fablica Espa\u00f1ola e votou a favor do voto feminino en outubro do mesmo ano. Conv\u00e9rtese, en xaneiro de 1932, en vicepresidente da Asemblea da Generalitat e Presidente provisorio, en substituci\u00f3n de Jaume Carner. En novembro do 1932 foi elixido deputado do Parlamento de Catalu\u00f1a, e mais primeiro Presidente do Parlamento.\nUnha vez que dimitiu do cargo de Presidente do Parlamento de Catalu\u00f1a foi, desde xu\u00f1o a novembro de 1933, Ministro de Mari\u00f1a do goberno de Manuel Aza\u00f1a. Nas elecci\u00f3ns lexislativas do novembro de 1933 ser\u00e1 elixido deputado pola cidade de Barcelona.\nPerante a morte s\u00fabita de Francesc Maci\u00e0 i Lluss\u00e0, o 25 de decembro, tan s\u00f3 un mes despois, \u00e9 proposto para sucedelo como presidente da Generalitat de Catalu\u00f1a. En votaci\u00f3n extraordinaria do Parlamento, ser\u00e1 aceptado o 1 de xaneiro de 1934 por 56 votos a favor e 6 en branco, coa abstenci\u00f3n da Lliga Regionalista.\nOs sucesos de outubro de 1934.\nAo longo do ano 1934 impulsou a pol\u00e9mica Lei de contratos de cultivo, que o enfronta cos grandes propietarios e co Goberno espa\u00f1ol. O 6 de outubro de 1934 \u00e9 o protagonista nunha sublevaci\u00f3n contra a legalidade republicana a ra\u00edz da entrada no goberno da Rep\u00fablica da Confederaci\u00f3n Espa\u00f1ola de Derechas Aut\u00f3nomas (CEDA) e proclama o Estado Catal\u00e1n dentro da Rep\u00fablica Federal Espa\u00f1ola desde o balc\u00f3n do Pazo da Generalitat, feito polo cal ser\u00eda encarcerado con todo o seu goberno, mentres o Estatuto de Autonom\u00eda de Catalu\u00f1a de 1932 \u00e9 suspendido. O Goberno catal\u00e1n foi detido en pleno por tropas dirixidas polo comandante-xefe da cuarta divisi\u00f3n org\u00e1nica, o xeneral Batet. Companys foi encarcerado primeiro no buque \"Uruguay\", fondeado no porto de Barcelona, e m\u00e1is tarde trasladado a Madrid, onde foi xulgado e condenado, xunto con todo o Goberno catal\u00e1n, a trinta anos de reclusi\u00f3n maior. Posteriormente ser\u00eda trasladado ao penal de Puerto de Santa Mar\u00eda (C\u00e1diz). Estes feitos coincidiran coa folga xeral revolucionaria convocada en toda Espa\u00f1a e mais coa insurrecci\u00f3n asturiana propulsada pola UXT e a CNT en Asturias. Permaneceron detidos e en cadea ata a vitoria electoral da Fronte Popular nas elecci\u00f3ns de febreiro do 1936.\nGuerra civil.\nTi\u00f1a prevista e organizada a resistencia contra a sublevaci\u00f3n militar do 18 de xullo mediante medidas como o nomeamento do capit\u00e1n Frederic Escofet como Comisario Xeral de Orde P\u00fablica de Catalu\u00f1a. Durante toda a guerra encabezar\u00e1 o Goberno de Catalu\u00f1a tentando manter a unidade entre os partidos e sindicatos que o apoiaban. Por\u00e9n, isto vai ser moi dif\u00edcil polas tensi\u00f3ns entre comunistas e socialistas agrupados no Partido Socialista Unificado de Catalu\u00f1a (PSUC) e anarquistas da Confederaci\u00f3n Nacional do Traballo (CNT), apoiados estes \u00faltimos polos trotskistas do POUM.\nO lado humano de Llu\u00eds Companys queda patente polo feito de que, desbordado pola gran cantidade de asasinatos que se producir\u00e1n na retagarda nos d\u00edas posteriores ao errado golpe de estado, decidira deixar partir polo porto de Barcelona en barcos estranxeiros a unhas cinco mil persoas sospeitosas de pouca simpat\u00eda co r\u00e9xime republicano, cuxa seguranza non pod\u00eda garantir.\nA partir de outubro de 1937 acontecer\u00e1n os seus enfrontamentos co Goberno republicano do doutor Juan Negr\u00edn, instalado en Barcelona. En abril de 1938, logo da toma de Lleida, escribir\u00e1 unha amarga carta ao presidente do Goberno central, queix\u00e1ndose das arbitrariedades que estaba cometendo e da marxinaci\u00f3n que sufr\u00eda o Goberno catal\u00e1n.\nExilio e morte.\nO 23 de xaneiro do 1939, cando as forzas franquistas est\u00e1n a piques de entrar en Barcelona, atravesa a fronteira francesa xunto co lehendakari Jos\u00e9 Antonio Aguirre, exili\u00e1ndose en Perpi\u00f1\u00e1n (Francia) e traslad\u00e1ndose despois a Par\u00eds para traballar na representaci\u00f3n no exilio da Generalitat (Consell Nacional de Catalu\u00f1a). Vai acabar en Le Baule-les-Pins (Pireneos Atl\u00e1nticos), mant\u00e9ndose en Francia pese ao perigo que corr\u00eda, nun intento por non perder o contacto co seu fillo Llu\u00eds Companys i Mic\u00f3 (1911-1956), que sufr\u00eda unha grave doenza mental.\nO 13 de agosto de 1940 \u00e9 detido pola Gestapo por orde das autoridades espa\u00f1olas con colaboraci\u00f3n de membros da embaixada espa\u00f1ola en Francia. \u00c9 levado primeiro a Madrid, onde se lle abren dilixencias por \"ser o Presidente da Generalitat, Ministro da Rep\u00fablica e respons\u00e1bel dos feitos realizados en Catalu\u00f1a\". Despois de diversos interrogatorios, \u00e9 trasladado o 3 de outubro ao Castelo de Montju\u00efc en Barcelona para facerlle un consello de guerra sumar\u00edsimo sen garant\u00edas procesais e, como se demostrou posteriormente, de forma ilegal.\nO mesmo Ram\u00f3n Serrano Su\u00f1er reco\u00f1ec\u00edao anos despois ao afirmar que toda a base xur\u00eddica sobre os feitos da guerra civil se fundaban nunha \"\"xustiza \u00f3 rev\u00e9s\", e conclu\u00eda:\nFoi fusilado \u00e1s seis e media da madrugada do 15 de outubro de 1940, no foxo de Santa Eulalia do castelo de Montju\u00efc , con 58 anos. \u00c9 o \u00fanico Presidente dunha naci\u00f3n democr\u00e1tica asasinado polo fascismo, mesmo durante a segunda guerra mundial.\nAs s\u00faas derradeiras verbas foron: \"Per Catalu\u00f1a!!!\"."}
{"id": "46099", "revid": "54334", "url": "https://gl.wikipedia.org/wiki?curid=46099", "title": "Son de estrelas", "text": "Son de estrelas \u00e9 un programa concurso-reality musical, producido pola empresa Voz Audiovisual, e emitido pola Televisi\u00f3n de Galicia en 2007. Presentado por Tet\u00e9 Delgado, busca seleccionar un cantante de entre 54 participantes de todas as comarcas de Galiza e da emigraci\u00f3n.\nDescrici\u00f3n.\nO concurso ten como obxectivo elixir o mellor ou a mellor cantante de entre todos os que se presentaron a un proceso de selecci\u00f3n, e que act\u00faan como representantes das s\u00faas comarcas. A esa primeira selecci\u00f3n present\u00e1ronse 1.000 concursantes. Destes escoll\u00e9ronse 53, un de cada unha das comarcas de Galiza, e un m\u00e1is en representaci\u00f3n da Galiza da emigraci\u00f3n.\nO concurso non focaliza o aspecto de formaci\u00f3n e adestramento, sen\u00f3n o apoio dos veci\u00f1os e familiares, a trav\u00e9s de documentais emitidos no programa. Polo tanto, est\u00e1 a medio cami\u00f1o entre o docu-soap e o concurso-reality musical. Con todo, si que existe un asesoramento dos concursantes na preparaci\u00f3n das pezas, na coreograf\u00eda ou o vestiario.\nO xurado da primeira edici\u00f3n comp\u00fa\u00f1ano Nonito Pereira, Pili Pamp\u00edn, Anxos Ferrad\u00e1ns e Iria Pinheiro.\nO \"casting\" da 2\u00aa edici\u00f3n de Son de Estrelas comezou na comarca de Ver\u00edn o 3 de decembro de 2007. Houbo outros en Caldas de Reis o 26 de decembro de 2007 no hotel Sena, no Porri\u00f1o o 27 de decembro de 2007 no bar Liceum, e en Cangas o 28 de decembro de 2007 no hotel Jucamar.\nAudiencia.\nO programa tivo moito \u00e9xito. No mes de abril de 2007, por exemplo, acadou o 18,9% de cota de pantalla media.\nGa\u00f1adores.\nA ga\u00f1adora da primeira edici\u00f3n foi Bel\u00e9n Mon\u00eds, de Cualedro."}
{"id": "46101", "revid": "22570", "url": "https://gl.wikipedia.org/wiki?curid=46101", "title": "Concurso-reality musical", "text": "O concurso-reality musical \u00e9 un x\u00e9nero de programas de televisi\u00f3n que ten como finalidade seleccionar a un int\u00e9rprete musical (especialmente cantantes) a trav\u00e9s dunha longa serie de emisi\u00f3ns e que se centra ao mesmo tempo nos aspectos art\u00edsticos e persoais dos concursantes.\nBaixo este x\u00e9nero at\u00f3pase o formato de \"Star Academy\" e tam\u00e9n o de \"Son de estrelas\", por exemplo."}
{"id": "46104", "revid": "23204", "url": "https://gl.wikipedia.org/wiki?curid=46104", "title": "Tr\u00e9veris", "text": "Tr\u00e9veris (en alem\u00e1n, \"Trier\"), \u00e9 unha cidade de Renania-Palatinado, Alema\u00f1a, situada \u00e1s beiras do r\u00edo Mosela, a apenas 15\u00a0km da fronteira con Luxemburgo.\nCidade natal de Karl Marx (5 de maio de 1818), cuxa residencia familiar \u00e9 hoxe un museo, e Santo Ambrosio de Mil\u00e1n (340), Trier tam\u00e9n est\u00e1 orgullosa da s\u00faa rica herdanza arquitect\u00f3nica xa que \u00e9 considerada a cidade m\u00e1is antiga de Alema\u00f1a, e \u00e9 con certeza a sede episcopal m\u00e1is antiga de todo o territorio alem\u00e1n. En 1986 foi declarada cidade patrimonio da humanidade pola UNESCO. Est\u00e1 localizada no estado da Renania-Palatinado.\nEn Galiza \u00e9 co\u00f1ecida por ser a cidade onde foi executado Prisciliano e polo chamado \"Coloquio de Tr\u00e9veris\": \"Tradici\u00f3n, actualidade e futuro do galego\" que tivo lugar nesta cidade entre os d\u00edas 13 e 15 de novembro de 1980 en que o galego (como lingua independente do portugu\u00e9s) se deu a co\u00f1ecer na comunidade de ling\u00fcistas especializados en linguas romances. Este coloquio vai tendo novas edici\u00f3ns cada certo tempo entre a Universidade de Trier e a compostel\u00e1. Esta Universidade de Tr\u00e9veris, foi fundada no 1483, pechada no 1796 e aberta de novo en 1970.\nA cidade tam\u00e9n est\u00e1 irmandada co concello da Pobra de Trives.\nHistoria.\nSegundo unha lenda foi Trebata (ou Trebeta), fillo de Ninus, rei dos asirios o fundador da cidade preto de 1300 anos antes da fundaci\u00f3n de Roma pero segundo os datos m\u00e1is reco\u00f1ecidos desde o punto de vista historiogr\u00e1fico ser\u00eda fundada no ano 16 ane por Augusto co nome de \"Augusta Treverorum\".\nChegou a ser co\u00f1ecida como a segunda Roma debido \u00e1 s\u00faa importancia nas fins do Imperio Romano de Occidente. Proba disto \u00e9 que foi nomeada no 275 capital dos Alemanni e de 293 at\u00e9 395 residencia do emperador romano de occidente. Baixo o reino de Constantino I (306-324) a cidade foi ampliada e foron constru\u00eddas a bas\u00edlica de Constantino e as termas imperiais. \nA partir do 318 foi sede da Prefectura G\u00e1lica, un dos dous entes m\u00e1is importantes do Imperio Romano de Occidente.\nNo 407, como consecuencia das invasi\u00f3ns da Galia por parte dos Suevos, V\u00e1ndalos e Alanos a prefectura da Galia foi trasladada a Arles.\nNo ano 386 Prisciliano, o herexiarca galego, foi desterrado e xulgado en Tr\u00e9veris, e mediante decreto do emperador Magno Clemente M\u00e1ximo foi condenado a morte por bruxer\u00eda e herex\u00eda e decapitado e guindado da Porta Nigra (segundo conta a tradici\u00f3n), xunto con catro dos seus disc\u00edpulos. O primeiro axustizado por herex\u00eda do cristianismo.\nDesde os s\u00e9culos XII ou XIII at\u00e9 a Revoluci\u00f3n Francesa, o arcebispo de Tr\u00e9veris era un dos principais electores do Imperio Xerm\u00e1nico. Durante a Guerra dos Trinta Anos, Tr\u00e9veris foi conquistada en d\u00faas ocasi\u00f3ns, polos espa\u00f1ois no ano 1634 e polos franceses no ano 1645. Tropas francesas ocuparon a cidade tam\u00e9n en 1674, 1688 e, m\u00e1is prolongadamente, en 1794. No ano 1801 foi conquistada por Francia, convert\u00e9ndose en capital do departamento franc\u00e9s de \"Saarland\" . En 1814 foi apresada por Prusia.\nDemograf\u00eda.\nNo s\u00e9culo V ti\u00f1a 70.000 habitantes, a cidade foi destru\u00edda por tribos xerm\u00e1nicas. Trier nunca recuperou a antiga importancia: No s\u00e9culo XVII ti\u00f1a apenas 3.600 habitantes, e cen anos despois ti\u00f1a 4.000. Na actualidade ten 100.000 habitantes aproximadamente.\nCidade antiga de importantes monumentos romanos e medievais.\nPorta Nigra.\nO portal da cidade, bautizado por Porta Nigra na Idade Media por causa das pedras escurecidas co tempo, data do s\u00e9culo III e desde ela foi guindado o cad\u00e1ver de Prisciliano para f\u00f3ra da cidade. \u00c9 a estrutura de defensa m\u00e1is antiga de Alema\u00f1a e a\u00ednda impresiona polo seu tama\u00f1o. Dous corredores levan a un patio interno, con d\u00faas fileiras de galer\u00edas de defensa de grandes xanelas. Hai d\u00faas torres no lateral do port\u00f3n -unha de catro andares, a oeste, e outra sen terminar, con apenas tres andares, a leste. Toda a estrutura \u00e9 feita de grandes bloques de pedra, sen argamasa.\nNo s\u00e9culo XII, a construci\u00f3n foi transformada na Igrexa de San Sime\u00f3n (dous andares), funci\u00f3n que mantivo at\u00e9 o inicio do s\u00e9culo XIX.\nHauptmarkt.\nA praza do mercado de Trier, do s\u00e9culo X, \u00e9 sen d\u00fabida unha das m\u00e1is interesantes da Alema\u00f1a. A Marktkreuz (cruz do mercado), da mesma \u00e9poca simboliza o dereito de ser sede de feiras conquistado pola cidade. Hoxe xa \u00e9 unha copia do cruceiro orixinal asentado sobre unha columna romana de granito, con relevo de A\u00f1o de Deus. No sueste da praza fica a Petrusbrunnen (fonte de San Pedro), de 1595, con esculturas de San Pedro e das Catro Virtudes.\nNo suroeste fica a Steipe erguida no s\u00e9culo XV orixinalmente usada polos conselleiros da cidade como casa de h\u00f3spedes e sala de banquetes. Ao lado fica a Rotes Haus (casa vermella) en estilo barroco, feita en 1683. A L\u00f6wenapotheke, do s\u00e9culo XIII, situada nunha construci\u00f3n do s\u00e9culo XVII no sueste da praza, \u00e9 a farmacia m\u00e1is antiga da Alema\u00f1a.\nDom St. Peter.\nA actual catedral incorpora os restos dunha antiga igrexa do s\u00e9culo IV. Tr\u00e1tase da m\u00e1is antiga igrexa da Alema\u00f1a, erguida en diferentes etapas -no comezo do s\u00e9culo XI, final do s\u00e9culo XII, mediados do s\u00e9culo XIII e s\u00e9culo XIV. Ten a forma de bas\u00edlica con nave tripla, dous coros, transepto e seis torres. Na parte interna hai pezas magn\u00edficas, como o t\u00famulo do enviado papal Ivo (1144) e o altar da sepultura do arcebispo Richard von Greifenclau (1531)\nLiebfraukirche.\nContigua \u00e1 catedral fica a Liebfraukirche (Igrexa da Nosa Se\u00f1ora), constru\u00edda entre 1235 e 1260. Ao lado da Catedral de Magdeburg \u00e9 un dos primeiros exemplos da arquitectura g\u00f3tica alem\u00e1. A s\u00faa planta foi baseada na cruz grega, e a torre enriba da c\u00fapula acent\u00faa a intersecci\u00f3n das naves. O portal oeste \u00e9 ricamente decorado con ornamentos entallados e s\u00edmbolos iconogr\u00e1ficos. Na parte interna obs\u00e9rvanse reliquias como os frescos do s\u00e9culo XV pintados en doce columnas, que simbolizan os ap\u00f3stolos. O local tam\u00e9n abriga alg\u00fans t\u00famulos importantes, como o dun nobre local Karl von Metternich (1636), que se encontra na parte nordeste da capela.\nAula Palatina.\nA Aula Palatina de 310, \u00e9 unha construci\u00f3n de ladrillos con forma alongada e rectangular. Abrigaba o trono do emperador romano. Despois dos saqueos sufridos por tribos xerm\u00e1nicas, o edificio ficou case destru\u00eddo. No s\u00e9culo XII, a \u00e1bsida foi transformada en torre para acomodar o arcebispo. No s\u00e9culo XVII, a Aula Palatina pasou a ser parte do recentemente constru\u00eddo pazo e a parede leste foi parcialmente demolida. Nos per\u00edodos napole\u00f3nico e prusiano, o local serviu de aloxamento militar. O rei Frederico Guillerme IV de Prusia ordenou a reconstruci\u00f3n da Aula Palatina que desde 1856 abriga a igrexa protestante de San Salvador. Erguida de novo ap\u00f3s o bombardeo de 1944, o seu tama\u00f1o a\u00ednda parece extraordinario.\nKaiserthermen.\nPreto do Rheinisches Landes-Museum sit\u00faanse as ru\u00ednas das terma imperiais. Constru\u00eddas no inicio do s\u00e9culo IV, durante o reinado de Constantino, elas eran o terceiro maior complexo de termas do mundo romano. As ru\u00ednas das paredes e fundaci\u00f3ns a\u00ednda exhiben o dese\u00f1o orixinal. As paredes do \"Caldarium\" (a sala con piscina de auga quente) son as m\u00e1is preservadas. Despois v\u00e9n o \"tepidarium\", as termas mornas.\nO espazoso \"frigidarium\" era usado para os ba\u00f1os fr\u00edos e a \"palaestra\", unha \u00e1rea externa para os exercicios, tam\u00e9n era ampla. Outra parte remanescente \u00e9 o sistema de quecemento (hypocaustum), no cal o ar era aquecido por caldeiras e conducido por baixo do piso.\nAmphiteather.\nPreto das termas imperiais fican as ru\u00ednas do anfiteatro romano do s\u00e9culo I d.C., escenario de loitas de gladiadores e competici\u00f3ns de animais. Toda a estrutura, constitu\u00edda dunha \"arena\" el\u00edptica e unha arquibancada, era cercada por un c\u00f3maro alto, dividida en andares por arcadas. No s\u00e9culo V, os habitantes de Trier usaban o anfiteatro como refuxio durante os frecuentes ataques das tribos xerm\u00e1nicas."}
{"id": "46106", "revid": "75439", "url": "https://gl.wikipedia.org/wiki?curid=46106", "title": "Aichi B7A", "text": "O Aichi B7A Ryusei (estrela fugaz) foi un bombardeiro en picado e torpedeiro xapon\u00e9s usado durante a segunda guerra mundial. Foi dese\u00f1ado segundo un requirimento de 1941 para substitu\u00edr o torpedeiro B6N e o bombardeiro en picado D4Y. O seu prototipo voar\u00eda por primeira vez en maio de 1942. A s\u00faa produci\u00f3n rematou en maio de 1945 ao ser destru\u00edda a s\u00faa f\u00e1brica durante un terremoto."}
{"id": "46107", "revid": "23204", "url": "https://gl.wikipedia.org/wiki?curid=46107", "title": "Handley Page Hampden", "text": "O Handley Page Hampden foi un bombardeiro bimotor medio brit\u00e1nico da segunda guerra mundial. Orixinouse por un requirimento de 1932 e voou por primeira vez o 21 de xu\u00f1o de 1936. Entrou en servizo a finais de 1938 e operou de d\u00eda entre 1939 e 1940, formando o groso dos bombardeos diarios sobre Europa, xunto co Whitley e o Wellington, pero debido \u00e1 enorme cantidade de baixas quedar\u00eda relegado a misi\u00f3ns nocturnas a partir de ent\u00f3n. Ser\u00eda retirado do servizo no comando de bombardeiros a finais de 1942. Era co\u00f1ecido como a \"maleta voante\" debido ao estreito espazo para os seus tripulantes.\nDese\u00f1o e desonvelvemento.\nHandley Page dese\u00f1ou o Hampden coas mesmas especificaci\u00f3ns que o Vickers Wellington (Air Ministry Specification B.9/32) para un bombardeiro diario bimotor. Un prototipo do HP.52 foi pedido e realizou o seu voo de estrea o 21 de xu\u00f1o de 1936. O primeiro lote de produci\u00f3n de 180 Mk I Hampdens foi fabricado segundo a \"Specification 30/36\", voando o seu primeiro exemplar o 4 de maio de 1938.\nO Mk I ti\u00f1a unha tripulaci\u00f3n de catro persoas: piloto, navegante/bombardeiro, operador de radio e artilleiro traseiro. Concibido como un cazabombardeiro r\u00e1pido e manobrable, o Hampden ti\u00f1a unha metralladora fixa de 7.7\u00a0mm Vickers K na fuselaxe dianteira. Para evitar o peso de torretas, o Hampden ti\u00f1a un nariz curvado de plexigl\u00e1s cunha Vikers K manual, e outras sinxelsa na parte traseira superior do avi\u00f3n e na parte baixa da fuselaxe. A configuraci\u00f3n era semellante \u00e1 introducida nesa \u00e9poca nos bombardeiros medios da \"Luftwaffe\", entre os que destacaba o Dornier Do 17. As metralladoras demostraron ser inaxeitadas para a defensa, polo que en 1940 as armas sinxelas foron substitu\u00eddas por Vickers K dobres.\nO Hampden usaba un dese\u00f1o de pel tensada reforzada cunha mestura de secci\u00f3ns dobradas e extru\u00eddas coa \u00e1 tendo un \u00fanico longueiro. A construci\u00f3n realizouse con secci\u00f3ns prefabricadas que despois se un\u00edan. A fuselaxe estaba dividida en tres grandes secci\u00f3ns (frontal, central e traseira); a central e a traseira estaban as\u00ed mesmo divididas noutras d\u00faas. Con este sistema era m\u00e1is doado equipar as distintas partes por separado, mellor que facelo unha vez o avi\u00f3n estivese montado. De xeito semellante, a \u00e1 estaban compostas por tres grandes pezas.\nFabricar\u00edanse un total de 1.430 Hampdens: 500 por Handley Page, 770 por English Electric e, durante os ano 1940 e 1941, 160 no Canad\u00e1 polo consorcio Canadian Associated Aircraft (a\u00ednda que alg\u00fans foron retidos no Canad\u00e1, 84 foron enviados por mar ao Reino Unido)."}
{"id": "46108", "revid": "23204", "url": "https://gl.wikipedia.org/wiki?curid=46108", "title": "Lavochkin La-7", "text": "O Lavochkin La-7 foi un caza sovi\u00e9tico usado durante a segunda guerra mundial. Desenvolveuse a partir do La-5, pero dese\u00f1ado como interceptador puro en vez de como substituto deste. Era un avi\u00f3n m\u00e1is potente, cunha c\u00e9lula m\u00e1is limpa e con m\u00e1is capacidade de armamento. Voou por primeira vez en novembro de 1943 e entrou en servizo en 1944. Constru\u00edronse 5.753 unidades ata comezos de 1946."}
{"id": "46112", "revid": "109216", "url": "https://gl.wikipedia.org/wiki?curid=46112", "title": "Condado de Cork", "text": "O Condado de Cork (\"Contae Chorca\u00ed\" en ga\u00e9lico irland\u00e9s) \u00e9 o m\u00e1is grande dos condados modernos da Rep\u00fablica de Irlanda. A Cork co\u00f1\u00e9ceselle polo seu alcume de \"O condado Rebelde\", debido \u00f3 apoio que deu a xente do condado en 1491 a Perkin Warbeck, un pretendente \u00f3 trono de Inglaterra durante a Guerra das D\u00faas Rosas. Xa en tempos m\u00e1is modernos, o nome fai referencia o papel tan importante que Cork xogou na guerra de independencia de Irlanda (1919-1921) e \u00e1 s\u00faa posici\u00f3n en contra do trato durante a guerra civil (1922-1923). As atracci\u00f3ns incl\u00faen a Pedra de Blarney (no castelo de Blarney) e Cobh (chamada tam\u00e9n na \u00e9poca da invasi\u00f3n Queenstown) o porto do que sa\u00edan case t\u00f3dolos emigrantes irlandeses cami\u00f1o a Estados Unidos, Canad\u00e1, Nova Zelandia ou Australia, e tam\u00e9n por ser a derradeira parada en porto do Titanic. A cidade de Cork \u00e9 a segunda m\u00e1is grande da Rep\u00fablica de Irlanda e a capital da provincia de Munster.\nA zona m\u00e1is afastada e menos habitada \u00e9 a s\u00faa parte oeste (West Cork) e resulta ser un destino preferido polos turistas que gustan de gozar das pequenas vilas e illas como Sherkin Islands ou Sheep's Head, o c\u00edrculo megal\u00edtico de Drombeg, ou o punto m\u00e1is suroeste de Irlanda, Mizen Head.\nNos \u00faltimos anos o terreo da parte m\u00e1is oeste do condado est\u00e1 moi demandada internacionalmente, \u00e9 moitos cidad\u00e1ns da UE fixaron a s\u00faa residenca al\u00ed, inclu\u00edndo personaxes famosos como Jeremy Irons ou Neil Jordan. West Cork \u00e9 famosa pola s\u00faa natureza abrupta, belas praias e unha atmosfera social tan distinta que a fan a parte m\u00e1is relaxada do pa\u00eds. Tam\u00e9n \u00e9 famosa pola cantidade de artes\u00e1ns, m\u00fasicos, poetas e dramaturgos que al\u00ed residen."}
{"id": "46113", "revid": "23204", "url": "https://gl.wikipedia.org/wiki?curid=46113", "title": "Marcelino Sanz de Sautuola", "text": "Marcelino Sanz de Sautuola, nado en Santander en 1831 e finado o 2 de xu\u00f1o de 1888, foi un arque\u00f3logo espa\u00f1ol, descubridor das pinturas da cova de Altamira e un dos primeiros en practicar o estudo da Prehistoria en Espa\u00f1a.\nTraxectoria.\nSautuola chegou ao estudo da Prehistoria pola s\u00faa afecci\u00f3n, mostrada desde neno, polas Ciencias Naturais, en especial pola Bot\u00e1nica e a Xeolox\u00eda. Ti\u00f1a unha boa colecci\u00f3n de minerais e f\u00f3siles. As\u00ed en 1866 presentou uns apuntamentos sobre a aclimataci\u00f3n do eucalipto en Cantabria. Consta as\u00ed mesmo que estaba ao tanto dalgunhas das primeiras publicaci\u00f3ns sobre a Prehistoria (lera a Boucher de Perthes, considerado hoxe o pai das novas investigaci\u00f3ns).\nNa d\u00e9cada de 1870 iniciara escavaci\u00f3ns e exploraci\u00f3ns en covas c\u00e1ntabras (Revilla de Camargo, 1878). A visita \u00e1 Exposici\u00f3n Universal de Par\u00eds no mesmo ano 1878 permitiulle observar as colecci\u00f3ns expostas de artefactos prehist\u00f3ricos, o que lle causar\u00eda un grande impacto, motiv\u00e1ndoo para explorar mellor na s\u00faa terra natal.\nEn 1879 descobre as pinturas pol\u00edcromas nas paredes da cova de Altamira, na segunda visita \u00e1 mesma (a primeira fora quizais en 1876). Segundo co\u00f1ecida an\u00e9cdota ser\u00eda a s\u00faa filla, Mar\u00eda, que o acompa\u00f1aba, quen advertiu a existencia de \"bois\" pintados. Sautuola recolleu materiais en sucesivas exploraci\u00f3ns.\nNo ano seguinte, 1880, Marcelino Sanz presentou as s\u00faas conclusi\u00f3ns nun folleto titulado: \"Breves Apuntes sobre Algunos Objetos Prehist\u00f3ricos de la Provincia de Santander\", a\u00ednda valioso cientificamente falando, no que mostraba unha reproduci\u00f3n da b\u00f3veda natural coas s\u00faas pinturas. A publicaci\u00f3n causou un enorme impacto mundial, pois non se esperaba que a humanidade prehist\u00f3rica exhibira tan alto nivel cultural como aparec\u00eda a trav\u00e9s da s\u00faa realizaci\u00f3n art\u00edstica.\nAbriuse unha fronte negativista ante a comunicaci\u00f3n de Sautuola, que s\u00f3 ser\u00eda apoiado con tenacidade polo seu amigo Juan Vilanova y Piera, catedr\u00e1tico de Xeolox\u00eda na Universidade de Madrid, autor de \"Origen, naturaleza y antig\u00fcedad del hombre\" (1872). O descubrimento ser\u00eda presentado por Vilanova en Lisboa no IX Congreso Internacional de Antropolox\u00eda e Arqueolox\u00eda Prehist\u00f3rica (setembro-outubro de 1880), ao que asisten alg\u00fans dos prehistoriadores m\u00e1is prestixiosos de Europa: Gabriel de Mortillet, Henri Martin, \u00c9mile Cartailhac etc. Salvo Martin, o resto mostrouse esc\u00e9ptico e negouse a visitar Altamira. Un informe encargado en 1881 a Harl\u00e9, que avaliar\u00eda as pinturas como falsas e realizadas entre 1876 e 1879, afonda o problema. Salvouse a honra de Sautuola, a quen se considerou tam\u00e9n enganado. A oposici\u00f3n \u00e1 autenticidade das pinturas estendeuse tam\u00e9n a Espa\u00f1a, onde distintos eruditos negaron a antig\u00fcidade da decoraci\u00f3n de Altamira.\nPor\u00e9n a verdade abrir\u00edase paso, primeiro coa comparaci\u00f3n coas obras de arte moble e, algo m\u00e1is tarde, co descubrimento de novas covas decoradas a partir de 1895, en Francia: La Mouthe, Combarelles, Font-de-Gaume."}
{"id": "46114", "revid": "98629", "url": "https://gl.wikipedia.org/wiki?curid=46114", "title": "Mikoyan-Gurevich MiG-1", "text": "O Mikoyan-Gurevich MiG-1 foi un caza sovi\u00e9tico usado na segunda guerra mundial. Foi dese\u00f1ado para o mesmo requirimento que levou ao LaGG-3 e ao Yak-1 e voou por primeira vez en abril de 1940. Non foi un bo caza, xa que era dif\u00edcil de pilotar, e s\u00f3 se entregar\u00edan 100 avi\u00f3ns de serie dos que s\u00f3 quedaban uns poucos durante a invasi\u00f3n alem\u00e1 no ver\u00e1n de 1941, pero serviu de base para o mellorado MiG-3, que resultou ser un bo interceptador a grande altitude."}
{"id": "46115", "revid": "23204", "url": "https://gl.wikipedia.org/wiki?curid=46115", "title": "Aichi D3A", "text": "O Aichi D3A foi un bombardeiro en picado embarcado xapon\u00e9s da segunda guerra mundial. Era o m\u00e1is importante bombardeiro en picado xapon\u00e9s ao principio da guerra. Estaba inspirado en dese\u00f1os alem\u00e1ns como os Heinkel He 66, He 70 e He 74 e foi o primeiro bombardeiro en picado xapon\u00e9s monoplano de \u00e1 baixa e construci\u00f3n totalmente met\u00e1lica. Voou por primeira vez en xaneiro de 1938 e entrou en servizo a finais de 1940. Ao final da guerra foron usados como \"kamikaces\". Os aliados alcum\u00e1rono \"Val\".\nDese\u00f1o.\nA mediados de 1936 a Armada Xaponesa emitiu as especificaci\u00f3ns 11-Shi para un bombardeiro en picado embarcado monoplano para substitu\u00edr o biplano Aichi D1A que estaba en servizo neses momentos. Aichi, Nakajima e Mitsubishi propuxeron os seus dese\u00f1os, e aos dous primeiros fabricantes ped\u00edronselle dous prototipos.\nO dese\u00f1o de Aichi comezou cunhas \u00e1s baixas inspiradas nas do alem\u00e1n Heinkel He 70 \"Blitz\", ti\u00f1a un tren de aterraxe fixo instalado as\u00ed por simplicidade xa que a velocidades baixas non presentaba moito problea e foi montado cun motor radial de nove cilindros Nakajima Hikari 1 cunha potencia de 529\u00a0kW (710 cabalos).\nO primeiro prototipo completouse en decembro de 1937, e as probas de voo comezaron un mes m\u00e1is tarde. As primeiras probas foron decepcionantes. O avi\u00f3n ti\u00f1a pouca potencia e era inestable en xiros amplos, e ademais en xiros pechados tendia a bambolearse. Os freos de picado vibraban moito cando se estend\u00edan \u00e1 velocidade de 370\u00a0km/h, e a Armada xa estaba pedindo unha maior velocidade de picado de 440\u00a0km/h.\nO segundo aparello foi amplamente modificado antes da entrega coa intenci\u00f3n de ama\u00f1ar eses problemas. A potencia foi incrementada substitu\u00edndo o motor Hikari polo Mitsubishi Kinsei 3 de 626\u00a0kW (840 cabalos) nunha cuberta redese\u00f1ada, e a deriva foi alongada para evitar a inestabilidade direccional. As \u00e1s tam\u00e9n foron lixeiramente modificadas para eliminar o bambeo e os freos de picado axust\u00e1ronse. Estes cambios arranxaron todos os problemas ag\u00e1s o da inestabilidade, pero foron suficientes para que o D3A1 ga\u00f1ase ao Nakajima D3N1."}
{"id": "46116", "revid": "98629", "url": "https://gl.wikipedia.org/wiki?curid=46116", "title": "Oskar Klein", "text": "Oskar Klein, nado en Danderyd o 15 de setembro de 1894 e finado en Estocolmo o 5 de febreiro de 1977, foi un f\u00edsico te\u00f3rico sueco.\nTraxectoria.\nNaceu na periferia de Estocolmo, fillo dun rabino, o Dr. Gottlieb Klein, e de Antonie (Toni) Levy. Foi disc\u00edpulo de Svante Arrhenius no Instituo Nobel, e seguiu os pasos de Jean-Baptiste Perrin en Francia cando estalou a primeira guerra mundial, convert\u00e9ndose en militar.\nA partir de 1917 traballou uns poucos anos con Niels Bohr en Copenhaguen e obtivo o seu doutoramento na universidade de Estocolmo no 1921. No 1923 pasou a ser profesor na Universidade de M\u00edchigan en Ann Arbor, traslad\u00e1ndose al\u00ed coa s\u00faa muller Gerda Koch (con quen casara pouco antes) dende Dinamarca. Klein volveu a Copenhaguen no 1925, pasando alg\u00fan tempo con Paul Ehrenfest en Leiden, despois do que foi docente na Universidade de Lund no 1926, e no 1930 aceptou a oferta da c\u00e1tedra de f\u00edsica na Universidade de Estocolmo, ostentada por Ivar Fredholm ata a s\u00faa morte no 1927; Klein retirouse como profesor em\u00e9rito no 1962. Foi galardoado coa medalla Max Planck no 1959.\nKlein ten acreditado a idea, parte da teor\u00eda Kaluza-Klein, que dimensi\u00f3ns extra poden ser fisicamente reais, pero curvadas en bucles moi pequenos, unha idea esencial da teor\u00eda de cordas / Teor\u00eda M.\nDurante a segunda guerra mundial axudou a grupos xudeus a escapar de Alema\u00f1a.\nA Lectura Memorial Oskar Klein, mantida de xeito anual na Universidade de Estocolmo, foi establecida na s\u00faa honra."}
{"id": "46117", "revid": "114", "url": "https://gl.wikipedia.org/wiki?curid=46117", "title": "Teor\u00eda das cordas", "text": ""}
{"id": "46118", "revid": "624", "url": "https://gl.wikipedia.org/wiki?curid=46118", "title": "Lingua goid\u00e9lica", "text": ""}
{"id": "46120", "revid": "5863", "url": "https://gl.wikipedia.org/wiki?curid=46120", "title": "Fernando Mar\u00eda Castiella", "text": "Fernando Mar\u00eda Castiella y Ma\u00edz, nado en Bilbao o 9 de decembro de 1907 e finado en Madrid o 25 de novembro de 1976, foi un diplom\u00e1tico, escritor e pol\u00edtico espa\u00f1ol.\nTraxectoria.\nEstudou o doutoramento en Leis na Universidade de Madrid e logo trasladouse a Par\u00eds, Cambridge e Xenebra para ampliar os seus estudos.\nDesempe\u00f1ou importantes cargos. Foi vicepresidente da Confederaci\u00f3n Nacional de Estudantes Cat\u00f3licos e Catedr\u00e1tico de Dereito Internacional P\u00fablico. M\u00e1is tarde, traballou no diario \"El Debate\", onde dirixiu a secci\u00f3n de pol\u00edtica exterior. Cando se iniciou a guerra civil en 1936 logrou escapar de Madrid, onde se atopaba naquel momento, e alcanzar a zona nacional para ingresar neste bando.\nFoi Catedr\u00e1tico de Dereito na Universidade de Madrid, membro do Tribunal da Haia (1939) e embaixador no Per\u00fa e o Vaticano (1951-56), diplom\u00e1tico e ministro de Asuntos Exteriores espa\u00f1ol (1956 - 1969), durante a ditadura franquista.\nNo seu labor distinguiuse polos seus esforzos de negociaci\u00f3n co Reino Unido, sobre a cuesti\u00f3n de Xibraltar, unha constante na s\u00faa xesti\u00f3n, con resultados infrutuosos. As\u00ed como pola vontade de terminar co isolacionismo do R\u00e9xime. Nesa li\u00f1a, consegue a integraci\u00f3n de Espa\u00f1a na OCDE e no Fondo Monetario Internacional, quedando a UE como meta inalcanzable. Castiella var\u00edou limitadamente a pol\u00edtica exterior espa\u00f1ola, non chegando a atopar as reformas tendentes \u00e1 s\u00faa democratizaci\u00f3n.\nEn 1941 compartiu o Premio Nacional de Literatura con Jos\u00e9 Mar\u00eda de Areilza pola s\u00faa obra \"Reivindicaciones de Espa\u00f1a\"."}
{"id": "46123", "revid": "624", "url": "https://gl.wikipedia.org/wiki?curid=46123", "title": "Lingua c\u00e1mbrica", "text": ""}
{"id": "46124", "revid": "102241", "url": "https://gl.wikipedia.org/wiki?curid=46124", "title": "Lingua c\u00fambrica", "text": "O c\u00fambrico ou c\u00e1mbrico era o idioma celta brit\u00e1nico centrado en Cumbria no noroeste de Inglaterra e que se falaba a partir do sur de Escocia ata Greater Manchester, \u00e9 dicir, a rexi\u00f3n \u00e1 que os galeses chaman \"Y Gogledd Hen\" \u201cO vello norte\u201d.\nCaracter\u00edsticas.\nS\u00f3 a co\u00f1ecemos por tres palabras inseridas nun texto latino: \" Leges inter Brettos et Scottos\". Estas tres palabras son \u00abgalnys\u00bb \"inimizade de resultas dun homicidio ou ben a d\u00e9beda de sangue debida a el\", \u00ab mercheta\u00bb \"filla\" e \u00abkelkyn\u00bb \"c\u00edrculo\", cuxos equivalentes en gal\u00e9s moderno son \u00abgalanas\u00bb, \u00abmerch\u00bb e \u00abcylch\u00bb (en bret\u00f3n \u00abmerc'h\u00bb e \u00abkelc'h\u00bb, no caso das d\u00faas \u00faltimas palabras). Tam\u00e9n hai nomes propios na \"Vida de san Kentigern\". Onde parece haber m\u00e1is trazas desta lingua \u00e9 na toponimia.\nA zona onde se falaba situ\u00e1base dunha e doutra banda do l\u00edmite actual entre Escocia e Inglaterra, na parte occidental, nos reinos de Rheged, de Gododdin e do Strathclyde. Alg\u00fans din que os bardos Taliesin e Aneirin do s\u00e9culo VI ter\u00edan composto as s\u00faas obras nesta lingua. Segundo os textos que chegaron ata n\u00f3s, non era moi diferente do gal\u00e9s antigo, lingua mellor co\u00f1ecida. Tampouco diferir\u00eda demasiado da lingua bretoa falada nesta \u00e9poca.\nC\u00fambrico reconstru\u00eddo.\nEn 2009 Anthony Harrison publicou o libro \"The Dragon\u2019s Voice\", no que propu\u00f1a unha forma de c\u00fambrico baseado segundo el no c\u00fambrico tard\u00edo"}
{"id": "46125", "revid": "624", "url": "https://gl.wikipedia.org/wiki?curid=46125", "title": "Lingua brit\u00f3nica", "text": ""}
{"id": "46126", "revid": "114", "url": "https://gl.wikipedia.org/wiki?curid=46126", "title": "P\u00e1xina Web", "text": ""}
{"id": "46127", "revid": "299646", "url": "https://gl.wikipedia.org/wiki?curid=46127", "title": "Hiiumaa", "text": ""}
{"id": "46128", "revid": "299648", "url": "https://gl.wikipedia.org/wiki?curid=46128", "title": "Ida-Virumaa", "text": ""}
{"id": "46129", "revid": "12452", "url": "https://gl.wikipedia.org/wiki?curid=46129", "title": "Ga\u00e9lico de Manx", "text": ""}
{"id": "46130", "revid": "624", "url": "https://gl.wikipedia.org/wiki?curid=46130", "title": "Irland\u00e9s moderno", "text": ""}
{"id": "46131", "revid": "624", "url": "https://gl.wikipedia.org/wiki?curid=46131", "title": "Lingua ga\u00e9lica irlandesa", "text": ""}
{"id": "46132", "revid": "17467", "url": "https://gl.wikipedia.org/wiki?curid=46132", "title": "Erse", "text": ""}
{"id": "46134", "revid": "5863", "url": "https://gl.wikipedia.org/wiki?curid=46134", "title": "Dune", "text": "Dune pode referirse a:"}
{"id": "46135", "revid": "1131", "url": "https://gl.wikipedia.org/wiki?curid=46135", "title": "Dune (novela)", "text": "Dune \u00e9 unha importante obra de ciencia ficci\u00f3n que se converteu nunha obra de culto da literatura fant\u00e1stica. Ideada orixinalmente coma tres trilox\u00edas, foi publicada en 1965 tras ser rexeitada por m\u00faltiples editoriais antes de atopar abeiro. O seu \u00e9xito foi inmediato, pois en 1966 ga\u00f1ou o Premio Hugo e en 1965 o Premio Nebula ao mellor libro de ciencia ficci\u00f3n. Considerado por alg\u00fans como a m\u00e1is grande das novelas de ciencia ficci\u00f3n de todos os tempos, foi escrita por Frank Herbert, un autor reco\u00f1ecido anteriormente polas s\u00faas novelas da m\u00e1is pura ciencia ficci\u00f3n, que logrou publicar cinco partes da saga e morreu en 1986 planeando o cl\u00edmax. Os volumes que publicou en vida foron:\nO libro inspirou pel\u00edculas de sona como \"Dune\" do director David Lynch, (cuxa banda sonora foi composta polo grupo americano Toto), despois do intento frustrado de Alejandro Jodorowsky de levala \u00e1 pantalla con actores como Orson Welles e Salvador Dal\u00ed. Tam\u00e9n inspirou d\u00faas miniseries de televisi\u00f3n que abarcan as tres primeiras novelas da saga: \"Dune\" e \"Fillos de Dune\"\nO seu fillo Brian Herbert continuou a publicaci\u00f3n ata o final por demanda popular e unha precuela en tres partes tituladas \"A casa Atreides, A casa Harkonnen\" e \"A casa Corrino\".\nTrama.\nA historia comeza a m\u00e1is de 20.000 anos no futuro, na nosa galaxia, nun grande imperio gal\u00e1ctico feudal. O Imperio div\u00eddese en pseudofeudos ou se\u00f1or\u00edos planetarios que son controlados por familias nobres, co\u00f1ecidas como \"Grandes Casas\", que se agrupan nun gran consello, chamado Landsraad e renden tributo \u00e1 Casa Imperial do clan Corrino. Nunha conspiraci\u00f3n polo poder imperial participan tanto estas como a CHOAM (como imperio comercial), a Confrar\u00eda Espacial (co monopolio das viaxes interestelares), a orde Bene Gesserit (na s\u00faa procura do Kwisatz Haderach), a Bene Tleilax (orde especializada na manipulaci\u00f3n biol\u00f3xica) e o planeta IX (con enorme poder tecnol\u00f3xico e mental -os seus individuos ch\u00e1manse mentat).\nA historia en si desenv\u00f3lvese ao redor do mozo Paul Atreides, herdeiro do ducado da Casa Atreides. O seu pai, o duque Leto, recibe do Emperador Padishah Shaddam IV a orde de trasladarse, con todo o seu ducado, a Arrakis (tam\u00e9n chamado Dune), a \u00fanica fonte no Universo Co\u00f1ecido da especia \"m\u00e9lange\". Paul debe enfrontarse \u00e1 traiz\u00f3n do Emperador, o ataque e ocupaci\u00f3n de Arrakis por parte dos seus inimigos mortais, a Casa Harkonnen, e sobrevivir ao hostil planeta.\nInspiraci\u00f3n.\nA pesar da s\u00faa aparente trama mundana, a saga de Dune bebe de fontes bastante filos\u00f3ficas. A pol\u00edtica e o liderado ou a vida en condici\u00f3ns extremas puideron inspirarse na vida do brit\u00e1nico Lawrence de Arabia; a interrelaci\u00f3n entre os seres vivos e a euxenesia, da hip\u00f3tese Gaia; a chegada dun mes\u00edas, do xuda\u00edsmo e o cristianismo; a distop\u00eda dun universo dominado polo comercio da especia \"m\u00e9lange\" e no planeta Arrakis con enormes carencias (neste caso, de auga e de xustiza), das novelas \"1984\" ou \"Fahrenheit 451\"; etc.\nPor outra banda, unha boa parte da imaxiner\u00eda de Dune bas\u00e9ase en culturas tradicionais, con forte contacto co medio natural e de longa traxectoria na historia da humanidade: o nome de Paul Atreides, Muad'Dib, e de moitas outras palabras de uso ritual ou relixioso na novela (Gom Jabbar, Bi-la Kaifa etc.) son de clara orixe isl\u00e1mica; a hospitalidade ou a estrutura social en tribos son a norma habitual entre tuaregs e bedu\u00ednos; o coitelo \"krys\" (baixo a denominaci\u00f3n \"kris\" ou \"keris\") \u00e9 orixinario do sueste asi\u00e1tico; etc."}
{"id": "46136", "revid": "10599", "url": "https://gl.wikipedia.org/wiki?curid=46136", "title": "Tallinn", "text": ""}
{"id": "46137", "revid": "98629", "url": "https://gl.wikipedia.org/wiki?curid=46137", "title": "O superheroe da galaxia", "text": " \u00e9 un filme xapon\u00e9s de animaci\u00f3n dirixido por Yoshihiro Ueda que se estreou en 1993. D\u00e9cimo segundo filme baseado no manga e anime \"Dragon Ball\" creado por Akira Toriyama e oitavo da etapa Dragon Ball Z.\nSinopse.\nA terra \u00e9 invadida por Boujack e os seus secuaces. Todo comeza cun torneo de artes marciais, onde os disc\u00edpulos do Se\u00f1or Sat\u00e1n son substitu\u00eddos polos secuaces de Boujack. Estes conseguen derrotar case sen problemas \u00f3s guerreiros Z, pero cando todo parece perdido Son Goku usa a transmisi\u00f3n instant\u00e1nea para chegar dende o outro mundo e dicirlle a Son Gohanda que use o seu verdadeiro poder. Este, \u00f3 ver e escoitar o seu pai finado transf\u00f3rmase en Super Saian dous (ou Super Saian ascendido), e neste estado elimina a Boujack e mailos seus secuaces cunha facilidade pasmosa e cunha violencia extrema, como xa fixera cos fillos de C\u00e9lula.\nM\u00fasica.\nTema de apertura\nTema de peche"}
{"id": "46138", "revid": "98629", "url": "https://gl.wikipedia.org/wiki?curid=46138", "title": "Andr\u00e9 Leroi-Gourhan", "text": "Andr\u00e9 Leroi-Gourhan, nado o 25 de agosto 1911 en Par\u00eds e finado o 19 de febreiro de 1986 na mesma cidade, foi un etn\u00f3logo, arque\u00f3logo e historiador franc\u00e9s, especialista na prehistoria. Foi tam\u00e9n un pescudador da tecnolox\u00eda e da cultura, que soubo unir precisi\u00f3n cient\u00edfica e conceptualidade filos\u00f3fica.\nBiograf\u00eda.\nA\u00ednda neno devec\u00eda polos corredores do Museo Nacional de Historia Natural e l\u00eda \"Les Hommes fossiles\" (\"Os homes f\u00f3siles\") de Marcellin Boule que lle regalara a s\u00faa madri\u00f1a. Alumno de Marcel Granet, logo de Marcel Mauss, que dirixiu a s\u00faa tese de doutoramento en letras dedicado a \"A Arqueolox\u00eda do Pac\u00edfico Norte\"; ademais estudou ruso e chin\u00e9s. Desde 1933 traballou nos departamentos de etnolox\u00eda de diferentes museos, como o British Museum e o Mus\u00e9e de l'Homme. Deseguido foi nomeado \"charg\u00e9 de mission\", durante dous anos, no Xap\u00f3n, para o Mus\u00e9e de l'Homme e mais os Museos nacionais. De regreso en Francia, foi nomeado conservador adxunto do Museo Guimet entre 1940 e 1944. Neste mesmo ano (non esquecer que son os anos da segunda guerra mundial), foi enviado ao castelo de Valen\u00e7ay para velar por algunhas obras evacuadas do Louvre, como a Venus de Milo ou a Vitoria de Samotracia. Colaborou nas actividades da Resistencia, o que lle valeu en 1945 ser recompensado coa medalla da Resistencia, a cruz de Guerra e mais a cruz da Lexi\u00f3n de Honor. En 1946, converteuse en subdirector do Mus\u00e9e de l'Homme.\nComezou unha segunda tese doutoral, en ciencias, dedicada a \"Trazas de equilibrios mec\u00e1nicos en cranio de vertebrados terrestres\" (1954). En 1956, sucedeu a Marcel Griaule na Sorbona, na c\u00e1tedra de Etnolox\u00eda xeral e Prehistoria, logo foi profesor no Colexio de Francia desde 1969 a 1982 e membro do Instituto de Francia. En 1973, recibiu a medalla de ouro do CNRS (Centro nacional de investigaci\u00f3n cient\u00edfica).\nLeroi-Gourhan e a arte prehist\u00f3rica.\nAndr\u00e9 Leroi-Gourhan propuxo unha visi\u00f3n radicalmente nova sobre a interpretaci\u00f3n da arte rupestre, baseada simultaneamente nos mesmos documentos, na an\u00e1lise das relaci\u00f3ns de proximidade das obras e na s\u00faa posici\u00f3n respecto da topograf\u00eda das covas. Procedeu a un tratamento estat\u00edstico das representaci\u00f3ns e chegou a unha lectura simb\u00f3lica das figuras, interpretadas como s\u00edmbolos masculinos ou femininos.\nLeroi-Gourhan e os m\u00e9todos de escavaci\u00f3n arqueol\u00f3xica.\nNo transcurso das escavaci\u00f3ns que dirixiu na gruta dos Furtins en 1945, nas cavernas de Arcy-sur-Cure entre 1946 e 1963, e sobre todo no asentamento magdaleniense de Pincevent a partir de 1964, Andr\u00e9 Leroi-Gourhan contribu\u00edu a renovar os m\u00e9todos de escavaci\u00f3n arqueol\u00f3xica. O sitio, excepcionalmente conservado, de Pincevent permitiulle desenvolver unha an\u00e1lise espacial dos h\u00e1bitats prehist\u00f3ricos, grazas \u00e1 escavaci\u00f3n por capas."}
{"id": "46139", "revid": "22570", "url": "https://gl.wikipedia.org/wiki?curid=46139", "title": "Mir\u00f3n (escultor)", "text": "Mir\u00f3n, en grego antigo \"\u039c\u03cd\u03c1\u03c9\u03bd\", de Eleutera, localidade sita no linde entre Beocia e Atenas, foi un escultor grego ( primeira metade do s\u00e9culo V a. C.) do per\u00edodo cl\u00e1sico da arte grega.\nTraxectoria.\nDebeu quizais ser disc\u00edpulo de Axeladas, como probablemente Fidias e Policleto. Concentrou a s\u00faa actividade en Atenas. Traballou utilizando o bronce, mais ningunha das s\u00faas obras orixinais chegou directamente ata n\u00f3s, por\u00e9n podemos ter unha idea das s\u00faas cualidades art\u00edsticas a trav\u00e9s das numeros\u00edsimas copias romanas, en m\u00e1rmore, e que demostran a popularidade da que gozou na Antig\u00fcidade. \nA s\u00faa obra m\u00e1is not\u00e1bel \u00e9, sen d\u00fabida o Disc\u00f3bolo. Nesta estatua, Mir\u00f3n representou un atleta espido no momento de esforzo, cando concentra toda a s\u00faa enerx\u00eda antes de lanzar o disco. Con perfecta harmon\u00eda de movementos tensos, o Disc\u00f3bolo aparece inm\u00f3bil, nunha pose f\u00f3ra do tempo. Mais o artista non quixo representar o movemento dun home singular nun intre dado, sen\u00f3n a mesma idea de movemento. A estatua orixinal foi fundida para facer un can\u00f3n. Este acto b\u00e1rbaro, non puido borrar a memoria dunha das m\u00e1ximas obras mestras da historia da arte.\nOutra obra c\u00e9lebre de Mir\u00f3n \u00e9 o grupo de Atenas e Marsias, dat\u00e1bel arredor do 455 a.C.\nA\u00ednda por mor da s\u00faa grandeza, tense atribu\u00eddo a Mir\u00f3n os Bronces de Riace, sobre cuxa autor\u00eda existe un debate aberto."}
{"id": "46143", "revid": "127505", "url": "https://gl.wikipedia.org/wiki?curid=46143", "title": "Saturnais", "text": "As Saturnais eran unha importante festividade romana, e que tam\u00e9n se chegou a denominar \"festa dos escravos\", xa que nas mesmas, os escravos recib\u00edan raci\u00f3ns extras, tempo libre e outras prebendas. Se se permite a comparaci\u00f3n, os Saturnais vi\u00f1an sendo como un Nadal e Carnaval a un mesmo tempo e o cristianismo da antig\u00fcidade tard\u00eda tivo fortes problemas para acabar con esta festa pag\u00e1, intentando substitu\u00edla.\nAs saturnais celebr\u00e1banse por dous motivos que agora mencionamos: \nAs primeiras celebr\u00e1banse do 17 ao 23 de decembro en honor a Saturno, Deus da agricultura, \u00e1 luz de candeas e fachos, celebr\u00e1base o fin do per\u00edodo m\u00e1is escuro do ano e o nacemento do novo per\u00edodo de luz, ou nacemento do Sol Invictus, coincidindo coa entrada do Sol co signo de Capricornio (solsticio de Inverno). Probablemente as saturnais fosen a festa da finalizaci\u00f3n dos traballos do campo, celebrada trala conclusi\u00f3n da sementeira de inverno, cando o ritmo das estaci\u00f3ns lles deixaban a toda a familia campesi\u00f1a, inclu\u00eddos os escravos dom\u00e9sticos, tempo para descansar do esforzo coti\u00e1n.\nA duraci\u00f3n constaba de sete d\u00edas de buliciosas diversi\u00f3ns, banquetes e intercambio de agasallos. As festas comezaban cun sacrificio no templo de Saturno (en principio o deus m\u00e1is importante para os romanos ata X\u00fapiter), ao p\u00e9 do outeiro do Capitolio, a zona m\u00e1is sagrada de Roma, seguido dun banquete p\u00fablico ao que estaba invitado todo o mundo. Os romanos asociaban Saturno co deus prehel\u00e9nico Cronos, que estivo en activo durante a idade de ouro da terra. Durante as festas saturnais, os escravos eran frecuentemente liberados das s\u00faas obrigaci\u00f3ns e os seus papeis cambiados cos dos seus donos.\nPosteriormente, o nacemento do Sol e o seu novo per\u00edodo de luz foron substitu\u00eddos polo nacemento do verdadeiro se\u00f1or para a Igrexa: Xes\u00fas de Nazaret. E gradualmente os costumes pag\u00e1ns pasaron ao D\u00eda de Ano Novo, sendo asimilados finalmente pola festa cristi\u00e1 que hoxe en d\u00eda se co\u00f1ece universalmente como O D\u00eda do Nadal.\nOficialmente celebr\u00e1banse o d\u00eda da consagraci\u00f3n do templo de Saturno no Foro romano, o 17 de decembro, con sacrificios e un banquete p\u00fablico festivo. Pero esta festa era tan apreciada polo pobo, que de forma non oficial festex\u00e1base ao longo de sete d\u00edas, do 17 ao 23 de decembro. As autoridades estatais v\u00edronse obrigadas ata a atender ao costume popular. A finais do s\u00e9culo 1 d.C, as vacaci\u00f3ns xudiciais prolong\u00e1ronse definitivamente a cinco d\u00edas."}
{"id": "46144", "revid": "75439", "url": "https://gl.wikipedia.org/wiki?curid=46144", "title": "Lupercais", "text": "A festa das Lupercais (en lat\u00edn \"lupercalia\") era unha festa que se celebraba na antiga Roma \"ante diem XV Kalendas Martias\", o que equivale ao 15 de febreiro.\nHistoria e caracter\u00edsticas.\nForon desterradas polo Papa Vixilio no s\u00e9culo VI ao substitu\u00edlas pola candelaria. O seu nome deriva supostamente de lupus (\"lobo, animal que representa a Fauno Luperco\") e hircus (\"macho cabr\u00edo, un animal impuro\"). Foron institu\u00eddas por Evandro o arcadio en honor de Pan Liceo (tam\u00e9n chamado Fauno Luperco, o que protex\u00eda ao lobo, e protex\u00eda contra Februo, ou tam\u00e9n Plut\u00f3n).\nUn corpo especial de sacerdotes, os Lupercos ou Luperci (\"Sodales Luperci\" ou amigos do lobo) eran elixidos anualmente entre os cidad\u00e1ns m\u00e1is ilustres da cidade que deb\u00edan ser na s\u00faa orixe adolescentes que sobreviv\u00edan da caza e o merodeo no bosque durante o tempo da s\u00faa iniciaci\u00f3n na idade adulta, o que por aquel ent\u00f3n era un tempo sagrado e transitorio en que se comportaban como lobos humanos. Reun\u00edanse o 15 de febreiro na recentemente atopada gruta do Lupercal (m\u00e1is tarde chamada Ruminal en honor a R\u00f3mulo e Remo) no monte Palatino. Segundo a tradici\u00f3n foi neste lugar onde Fauno Luperco, tomando a forma dunha loba, aleitara os xemelgos R\u00f3mulo e Remo, e en cuxo honor se fac\u00eda a festa. A tradici\u00f3n conta que al\u00ed hab\u00eda unha figueira cuxas ra\u00edces detiveran a cesta en cuxo interior se atoparan os xemelgos R\u00f3mulo e Remo.\nBaixo a sombra desta venerable figueira, a Ruminalis, celebraban o sacrificio dun can e dun macho cabr\u00edo, animais que eran considerados impuros. Despois toc\u00e1base a fronte dos luperci co coitelo tinguido co sangue da cabra e a continuaci\u00f3n borr\u00e1base a mancha cun mech\u00f3n impregnado en leite do mesmo animal. Este era o momento en que os lupercos prorromp\u00edan nunha gargallada de ritual. Logo cortaban a pel dos animais sacrificados en tiras, chamadas februa, que xunto coa deidade sabina Februo, e o sobrenome de Xuno, Februalis (a que purifica), son os posibles candidatos a darlle nome ao mes de febreiro. Con este aspecto e case espidos, s\u00f3 tapados cunhas tiras de coiro, sa\u00edan ao redor do monte Palatino onde golpeaban a todos os que atopaban ao seu paso. O ser azoutado polas tiras de coiro dos luperci equival\u00eda a un acto de purificaci\u00f3n, e era chamado februatio.\nEste acto de purificaci\u00f3n comezou no reinado de R\u00f3mulo e Remo, cando as mulleres romanas se fixeron est\u00e9riles. Logo de consultar o or\u00e1culo da deusa Xuno, no bosque Esquilo, esta responde: \"Nais do Lacio, que vos fecunde un macho cabr\u00edo peludo\". E \u00e9 esta a raz\u00f3n pola que os luperci van espidos uncidos en sangue de animais impuros (coma se vi\u00f1esen de caza) con peles de lobo, golpeando co l\u00e1tego como se fose un membro viril.\nPara as mulleres, este rito aumentaba a s\u00faa fertilidade po\u00f1\u00e9ndolle as carnes de cor p\u00farpura. Esta cor representaba as prostitutas da \u00e9poca, en particular as que exerc\u00edan a prostituci\u00f3n sagrada cos lupercos no Ara M\u00e1xima, tam\u00e9n chamadas lupas ou lobas. Desta cor vestiu Helena de Troia para ofender o seu marido Menelao, que como todos os reis da \u00e9poca, trataban como unha escrava \u00e1s s\u00faas mulleres.(Hoxe en d\u00eda \u00e9 cor do feminismo).\nEsta celebraci\u00f3n adoptouna o emperador Xustiniano I no imperio de Oriente o ano 542, como remedio para unha peste que xa abordelara Exipto e Constantinopla e ameazaba o resto do imperio.\nCo paso do tempo o Papa Xelasio I prohibiu e condenou, no ano 494, a celebraci\u00f3n pag\u00e1 das Lupercais. Quixo cristianizar esta festividade e substitu\u00edlo polo 14 de febreiro, data na cal morreu martirizado un cristi\u00e1n chamado Valent\u00edn, no ano 270 d.C.\nAs lupercais troc\u00e1ronse pois nunha procesi\u00f3n de candeas pedindo, en c\u00e1nticos e lada\u00ed\u00f1as, a mesma protecci\u00f3n contra a morte e a fertilidade que procuraba Fauno Luperco, agora elevada a esperanzas dunha vida e sa\u00fade moito m\u00e1is alta. Malia todo, esta procesi\u00f3n das candeas desterrou o rito pag\u00e1n moito m\u00e1is efectivamente que todas as prohibici\u00f3ns anteriores.\nEsta celebraci\u00f3n uniuse m\u00e1is tarde \u00e1 liturxia da Presentaci\u00f3n, pola referencia que Sime\u00f3n fai, no seu canto, a Cristo como \"luz das naci\u00f3ns\", asociada aos cirios, fachos e candeas acendidas nas mans dos fieis. O 2 de febreiro cumpr\u00edanse corenta d\u00edas desde que, na \u00e9poca de San Ambrosio, se fixa o 25 de decembro como data do nacemento de Xes\u00fas, tam\u00e9n para desterrar o festexo pag\u00e1n do culto ao Sol.\nPervivencias.\nDas lupercais procede hoxe a tradici\u00f3n do carnaval galego caracter\u00edstico de Xinzo de Limia, Laza e Ver\u00edn, onde os cigarr\u00f3ns, pantallas ou \u00e1 xente peliqueiros azoutan con d\u00e9biles fustas de coiro, con chocas en honor aos pastores dos que Fauno Luperco era deus, e golpeando con tripas de porco inchadas coa man."}
{"id": "46145", "revid": "1093", "url": "https://gl.wikipedia.org/wiki?curid=46145", "title": "Carnaval", "text": ""}
{"id": "46146", "revid": "23204", "url": "https://gl.wikipedia.org/wiki?curid=46146", "title": "Bacanal", "text": "Actualmente unha bacanal \u00e9 sin\u00f3nimo de orx\u00eda, moit\u00edsimo tumulto e desorde. No mundo grego e romano, as bacanais eran festas en honor a Baco (deus mitol\u00f3xico romano do cal deriva o nome bacanal) ou Dioniso (deus da mitolox\u00eda grega). As sacerdotisas organizadoras da cerimonia cham\u00e1banse bacantes e o nome quedou asociado \u00e1s orx\u00edas romanas. O culto primitivo era exclusivamente de mulleres para mulleres e proced\u00eda do culto orixinal ao deus Pan.\nNo ano 186 a.C. o Senado prohibiu a celebraci\u00f3n de bacanais promulgando unha lei, tratando de volver o culto a Baco \u00e1 s\u00faa contorna sagrada. Algo se conseguiu reducir, pero era tan popular que non se puido extinguir totalmente. A Igrexa cat\u00f3lica fixo algo similar, pero non puido conseguirse nada, soamente puido ser substitu\u00eddo polo carnaval."}
{"id": "46147", "revid": "23204", "url": "https://gl.wikipedia.org/wiki?curid=46147", "title": "Carlos Moy\u00e1", "text": "Carlos Moy\u00e0 Llompart, nado en Palma o 27 de agosto de 1976, \u00e9 un ex xogador profesional de tenis espa\u00f1ol.\nBiograf\u00eda.\nComezou a xogar \u00e1 idade de seis anos. En 1996, entrou no top 20 da ATP por primeira vez. Acabou 1997 como mellor espa\u00f1ol e no top 10 por primeira vez na s\u00faa carreira. Ademais, converteuse no primeiro espa\u00f1ol en alcanzar a final do Aberto de Australia desde Andr\u00e9s Gimeno en 1969. En 1998 ga\u00f1ou o seu primeiro t\u00edtulo de Grand Slam derrotando a \u00c1lex Corretja na final de Roland Garros. En 1999, converteuse no primeiro espa\u00f1ol en situarse como n\u00famero 1 da clasificaci\u00f3n da ATP desde que se instaurara en 1973, onde se mantivo d\u00faas semanas.\nFormou parte do equipo espa\u00f1ol que ga\u00f1ou a Copa Davis do 2004, final que se disputou no Estadio Ol\u00edmpico da Cartuja (Sevilla), na que tivo un papel destacado, obtendo dous dos tres puntos para Espa\u00f1a, ga\u00f1ando o primeiro punto ante Mardy Fish e conseguindo a vitoria decisiva contra Andy Roddick, logrando as\u00ed a segunda Ensaladeira de Prata na historia do tenis espa\u00f1ol.\nEn 2005, doou o premio obtido por ga\u00f1ar o torneo de Chennai, \u00e1s v\u00edtimas do Terremoto do Oc\u00e9ano \u00cdndico de 2004.\nRetirouse oficialmente o 17 de novembro de 2010.\nVida persoal.\nNa s\u00faa vida sentimental, estivo unido a modelos e presentadoras como Patricia Conde as\u00ed como \u00e1 xogadora de tenis italiana Flavia Pennetta. Actualmente a s\u00faa parella \u00e9 Carolina Cerezuela coa que iniciou unha relaci\u00f3n a mediados de 2007. A parella ten unha filla, Carla, que naceu o 18 de agosto de 2010 na cl\u00ednica USP Palmaplanas de Palma."}
{"id": "46149", "revid": "865", "url": "https://gl.wikipedia.org/wiki?curid=46149", "title": "Carlos moy\u00e1", "text": ""}
{"id": "46150", "revid": "75439", "url": "https://gl.wikipedia.org/wiki?curid=46150", "title": "Historia da f\u00ed\u00adsica", "text": "Desde a antig\u00fcidade as diferentes culturas trataron de comprender a natureza e os fen\u00f3menos que nela se observan: o paso das estaci\u00f3ns, o movemento dos corpos e dos astros etc. As primeiras explicaci\u00f3ns base\u00e1ronse en consideraci\u00f3ns filos\u00f3ficas e sen realizar apenas verificaci\u00f3ns experimentais. Por isto, algunhas interpretaci\u00f3ns erradas, como a feita por Tolomeo - \"A Terra est\u00e1 no centro do Universo e ao redor dela viran os astros\" - perduraron centos de anos.\nNo s\u00e9culo XVI Galileo foi pioneiro no uso de experimentos para validar as teor\u00ed\u00adas da f\u00ed\u00adsica. Interesouse no movemento dos astros e dos corpos. Usando o plano inclinado descubriu a lei da inercia da din\u00e1mica e co telescopio observou que X\u00fapiter ti\u00f1a sat\u00e9lites virando ao seu ao redor.\nNo s\u00e9culo XVII Newton (1687) formulou as leis cl\u00e1sicas da din\u00e1mica (Leis de Newton) e a Lei da gravitaci\u00f3n universal de Newton.\nA partir do s\u00e9culo XVIII prod\u00facese o desenvolvemento doutras disciplinas tales como a termodin\u00e1mica, a mec\u00e1nica estat\u00ed\u00adstica e a f\u00ed\u00adsica de flu\u00eddos.\nNo s\u00e9culo XIX prod\u00facense avances fundamentais en electricidade e magnetismo. En 1855 Maxwell unificou ambos os fen\u00f3menos e as respectivas teor\u00ed\u00adas vixentes ata ent\u00f3n na Teor\u00ed\u00ada electromagn\u00e9tica, descrita a trav\u00e9s das Ecuaci\u00f3ns de Maxwell. Unha das predici\u00f3ns desta teor\u00ed\u00ada \u00e9 que a luz \u00e9 unha onda electromagn\u00e9tica. A finais deste s\u00e9culo prod\u00facense os primeiros descubrimentos sobre radioactividade dando comezo o campo da f\u00ed\u00adsica nuclear. En 1897 Thomson descubriu o electr\u00f3n.\nDurante o s\u00e9culo XX a F\u00ed\u00adsica desenv\u00f3lvese plenamente. En 1904 prop\u00faxose o primeiro modelo do \u00e1tomo. En 1905 Einstein formulou a Teor\u00ed\u00ada da Relatividade especial, aque coincide coas Leis de Newton cando os fen\u00f3menos se desenvolven a velocidades pequenas comparadas coa velocidade da luz. En 1915 Einstein estendeu a Teor\u00ed\u00ada da Relatividade especial formulando a Teor\u00ed\u00ada da Relatividad xeral, a cal substit\u00fae \u00e1 Lei da gravitacionn de Newton e compr\u00e9ndea nos casos de masas pequenas. Planck, Einstein, Bohr e outros desenvolveron a Teor\u00ed\u00ada cu\u00e1ntica a fin de explicar resultados experimentais an\u00f3malos sobre a radiaci\u00f3n dos corpos. En 1911 Rutherford deduciu a existencia dun n\u00facleo at\u00f3mico cargado positivamente a partir de experiencias de dispersi\u00f3n de part\u00ed\u00adculas. En 1925 Heisenberg e en 1926 Schr\u00f6dinger e Dirac formularon a Mec\u00e1nica cu\u00e1ntica, que comprende as teor\u00ed\u00adas cu\u00e1nticas precedentes e fornece as ferramentas te\u00f3ricas para a F\u00ed\u00adsica da materia condensada. Posteriormente formulouse a Teor\u00ed\u00ada cu\u00e1ntica de campos para estender a Mec\u00e1nica cu\u00e1ntica de xeito consistente coa Teor\u00ed\u00ada da Relatividade especial, acadando a s\u00faa forma moderna a finais dos 1940s grazas ao traballo de Feynman, Schwinger, Tomonaga e Dyson, quen formularon a Teor\u00ed\u00ada da Electrodin\u00e1mica cu\u00e1ntica. As\u00ed mesmo, esta teor\u00ed\u00ada forneceuu as bases para o desenvolvemento da F\u00ed\u00adsica de part\u00ed\u00adculas. En 1954 Yang e Mills desenvolveron as bases do Modelo est\u00e1ndar. Este modelo completouse nos anos 1970 e con el foi posible predicir as propiedades de part\u00ed\u00adculas non observadas previamente pero que foron descubertas sucesivamente sendo a \u00faltima delas o quark top. Na actualidade o modelo est\u00e1ndar describe todas as part\u00ed\u00adculas elementais observadas as\u00ed\u00ad como a natureza da s\u00faa interacci\u00f3n."}
{"id": "46151", "revid": "98629", "url": "https://gl.wikipedia.org/wiki?curid=46151", "title": "Savoia-Marchetti S.M.81", "text": "O Savoia-Marchetti S.M.81 Pipistrello (\"morcego\") foi un bombardeiro medio italiano que loitou na guerra civil espa\u00f1ola e na segunda guerra mundial. Voou por primeira vez en 1935, e entrou en servizo na primavera dese ano como equivalente de bombardeo do transporte Savoia-Marchetti S.M.73. Participou como bombardeiro ou avi\u00f3n de reco\u00f1ecemento na guerra de Abisinia e na Guerra Civil Espa\u00f1ola, e ao comezar a segunda guerra mundial Italia posu\u00eda uns 300 exemplares que far\u00edan tam\u00e9n tarefas de transporte de carga e paracaidistas, de remolque de planeadores ou de guerra antisubmarina.\nHistoria operacional.\nA primeira vez que o SM.81 entrou en combate foi na segunda guerra italo-et\u00edope, onde se mostrou como un avi\u00f3n versatil ao facer labores como bombardeiro, transporte e reco\u00f1ecemento. O SM.81s tam\u00e9n loitou na guerra civil espa\u00f1ola coa \"Aviazione Legionaria\" e foron os priemiros avi\u00f3ns enviados polas potencias fascistas para axudar a Franco.\nA pesar de que estaba obsoleto de cara o ano 1940, cando Italia entrou na segunda guerra mundial, m\u00e1is de 300 SM.81 estaban en servizo coa \"Regia Aeronautica\". Os primeiros avi\u00f3ns italianos en entrar en acci\u00f3n no leste de \u00c1frica foron dous SM.81. O 11 de xu\u00f1o de 1940, un deles atacou Porto Sudan e o outro realizou un voo de reco\u00f1ecemento sobre o mar Vermello. Esa mesma noite, tres SM.81 engalaron para bombardear Aden, pero un tivo que volver, e un dos outros dous chocou nun oteiro preto de Massawa mentres intentaba aterrar.\nA s\u00faa baixa velocidade e a vulnerabilidade aos cazas fixeron que durante o d\u00eda realizasen labores secundarias, sobre todo como transporte. Pola noite o SM.81 foi un bombardeiro efectivo, particularmente no teatro do norte de \u00c1frica. Tam\u00e9n realizou traballos anti-buque, pero sen un \u00e9xito significativo.\nMoitos SM.81 foron retirados cando se asinou o armisticio italiano en 1943, a\u00ednda que alg\u00fans permaneceron en servizo tanto coa \"Repubblica Sociale Italiana\" como coa \"Aviazione Cobelligerante Italiana\".\nMoitos exemplares sobreviviron \u00e1 guerra e serviron na \"Aeronautica Militare Italiana\", pero cara 1950 todos foron retirados."}
{"id": "46153", "revid": "23204", "url": "https://gl.wikipedia.org/wiki?curid=46153", "title": "Mitsubishi Ki-67", "text": "O Mitsubishi Ki-67 Hiryu (\u98db\u9f8d, drag\u00f3n voador) foi un bombardeiro pesado xapon\u00e9s da segunda guerra mundial. Foi dese\u00f1ado en 1941 para substitu\u00edr o Ki-49 e voou por primeira vez en decembro de 1942. Foi o mellor bombardeiro pesado do Ex\u00e9rcito Imperial do Xap\u00f3n, pero s\u00f3 estivo en servizo os \u00faltimos 11 meses de guerra, entreg\u00e1ndose 698 exemplares. Os aliados alcum\u00e1rono \"Peggy\".\nOperaci\u00f3ns.\nO Ki-67 foi usado para bombardeos de nivel, e torpedeiro. Foi inicialmente empregado pola Armada Xaponesa e o Servizo A\u00e9reo da Armada contra a 3\u00aa Frota estadounidense durante os seus ataques contra Formosa e as illas Ryukyu. Posteriormente utilizouse en Okinawa, China, Indochina Francesa, Karafuto e contra os aer\u00f3dromos de B-29 en Saipan, Tinian e Guam, apoiando os ataque da \"Giretsu\" (unha unidade especial do Ex\u00e9rcito Imperial Xapon\u00e9s). Unha versi\u00f3n especial de ataque ao chan foi empregada nas misi\u00f3ns da \"Giretsu\", equipada con tres can\u00f3ns de 20\u00a0mm dirixidos por control remoto para disparar cara o chan, ti\u00f1a tam\u00e9n outro can\u00f3n de 20\u00a0mm na cola, metralladoras de 13.2\u00a0mm no lateral e na zona superior e m\u00e1is capacidade de combustible. Incluso con m\u00e1is combustible, estas misi\u00f3ns eran dun s\u00f3 sentido debido \u00e1s longas distancias que os avi\u00f3ns ti\u00f1an que percorrer. Na s\u00faltimas fases da guerra, versi\u00f3ns especiais de ataque us\u00e1ronse en misi\u00f3ns kamikaze."}
{"id": "46154", "revid": "55340", "url": "https://gl.wikipedia.org/wiki?curid=46154", "title": "Gai", "text": "\"Para o artigo sobre o lugar, v\u00e9xase Gai, Vilaxuste, Portomar\u00edn\"\nUn gai ou gay (do ingl\u00e9s \"gay\", esta do franc\u00e9s \"gai\" e esta do lat\u00edn \"gaudio\") \u00e9 un home homosexual que mant\u00e9n unha certa actitude e un certo estilo de vida que implican a reivindicaci\u00f3n e a afirmaci\u00f3n da s\u00faa orientaci\u00f3n sexual en p\u00e9 de igualdade coas demais. Por\u00e9n, na linguaxe coloquial empr\u00e9gase con frecuencia como sin\u00f3nimo de homosexual, do mesmo modo que na tradici\u00f3n anglosaxoa abrangue tanto homes como mulleres.\nDenominaci\u00f3n.\nO termo ingl\u00e9s \"gay\", que nos pa\u00edses anglosax\u00f3ns se emprega como sin\u00f3nimo de homosexual (home ou muller), ten a s\u00faa orixe na palabra \"gai\", utilizada no s\u00e9culo XIII para referirse \u00e1 persoa que practicaba o culto \u00f3 amor cort\u00e9s homosexual. O amante ou compa\u00f1eiro era co\u00f1ecido como \"gaiol\". Nos s\u00e9culos posteriores o termo \"gay\" pasou a ser sin\u00f3nimo de prostituta, logo empregouse para sinalar a calquera persoa socialmente indesexable, e finalmente a cultura brit\u00e1nica adoptouno para denominar pexorativamente \u00f3s homosexuais.\nNos Estados Unidos a primeira vez que se utilizou publicamente a palabra \"gay\" como sin\u00f3nimo de homosexual foi na pel\u00edcula \"Domando a fera\", dirixida por Howard Hawks en 1938, e na que participaci\u00f3n Katharine Hepburn e Cary Grant. O termo \"gay\" (substantivo ou adxectivo) foi adoptado pola comunidade homosexual de San Francisco para autoidentificarse dunha forma positiva e reivindicativa."}
{"id": "46155", "revid": "23204", "url": "https://gl.wikipedia.org/wiki?curid=46155", "title": "Kawasaki Ki-48", "text": "O Kawasaki Ki-48 foi un bombardeiro lixeiro xapon\u00e9s da segunda guerra mundial. Dese\u00f1ouse en 1938 e voou por primeira vez en xullo de 1939. Foi usado polo Ex\u00e9rcito Imperial do Xap\u00f3n entre 1940 e 1944. Non tivo moito \u00e9xito e deixouse de fabricar en outubro de 1944. O alcume que lle puxeron os aliados foi \"Lily\".\nO seu desenvolvemento comezou a finais 1937 cun requirimento do ex\u00e9rcito xapon\u00e9s que ped\u00eda un bombardeiro de gran velocidade, capaz de acadar os 480\u00a0km/h aos 3.000 metros, e que puidese subir ata os 5.000 metros en 10 minutos. Kawasaki inspirouse no Tupolev SB sovi\u00e9tico.\nKawasaki ti\u00f1a a experiencia do desenvolvemento do bombardeiro pesado de dous motores Ki-45, polo que se resolveron moitos dos problemas t\u00e9cnicos. Por\u00e9n, o avi\u00f3n tivo gran cantidade de defectos. Pod\u00eda levar s\u00f3 unha carga de 800\u00a0kg de bombas e s\u00f3 foi equipado con tres metralladoras, o que o fac\u00eda moi vulnerable aos cazas inimigos. As s\u00faas caracter\u00edsticas de voo tam\u00e9n deixaron moito que desexar. Os cazas aliados super\u00e1bano en velocidade, e en mans de pilotos inexpertos era doado que estes perdesen o seu control. A pesar de todos os seus problemas non foi considerado un fracaso e tratouse dun bombardeiro lixeiro aceptable durante os primeiros anos de guerra para moitos historiadores."}
{"id": "46156", "revid": "23204", "url": "https://gl.wikipedia.org/wiki?curid=46156", "title": "Yokosuka P1Y", "text": "O Yokosuka P1Y Ginga (en xapon\u00e9s v\u00eda l\u00e1ctea) foi un bombardeiro xapon\u00e9s da segunda guerra mundial. Foi dese\u00f1ado como bombardeiro de grande velocidade, pero tam\u00e9n usouse como caza nocturno, avi\u00f3n de reco\u00f1ecemento e torpedeiro. Voou por primeira vez en agosto de 1943. O seu alcume por parte dos aliados foi \"Frances\".\nFoi dese\u00f1ado polo arsenal de Yokosuka segundo especificaci\u00f3ns da armada pedindo unha velocidade coma a do Zero, un alcance coma a do G4M, 907 quilos de bombas, e a habilidade de bombardeo en picado, as\u00ed como a capacidade para levar torpedos. Como resultado o seu dese\u00f1o foi complexo, foi dif\u00edcil de fabricar e as s\u00faas prestaci\u00f3ns en servizo foron pobres. Problemas co motor Nakaima Homare acelerou a s\u00faa substituci\u00f3n polo Mitsubishi Kasei."}
{"id": "46158", "revid": "98629", "url": "https://gl.wikipedia.org/wiki?curid=46158", "title": "Valentiniano II", "text": "Flavius Valentinianus, (Aquincum na Panonia Inferior, 371 - Vienne, Galia, 392) foi un emperador romano, fillo do tam\u00e9n emperador Valentiniano I e da s\u00faa segunda esposa Xustina. Foi emperador dende o ano 375 ata o 392.\nA Xuventude.\nTras a morte de Valentiniano I no 375, as lexi\u00f3ns nomean o seu fillo Valentiniano como emperador, tendo por aquel ent\u00f3n s\u00f3 catro anos. Pero o \"augustus\" elixido dende o ano 367 era Graciano, o seu irm\u00e1n m\u00e1is vello, e que contaba daquela 16 anos. Este acepta este feito e c\u00e9delle as provincias de Illiricum, Italia e \u00c1frica, a\u00ednda que as gobernar\u00eda como rexente deica a maior\u00eda de idade de Valentiniano. O Imperio de Oriente continuaba en mans do seu t\u00edo Valente, irm\u00e1n de Valentiniano I.\nValentiniano I estableceuse en Mil\u00e1n, xunto coa s\u00faa nai Xustina, que era quen levaba os asuntos do seu fillo. Esta era ariana, e o bispo de Mil\u00e1n Ambrosio estaba firmemente decidido a rematar con t\u00f3dalas correntes da igrexa f\u00f3ra da li\u00f1a establecida. A fama de Ambrosio vi\u00f1a dende a morte do bispo de Mil\u00e1n, o ariano Auxencio, no 374. Ambrosio defendeu de tal xeito o catolicismo, que en oito d\u00edas foi bautizado, ordenado sacerdote e nomeado bispo da cidade. Cando Xustina tentou nomear de novo un bispo ariano, Ambrosio pechouse na bas\u00edlica e as tropas romanas non foron quen de violar a igrexa, tendo a titora que deixar para outra ocasi\u00f3n mais feble a s\u00faa pol\u00edtica eclesi\u00e1stica.\nMentres tanto, a presi\u00f3n dos hunos levou os visigodos a invadir o Imperio Oriental, e Valente veuse obrigado a firmar unha paz r\u00e1pida cos persas para se enfrontar contra esta nova invasi\u00f3n. Mediante unha estrataxema, os visigodos vencen a Valente en Adrian\u00f3polis, e este morre na batalla. Agora Graciano queda coma emperador, pero v\u00e9ndose incapaz de afrontar a situaci\u00f3n, chama a Teodosio o hispano, para que se encargue do goberno de Oriente. Era o ano 379, e Valentiniano II s\u00f3 contaba con oito anos de idade.\nNo ano 382, Graciano e Teodosio conxuntamente aceptan o cristianismo coma relixi\u00f3n oficial do Imperio. Ap\u00e1gase para sempre o lume eterno en Roma, que vi\u00f1a ardendo dende hab\u00eda s\u00e9culos, tam\u00e9n quitou o altar pag\u00e1n da Vitoria, que estaba no Senado Romano, a pesar de se ter que enfrontar co derradeiro intelectual pag\u00e1n do imperio romano, Quinto Aurelio S\u00edmaco, sendo este desterrado de Roma, a\u00ednda que m\u00e1is tarde se lle deixou volver \u00e1 cidade. Graciano ent\u00f3n adicouse \u00e1 boa vida, descoidando os labores do goberno, e perdendo popularidade entre o ex\u00e9rcito. Non tardaron en sa\u00edr candidatos ao seu posto, e as lexi\u00f3ns nomearon a Magno Clemente M\u00e1ximo coma augusto no 383. O enfrontamento entre os dous foi inevit\u00e1bel e Graciano perdeu a vida no intento, quedando M\u00e1ximo como emperador. Axi\u00f1a apresurouse a reco\u00f1ecer a Valentiniano II, xa que esta fora a condici\u00f3n imposta por Teodosio, o emperador de Oriente, para o seu propio reco\u00f1ecemento.\nPero as cousas mudan e no ano 387 Magno M\u00e1ximo invade a zona dos Alpes e ameaza a Mil\u00e1n, raz\u00f3n pola cal Valentiniano I e maila s\u00faa nai foxen a car\u00f3n de Teodosio. No 388 Teodosio invade o Imperio Occidental, unha vez resoltos os seus propios problemas cos persas. Enfrontase a M\u00e1ximo na Galia e m\u00e1ndao asasinar, restablecendo a Valentiniano II coma emperador de Occidente.\nA s\u00faa morte.\nTeodosio pon a Valentiniano II baixo a tutela de Arbogasto, xeneral de orixe franca que gozaba da s\u00faa confianza e que adicou a limpar a Galia dos partidarios de M\u00e1ximo. Pero Valentiniano foi delegando cada vez m\u00e1is poderes en mans do xeneral e no ano 392, xa con maior\u00eda de idade, tentou recobrar o goberno lex\u00edtimo, e con motivo dunha invasi\u00f3n b\u00e1rbara que tivo lugar na Panonia, Arbogasto non deixou acudir o emperador. Esta tentativa de mantelo pechado rematou coa morte nunha conxura do xove emperador, ao parecer por orde de Arbogasto, segundo unha oraci\u00f3n f\u00fanebre pronunciada por Ambrosio.\nTeodosio, pola s\u00faa banda, non estaba moi interesado nas causas e deixou correr, pero Arbogasto nomea a Flavio Euxenio como emperador. Ent\u00f3n, a Teodosio non lle queda mais remedio que tomar o asunto nas s\u00faas mans, e invade Occidente de novo, vence a Argobasto, mata a Euxenio e queda coma \u00fanico emperador. \u00c9 a derradeira vez que o Imperio \u00e9 reunificado e se mant\u00e9n unido. A ra\u00edz da morte de Teodosio xa nunca volveran a se xuntar e as s\u00faas historias xa non ser\u00e1n parellas."}
{"id": "46160", "revid": "27155", "url": "https://gl.wikipedia.org/wiki?curid=46160", "title": "Stephen Jay Gould", "text": "Stephen Jay Gould (//), nado en Nova York o 10 de setembro de 1941 e finado na mesma cidade o 20 de maio de 2002, foi un paleont\u00f3logo, xe\u00f3logo, bi\u00f3logo evolutivo e historiador da ciencia estadounidense e un dos m\u00e1is influentes e lidos divulgadores cient\u00edficos da s\u00faa xeraci\u00f3n.\nGould pasou a maior parte da s\u00faa carreira docente na Universidade Harvard e traballando no Museo Americano de Historia Natural de Nova York. Nos \u00faltimos anos da s\u00faa vida, impartiu clases de biolox\u00eda e evoluci\u00f3n na Universidade de Nova York, pr\u00f3xima \u00e1 s\u00faa residencia no SoHo.\nA maior contribuci\u00f3n de Gould \u00e1 ciencia foi a teor\u00eda do equilibrio interrompido (\u00e1s veces traducido como \u201cpuntuado\u201d, do ingl\u00e9s \"punctuated equilibrium\") que desenvolveu con Niles Eldredge en 1972. A teor\u00eda prop\u00f3n que a maior\u00eda dos procesos evolutivos est\u00e1n compostos por longos per\u00edodos de estabilidade, interrompidos por episodios curtos e pouco frecuentes de bifurcaci\u00f3n evolutiva. A teor\u00eda contrasta co gradualismo filoxen\u00e9tico, que \u00e9 a idea xeneralizada de que o cambio evolutivo se caracteriza por un patr\u00f3n homox\u00e9neo e continuo, \u00e9 dicir, os seres vivos evolucionan sufrindo pequenos cambios constantes e sempre m\u00e1is ou menos ao mesmo ritmo.\nA maior parte da investigaci\u00f3n emp\u00edrica de Gould baseouse nos x\u00e9neros de caracois terrestres \"Poecilozonites\" e \"Cerion\" e ademais contribu\u00edu \u00e1 biolox\u00eda evolutiva do desenvolvemento. Na s\u00faa teor\u00eda evolutiva op\u00faxose ao seleccionismo estrito, \u00e1 sociobiolox\u00eda aplicada a seres humanos e \u00e1 psicolox\u00eda evolucionista. Fixo campa\u00f1a contra o creacionismo e propuxo que a ciencia e a relixi\u00f3n sexan considerados dous \u00e1mbitos distintos, ou \u00abmaxisterios\u00bb, cuxas autoridades non se solapan.\nPara o p\u00fablico xeral Gould \u00e9 co\u00f1ecido sobre todo polos seus m\u00e1is de 300 ensaios divulgativos publicados na revista \"Natural History\", e outros libros destinados a unha audiencia non especialista. Moitos dos ensaios de Gould para a revista \"Natural History\" foron reimpresos en libros entre os que sobresaen \"Desde Darwin\" e \"O pulgar do panda\". Os seus tratados m\u00e1is populares incl\u00faen libros como \"A falsa medida do home\", \"A vida marabillosa\" e \"A grandeza da vida\". O seu libro \"Ontoxenia e Filoxenia\" tivo grande sona. Pouco tempo antes da s\u00faa morte, Gould publicou un longo tratado recapitulando a s\u00faa versi\u00f3n da teor\u00eda evolutiva moderna chamado \"A estrutura da teor\u00eda da evoluci\u00f3n\" (2002). En 2000, a Biblioteca do Congreso dos Estados Unidos nomeouno \"Lenda Viva\".\nTraxectoria.\nInfancia.\nGould naceu e criouse en Bayside, un tranquilo barrio situado en Queens, Nova York. O seu pai Leonard traballaba de taqu\u00edgrafo nos xulgados, e a s\u00faa nai Eleanor era artista. Cando Gould ti\u00f1a cinco anos de idade, o seu pai levouno \u00e1 sala dos dinosauros do Museo Americano de Historia Natural, onde se encontrou por primeira vez perante un f\u00f3sil de \"Tyrannosaurus rex\". \u00abNo ti\u00f1a idea de que houbera tales cousas; estaba abraiado\u00bb, lembraba Gould. Nese momento decidiu facerse paleont\u00f3logo.\nRelixi\u00f3n e pol\u00edtica.\nCriado nun fogar secular xudeu, Gould non practicou ningunha relixi\u00f3n e prefer\u00eda ser considerado agn\u00f3stico. O bi\u00f3logo Jerry Coyne, que tivera a Gould no seu comit\u00e9 de tese, describiuno como un \u201cateo ac\u00e9rrimo onde os haxa\u201d (\u201c\"diehard atheist if there ever was one.\u201d\") O amigo persoal de Gould Oliver Sacks denomin\u00e1bao \"ateo xudeu\". Cando lle preguntaron nunha entrevista no \"Skeptic magazine\" se era agn\u00f3stico, el respondeu: \nMalia que \u00abfora criado por un pai marxista\u00bb, afirmou que as ideas pol\u00edticas do seu pai eran \u00abmoi diferentes\u00bb das s\u00faas. Con respecto \u00e1s s\u00faas opini\u00f3ns pol\u00edticas dixo que \u00abtend\u00edan a ser de centro-esquerda\u00bb. Segundo Gould, os libros de pol\u00edtica m\u00e1is influentes que leu foron \"A elite do poder\" de C. Wright Mills e os escritos pol\u00edticos de Noam Chomsky.\nCando asist\u00eda ao Antioch College na d\u00e9cada de 1960, Gould participou no Movemento polos dereitos civ\u00eds nos Estados Unidos e con frecuencia fixo campa\u00f1a pola xustiza social. Na Universidade de Leeds, sendo estudante visitante, organizou manifestaci\u00f3ns semanais contra un sal\u00f3n de baile de Bradford que se negaba a admitir negros. Gould continuou estas manifestaci\u00f3ns ata que esa pol\u00edtica foi revogada. Ao longo da s\u00faa carreira e nos seus escritos denunciou a opresi\u00f3n cultural en todas as s\u00faas formas, sobre todo o que el v\u00eda como pseudociencia usada ao servizo do racismo e o sexismo.\nMatrimonios.\nGould casou d\u00faas veces. O seu primeiro matrimonio foi coa artista Deborah Lee, en 1965, \u00e1 que co\u00f1eceu cando ambos os dous estudaban no Antioch College, e coa que tivo dous fillos, Jesse e Ethan. O seu segundo matrimonio foi en 1995 coa artista e escultora Rhonda Roland Shearer, que \u00e9 a nai de Jade e London Allen, fillastros de Gould.\nCancro.\nEn xullo de 1982, Gould foi diagnosticado de mesotelioma peritoneal, unha forma mortal de cancro que afecta ao revestimento abdominal e que se encontra con frecuencia en persoas que estiveron expostas ao amianto. Despois de dous anos de dif\u00edcil recuperaci\u00f3n, Gould publicou unha columna para a revista \"Discover,\" titulada \"The median isn't the message\" (\"A mediana non \u00e9 a mensaxe\"), que fala da s\u00faa reacci\u00f3n ao descubrir que os pacientes de mesotelioma ti\u00f1an unha esperanza de vida mediana de s\u00f3 oito meses despois do diagn\u00f3stico. Seguidamente, describe o verdadeiro significado que est\u00e1 detr\u00e1s deste n\u00famero e o seu alivio ao darse conta de que as medias estat\u00edsticas son \u00fatiles abstracci\u00f3ns e non abranguen toda a gama de variaci\u00f3n.\nA mediana \u00e9 o punto medio en estat\u00edstica o que significa que o 50 % dos pacientes morren antes dos 8 meses, pero parte da outra metade vivir\u00e1 posiblemente moito m\u00e1is tempo. Necesitaba determinar onde se localizaban as s\u00faas caracter\u00edsticas persoais dentro deste conxunto de posibilidades. Tendo en conta que o seu cancro foi detectado a tempo, e o feito de que era novo, optimista e tivo os mellores tratamentos dispo\u00f1ibles, Gould imaxinou que deb\u00eda estar na metade favorable do rango superior estat\u00edstico. Despois dun tratamento experimental de radiaci\u00f3n, quimioterapia e cirurx\u00eda, Gould conseguiu unha recuperaci\u00f3n completa e a s\u00faa columna xornal\u00edstica converteuse en fonte de inspiraci\u00f3n para moitos pacientes de cancro.\nGould foi tam\u00e9n un defensor da marihuana medicinal. Durante a s\u00faa loita contra o cancro, fumou esta droga para aliviar as n\u00e1useas asociadas aos seus tratamentos m\u00e9dicos. Segundo Gould, o uso da marihuana tivo un \u00abefecto moi importante\u00bb na s\u00faa recuperaci\u00f3n final. En 1998 foi testemu\u00f1a no caso de Jim Wakeford, un usuario e activista da marihuana medicinal canadense.\nAfecci\u00f3ns.\nOs seus ensaios cient\u00edficos para \"Natural History\" aluden con frecuencia aos seus pasatempos e intereses non cient\u00edficos. Cando era un rapaz coleccionaba cromos de b\u00e9isbol e seguiu sendo un afervoado seguidor deste deporte durante toda a s\u00faa vida. De adulto gust\u00e1banlle as pel\u00edculas de ficci\u00f3n cient\u00edfica, pero lai\u00e1base a mi\u00fado da s\u00faa mediocridade (non s\u00f3 na s\u00faa presentaci\u00f3n da ciencia, sen\u00f3n polos seus argumentos). Outras afecci\u00f3ns eran cantar no coro Boston Cecilia, e as operetas de Gilbert e Sullivan. Coleccionaba libros raros e antigos. Viaxaba con frecuencia a Europa e falaba franc\u00e9s, alem\u00e1n, ruso e italiano, e admiraba a arquitectura renacentista. Cando falaba da tradici\u00f3n xudeu-cristi\u00e1, refer\u00edase a ela simplemente como \u00abMois\u00e9s\u00bb e adoitaba aludir con pesar sobre a s\u00faa tendencia a engordar.\nMorte.\nGould morreu o 20 de maio de 2002 por causa dunha met\u00e1stase cancerosa de adenocarcinoma de pulm\u00f3n, que se estendera ao seu cerebro. Por\u00e9n, non estaba relacionado co seu anterior cancro abdominal de vinte anos antes, do que se recuperara totalmente. Morreu na s\u00faa casa, \u00abnunha cama posta na biblioteca do seu apartamento do SoHo, rodeado pola s\u00faa muller Rhonda, s\u00faa nai Eleanor e os moitos libros que amaba\u00bb.\nCarreira cient\u00edfica.\nGould comezou os seus estudos superiores no Antioch College, onde se graduou en 1963 con dobre especialidade en xeolox\u00eda e filosof\u00eda. Durante esa \u00e9poca tam\u00e9n estudou f\u00f3ra do seu pa\u00eds, na Universidade de Leeds no Reino Unido. Despois de completar os seus estudos de posgraduado na Universidade de Columbia en 1967 baixo a direcci\u00f3n de Norman Newell, foi contratado de inmediato pola Universidade Harvard, onde traballou ata o final da s\u00faa vida (1967-2002). En 1973, Harvard ascendeuno a profesor de xeolox\u00eda e conservador de paleontolox\u00eda de invertebrados no Museo de Zoolox\u00eda Comparada de Harvard, cargos nos que permaneceu ata o seu falecemento en 2002.\nEn 1982, a Universidade Harvard outorgoulle o t\u00edtulo honor\u00edfico de profesor Alexander Agassiz de zoolox\u00eda. Ao ano seguinte, en 1983, foille concedida unha bolsa de estudos de posgraduado da Asociaci\u00f3n Americana para o Avance da Ciencia (\"American Association for the Advancement of Science\", AAAS), onde m\u00e1is tarde desempe\u00f1ar\u00eda o cargo de presidente (1999-2001). O comunicado de prensa da AAAS sinalaba as s\u00faas \u00abnumerosas contribuci\u00f3ns tanto aos avances cient\u00edficos coma \u00e1 comprensi\u00f3n p\u00fablica da ciencia\u00bb. Tam\u00e9n ocupou o cargo de presidente da Sociedade de Paleontolox\u00eda (1985-1986) e o de vicepresidente da Sociedade para o Estudo da Evoluci\u00f3n (1990-1991).\nEn 1989, Gould foi aceptado como membro da Academia Nacional de Ciencias dos Estados Unidos. Entre 1996 e 2002 foi profesor investigador visitante Vincent Astor de biolox\u00eda na Universidade de Nova York e en 2001, a Asociaci\u00f3n Humanista Americana nomeouno humanista do ano polo seu traballo. En 2008, conced\u00e9uselle postumamente a medalla Darwin-Wallace, xunto a outros doce cient\u00edficos. Ata 2008, esta medalla era outorgada cada cincuenta anos pola Sociedade Linneana de Londres.\nTeor\u00eda do equilibrio interrompido.\nAo principio da s\u00faa carreira Gould e Niles Eldredge desenvolveron a teor\u00eda do(s) equilibrio(s) interrompido(s), que prop\u00f3n que os cambios evolutivos se producen con relativa rapidez, alternando con per\u00edodos m\u00e1is longos de relativa estabilidade, como parece deducirse da escaseza de formas intermedias encontradas no rexistro f\u00f3sil. Segundo Gould, o equilibrio interrompido modifica un piar fundamental \u00abna l\u00f3xica central da teor\u00eda darwiniana\u00bb. Alg\u00fans bi\u00f3logos evolutivos argumentaron que, se ben o equilibrio interrompido foi \u00abde grande interese para a biolox\u00eda\u00bb, limit\u00e1base a modificar o neo-darwinismo dunha maneira que era plenamente compatible co que se co\u00f1ec\u00eda anteriormente. Por\u00e9n, outros salientaron a s\u00faa novidade te\u00f3rica e argumentaron que o estancamento evolutivo observado fora algo \u00abinesperado pola maior\u00eda dos bi\u00f3logos evolucionistas\u00bb e \u00abtivo un grande impacto na paleontolox\u00eda e a biolox\u00eda evolutiva\u00bb.\nHoubo tam\u00e9n cr\u00edticos que, en ton de broma, calificaron a teor\u00eda como \u00abevoluci\u00f3n a tropez\u00f3ns\u00bb, o que levou a Gould a describir o gradualismo como \u00abevoluci\u00f3n por arrastre\u00bb.\nBiolox\u00eda evolutiva do desenvolvemento.\nGould fixo importantes contribuci\u00f3ns \u00e1 biolox\u00eda evolutiva do desenvolvemento, especialmente na s\u00faa obra \"Ontoxenia e filoxenia.\" Neste libro fixo fincap\u00e9 no proceso de heterocron\u00eda, que comprende dous procesos distintivos: pedomorfose e adici\u00f3ns terminais. Pedomorfose \u00e9 o proceso no que a ontoxenia se ralentiza e o organismo non alcanza a etapa final do seu desenvolvemento, mentres que a adici\u00f3n terminal \u00e9 o proceso polo cal un organismo se desenvolve acelerando e acortando etapas temper\u00e1s do proceso de desenvolvemento. A influencia de Gould neste campo segue viva en \u00e1reas de investigaci\u00f3n como a evoluci\u00f3n das plumas.\nSeleccionismo e sociobiolox\u00eda.\nGould defendeu as restrici\u00f3ns biol\u00f3xicas, como as limitaci\u00f3ns das v\u00edas do desenvolvemento nos resultados evolutivos, as\u00ed como outras forzas non selectivas da evoluci\u00f3n. Por exemplo, consideraba moitas das funci\u00f3ns superiores do cerebro humano como consecuencias secundarias imprevistas ou subprodutos da selecci\u00f3n natural, no canto de adaptaci\u00f3ns directas. Para describir tales caracter\u00edsticas acu\u00f1ou, xunto con Elisabeth Vrba o temo \u00abexaptaci\u00f3n\u00bb. Gould pensaba que esta interpretaci\u00f3n socava unha premisa esencial da sociobiolox\u00eda humana (o determinismo xen\u00e9tico) e a psicolox\u00eda evolucionista.\nContra a \u00absociobiolox\u00eda\u00bb.\nEn 1975, E. O. Wilson presentou a s\u00faa an\u00e1lise da conduta humana desde o punto de vista da sociobiolox\u00eda. En resposta, Gould, Richard Lewontin e outros cient\u00edficos de Boston escribiron unha carta ao \"New York Review of Books\" que tivo gran repercusi\u00f3n posteriormente, titulada \"Contra a \u00absociobiolox\u00eda\u00bb\". Esta carta aberta criticaba a \u00abvisi\u00f3n determinista da sociedade e acci\u00f3ns humanas\u00bb de Wilson.\nPor\u00e9n, Gould non desbotou as explicaci\u00f3ns sociobiol\u00f3xicas para moitos aspectos do comportamento animal; as\u00ed escribiu: \u00abOs sociobi\u00f3logos ampliaron a s\u00faa gama de explicaci\u00f3ns por selecci\u00f3n mediante a invocaci\u00f3n dos conceptos de eficacia biol\u00f3xica inclusiva e a selecci\u00f3n de parentesco para resolver (con \u00e9xito creo) o molesto problema do altru\u00edsmo \u2014anteriormente o maior obst\u00e1culo para unha teor\u00eda darwiniana da conduta social. [...] Aqu\u00ed a sociobiolox\u00eda tivo e seguir\u00e1 a ter \u00e9xito. E aqu\u00ed des\u00e9xolle o mellor, xa que representa unha extensi\u00f3n do darwinismo b\u00e1sico nun \u00e1mbito onde debe aplicarse.\u00bb\nEnxuntas e o paradigma panglossiano.\nCon Richard Lewontin, Gould escribiu un influente traballo en 1979 titulado \"As enxuntas de San Marcos e o paradigma panglossiano\", que introduciu na biolox\u00eda evolutiva o termo de arquitectura \u00abenxunta\u00bb ou \u00absobrazo\u00bb (espazo que queda entre un arco e o rect\u00e1ngulo que o enmarca, ou os espazos entre os arcos de apoio dunha c\u00fapula).\nCando visitaba Venecia en 1978, Gould deuse conta que as enxuntas da Bas\u00edlica de San Marcos, a\u00ednda que eran espazos moi fermosos, non eran espazos proxectados polo arquitecto. M\u00e1is ben eses espazos xurdiron como \u00absubprodutos arquitect\u00f3nicos inevitables ao montar unha c\u00fapula sobre arcos de medio punto\u00bb. Por iso Gould e Lewontin definiron \u00abenxunta\u00bb no \u00e1mbito da biolox\u00eda evolutiva como calquera caracter\u00edstica biol\u00f3ica dun organismo que xorde como unha consecuencia secundaria e inevitable doutras caracter\u00edsticas; \u00e9 dicir, que non \u00e9 directamente produto da selecci\u00f3n natural. Alg\u00fans exemplos incluir\u00edan os \u00abxenitais masculinizados das femias das hienas, o uso exaptativo dun embigo [oco na cuncha] como c\u00e1mara de incubaci\u00f3n polos caracois, a xiba do cervo xigante irland\u00e9s [f\u00f3sil] e varias caracter\u00edsticas clave da mentalidade humana\u00bb.\nNa obra \"C\u00e1ndido\" de Voltaire, aparece o personaxe do Dr. Pangloss, que \u00e9 retratado como un sabio despistado que a pesar das probas di que \u00abtodo est\u00e1 mellor neste mundo, que \u00e9 o mellor dos mundos posibles\u00bb. Gould e Lewontin afirmaron que \u00e9 panglossiano que os bi\u00f3logos evolucionistas vexan todos os trazos como cousas atomizadas que foron seleccionadas de forma natural e criticaron os bi\u00f3logos por non concederen espazo te\u00f3rico a outras causas, tales como restrici\u00f3ns filoxen\u00e9ticas e do desenvolemento. A frecuencia relativa das enxuntas as\u00ed definidas, fronte \u00e1s caracter\u00edsticas adaptadas pola natureza, segue sendo un tema pol\u00e9mico en biolox\u00eda evolutiva. Un exemplo ilustrativo do enfoque de Gould pode encontrarse nun estudo de Elisabeth Lloyd que considera o orgasmo feminino como un subproduto de compartir v\u00edas de desenvolvemento. Gould tam\u00e9n escribiu sobre este tema no seu ensaio \"Mamilas masculinas e ondas clitor\u00eddeas\", impulsado polo traballo anterior de Lloyd.\nO progreso evolutivo.\nGould foi partidario de que a evoluci\u00f3n non ten unha tendencia inherente cara ao progreso a longo prazo. A mi\u00fado hai comentarios que presentan a evoluci\u00f3n como unha escaleira de progreso que leva cara a organismos m\u00e1is grandes, m\u00e1is r\u00e1pidos e m\u00e1is intelixentes, no suposto de que a evoluci\u00f3n impulsa dalg\u00fan modo aos organismos a ser m\u00e1is complexos e en \u00faltima instancia m\u00e1is parecidos \u00e1 especie humana. Gould argumenta que o cami\u00f1o da evoluci\u00f3n non foi cara \u00e1 complexidade, sen\u00f3n cara \u00e1 diversificaci\u00f3n. Como a vida estaba obrigada a comezar desde un punto de partida simple, calquera diversidade resultante neste paseo aleatorio ser\u00eda percibida na direcci\u00f3n de maior complexidade. Pero a vida, argumenta Gould, p\u00f3dese adaptar doadamente \u00e1 simplificaci\u00f3n, como adoita ser o caso nos parasitos\nNun comentario sobre o libro \"A grandeza da vida\", Richard Dawkins aprobou o argumento xeral de Gould, pero propuxo que observara probas de \u00abunha tendencia nas li\u00f1axes a mellorar de forma acumulativa a s\u00faa eficacia adaptativa \u00e1 s\u00faa particular forma de vida, aumentando o n\u00famero de caracter\u00edsticas que se combinan en adaptaci\u00f3ns complexas. [...] Segundo esta definici\u00f3n, a evoluci\u00f3n por adaptaci\u00f3n non \u00e9 progresiva por casualidade, sen\u00f3n que \u00e9 profunda, recalcitrante e imprescindiblemente progresiva\u00bb.\nClad\u00edstica.\nGould nunca abrazou a clad\u00edstica como m\u00e9todo de investigaci\u00f3n de li\u00f1as e procesos evolutivos, posiblemente porque o preocupaba que esas investigaciones o levasen a descoidar detalles da biolox\u00eda hist\u00f3rica, que consideraba de suma importancia. A principios da d\u00e9cada de 1990 isto levouno a un debate con Derek Briggs, que comezara a aplicar t\u00e9cnicas cuantitativas clad\u00edsticas aos f\u00f3siles do xacemento co\u00f1ecido como Xisto de Burgess, sobre os m\u00e9todos que se deb\u00edan utilizar na interpretaci\u00f3n deses f\u00f3siles. Por esa \u00e9poca a clad\u00edstica converteuse rapidamente no m\u00e9todo predominante de clasificaci\u00f3n na biolox\u00eda evolutiva. A aparici\u00f3n de computadores persoais baratos pero cada vez m\u00e1is potentes fixo posible procesar grandes cantidades de datos sobre os organismos e as s\u00faas caracter\u00edsticas. Case ao mesmo tempo o desenvolvemento de t\u00e9cnicas efectivas de reacci\u00f3n en cadea da polimerase tam\u00e9n fixo posible a aplicaci\u00f3n de m\u00e9todos de an\u00e1lise clad\u00edstica aos trazos bioqu\u00edmicos.\nInvestigaci\u00f3ns con caracois terrestres.\nA maior parte da investigaci\u00f3n emp\u00edrica de Gould est\u00e1 relacionada cos caracois terrestres. Centrou os seus primeiros traballos no x\u00e9nero \"Poecilozonites\" das Bermudas e posteriormente no x\u00e9nero \"Cerion\" do Caribe. Segundo Gould \u00abo \"Cerion\" \u00e9 o caracol terrestre con maior diversidade de formas de todo o mundo. Hai 600 especies descritas deste x\u00e9nero. De feito non son realmente especies, xa que todos eles se cruzan, pero existen distintos nomes para expresar esta diversidade morfol\u00f3xica incrible. Alg\u00fans te\u00f1en forma de pelotas de golf, outros de lapis. [...] Agora ben, o meu interese principal \u00e9 a evoluci\u00f3n da forma, e o problema de como pode alcanzarse esa diversidade con tan poucas diferenzas xen\u00e9ticas \u00e9 moi interesante. E se pudesemos resolver isto aprenderiamos algo xeral sobre a evoluci\u00f3n da forma\u00bb.\nDada a ampla diversidade xeogr\u00e1fica do \"Cerion\", que fai que case cada illa te\u00f1a especies distintas, Gould posteriormente lamentouse dicindo que se Cristovo Col\u00f3n simplemente tivese catalogado un \"Cerion\" calquera se ter\u00eda terminado o debate acad\u00e9mico sobre cal foi a illa na que Col\u00f3n puxo o p\u00e9 en Am\u00e9rica por vez primeira.\nA explosi\u00f3n c\u00e1mbrica e a elaboraci\u00f3n da teor\u00eda saltacionista.\nA interpretaci\u00f3n de Gould sobre os f\u00f3siles do per\u00edodo C\u00e1mbrico achados nas lutitas de Burgess que aparece no seu libro \"A vida marabillosa\"salienta a chocante disparidade morfol\u00f3xica (ou \u00abrareza\u00bb) de dita fauna; e o papel do acaso, que determina cantos membros dela sobrevivir\u00e1n e cantos desaparecer\u00e1n. O cient\u00edfico utilizou as formas de vida deste per\u00edodo como exemplo do papel que xogan as circunstancias no amplo patr\u00f3n da evoluci\u00f3n. Tras unha serie de estudos baseados na comparaci\u00f3n entre trilobites e moluscos modernos, Gould e Eldredge elaboraron a alternativa ao gradualismo, chamada \u00absaltacionismo\u00bb, que sost\u00e9n que as especies se transforman rapidamente para logo permanecer invariables durante longo tempo. Estes estudos permitiron a Gould comprender que \u00aba evoluci\u00f3n [...] \u00e9 a adaptaci\u00f3n aos ambientes cambiantes, non progreso\u00bb.\nEste punto de vista foi criticado por Simon Conway Morris no seu libro de 1998 O Crisol da Creaci\u00f3n (\"The Crucible of Creation\"). Tam\u00e9n promoveu a teor\u00eda da evoluci\u00f3n converxente en canto mecanismo que produce formas similares en circunstancias ambientais similares, e nun libro posterior sostivo que a aparici\u00f3n de animais semellantes ao home \u00e9 probable. Os paleont\u00f3logos Derek Briggs e Richard Fortey discutiron tam\u00e9n que unha importante parte da fauna c\u00e1mbrica pode considerarse como grupos nai dos taxons existentes, se ben isto a\u00ednda \u00e9 materia de investigaci\u00f3n e debate, e a relaci\u00f3n entre varios taxons c\u00e1mbricos e os filos modernos non se estableceu a\u00ednda a ollos de moitos outros paleont\u00f3logos.\nFortey sinalou que antes da publicaci\u00f3n de \"A vida marabillosa\", Conway Morris compart\u00eda moitas das opiniones de Gould; por\u00e9n, trala sa\u00edda deste libro, este \u00faltimo revisou a s\u00faa postura e adoptou unha posici\u00f3n m\u00e1is progresista no contexto da historia da vida.\nA teor\u00eda xer\u00e1rquica da evoluci\u00f3n.\nA diferenza da teor\u00eda do equilibrio interrompido, a teor\u00eda xer\u00e1rquica ten un alcance causal, non s\u00f3 fenomenol\u00f3xico. A teor\u00eda xer\u00e1rquica da evoluci\u00f3n xeneraliza a teor\u00eda da selecci\u00f3n natural a unidades evolutivas distintas do organismo: a selecci\u00f3n de li\u00f1axes celulares, a cl\u00e1sica selecci\u00f3n de organismos, a selecci\u00f3n de grupos ou demes, de especies e mesmo de clados. Neste sentido, Gould sost\u00e9n que a teor\u00eda xer\u00e1rquica non trata de substitu\u00edr sen\u00f3n de ampliar a teor\u00eda de Darwin. Segundo a teor\u00eda xer\u00e1rquica, a evoluci\u00f3n \u00e9 o resultado da interacci\u00f3n simult\u00e1nea de distintos niveis que poden coincidir mais tam\u00e9n entrar en conflito.\nPara que un obxecto biol\u00f3xico sexa unha unidade de selecci\u00f3n debe ter cinco propiedades fundamentais: puntos de nacemento e de morte, estabilidade dabondo ao longo da s\u00faa existencia, reproduci\u00f3n e herdanza de trazos parentais por descendencia. As tres primeiras propiedades son necesarias para distinguir as unidades dentro dun continuo, mentres que as d\u00faas \u00faltimas son necesarias para que sexan consideradas axentes da selecci\u00f3n natural, definida como \u00e9xito reprodutivo diferencial.\nA consideraci\u00f3n dun individuo como individuo evolutivo \u00e9 relativa, dependendo do nivel de an\u00e1lise en que nos situemos en cada caso, segundo o que expresou Gould en \"A Estrutura da Teor\u00eda da Evoluci\u00f3n\":\nInfluencia.\nGould \u00e9 un dos cient\u00edficos m\u00e1is citados no eido da teor\u00eda evolutiva. O seu traballo de 1979 sobre as \u00abenxuntas\u00bb foi citado m\u00e1is de 3000 veces. En \"Palaeobiology\", a revista insignia da s\u00faa propia especialidade, s\u00f3 Charles Darwin e G. G. Simpson foron citados m\u00e1is veces. Gould foi tam\u00e9n un historiador da ciencia bastante respectado. O historiador Ronald Numbers afirmou: \u00abNon podo dicir moito sobre os puntos fortes de Gould como cient\u00edfico, pero durante moito tempo considereino o segundo historiador da ciencia m\u00e1is influente (xunto a Thomas Kuhn)\u00bb.\nComo figura p\u00fablica.\nGould f\u00edxose co\u00f1ecido por medio dos seus ensaios de divulgaci\u00f3n cient\u00edfica na revista \"Natural History\" e foi autor de varios libros sobre a evoluci\u00f3n. Entre os seus tratados m\u00e1is populares est\u00e1n libros como \"A falsa medida do home\", \"O polgar do panda\", \"A vida marabillosa\" e \"Desde Darwin\". O seu tratado \"Unha homenaxe biol\u00f3xica ao Rato Mickey\" (\"A Biological Homage to Mickey Mouse\") explica como os debuxantes aproveitan a fisionom\u00eda dos beb\u00e9s, como ter cabeza e ollos grandes, que lles dan aos monecos debuxados un aspecto que incita \u00e1 tenrura e ao afecto, observaci\u00f3ns xa realizadas por Konrad Lorenz.\nFoi un apaixonado defensor da teor\u00eda evolutiva escribindo prolificamente sobre o tema e tratando de comunicar a s\u00faa comprensi\u00f3n da biolox\u00eda evolutiva contempor\u00e1nea a un p\u00fablico amplo. Un tema recorrente nos seus escritos \u00e9 a historia e o desenvolvemento da evoluci\u00f3n e o pensamento antes da formulaci\u00f3n da teor\u00eda evolutiva. Tam\u00e9n foi un afeccionado afervoado ao b\u00e9isbol; fixo a mi\u00fado referencias a este deporte nos seus ensaios. Moitos dos seus ensaios de b\u00e9isbol foron recompilados e publicados postumamente en \"Triumph and Tragedy in Mudville\" (2003).\nA\u00ednda que era un orgulloso darwinista, era menos reducionista que a maior\u00eda dos neo-darwinistas. Op\u00faxose firmemente a moitos aspectos da sociobiolox\u00eda e a s\u00faa descendente intelectual, a psicolox\u00eda evolucionista. Dedicou moito tempo \u00e1 loita contra o creacionismo e conceptos relacionados como a denominada \u201cciencia da creaci\u00f3n\u201d e a teor\u00eda do dese\u00f1o intelixente. Gould desenvolveu m\u00e1is tarde o termo \u00abmaxisterios non superpostos\u00bb (\"non-overlapping magisteria\", NOMA, en ingl\u00e9s) para describir como, na s\u00faa opini\u00f3n, a ciencia e a relixi\u00f3n non poden facer comentarios sobre o \u00e1mbito do outro. Gould chegou a desenvolver esta idea detalladamente no libro \"Rock of Ages\" (1999) e en \"The Heddgehog, the Fox, and the Magister's Pox\" (2003). Nun ensaio de 1982 de \"Natural History\" Gould escribiu:\nA petici\u00f3n antievolucionista presentada nos Estados Unidos denominada \"A Scientific Dissent From Darwinism\" (\"Unha disensi\u00f3n cient\u00edfica do darwinismo\") xerou a creaci\u00f3n dunha iniciativa contraria proevolucionista por parte do Centro Nacional para a Ensinanza da Ciencia (\"National Center for Science Education\", NCSE, ) denominada Project Steve, na que se honra a Gould, unha das figuras que apoiou o NCSE.\nGould converteuse nun rostro co\u00f1ecido da ciencia para o p\u00fablico xeral, aparecendo a mi\u00fado en series e programas de televisi\u00f3n como \"NOVA\", o documental \"Baseball\" de Ken Burns, \"Evolution\" (programas da cadea de televisi\u00f3n PBS), \"Crossfire\" (da CNN) e outros. En 1997 prestou a s\u00faa voz a unha versi\u00f3n de si mesmo nun episodio da serie de debuxos animados \"Os Simpson\".\nControversias.\nGould recibiu moitos eloxios polo seu traballo acad\u00e9mico e exposici\u00f3n popular da historia natural, pero non foi inmune \u00e1s cr\u00edticas por parte daqueles na comunidade cient\u00edfica que sent\u00edan que as s\u00faas presentaci\u00f3ns p\u00fablicas, por varias raz\u00f3ns, estaban afastadas da teor\u00eda evolutiva dominante. Os debates p\u00fablicos entre os partidarios e detractores de Gould foron \u00e1s veces tan belicosos que varios comentaristas os chamaron \u00abas guerras de Darwin\u00bb.\nO eminente bi\u00f3logo evolutivo brit\u00e1nico John Maynard Smith estaba entre os m\u00e1is duros cr\u00edticos de Gould. Maynard Smith pensaba que este non ti\u00f1a dabondo en conta a funci\u00f3n vital que a adaptaci\u00f3n desempe\u00f1a en biolox\u00eda, e tam\u00e9n criticaba a aceptaci\u00f3n de Gould da selecci\u00f3n a nivel de especies como un compo\u00f1ente importante da evoluci\u00f3n biol\u00f3xica. Nun comentario sobre o libro de Daniel Dennet, \"A perigosa idea de Darwin\", Maynard Smith escribiu que Gould \u00abest\u00e1 dando aos non bi\u00f3logos en gran parte unha falsa imaxe do estado da teor\u00eda evolutiva\u00bb. Malia estas discrepancias, escribiu nun comentario sobre \"O polgar do panda\" que \u00abStephen Gould \u00e9 o mellor escritor de ciencia popular [...] A mi\u00fado enfur\u00e9ceme, pero espero que volva ao ataque coa redacci\u00f3n de ensaios como estes\u00bb. O brit\u00e1nico estaba tam\u00e9n entre os que agradeceron os traballos de paleontolox\u00eda de Gould.\nUnha das raz\u00f3ns desas cr\u00edticas era que Gould parec\u00eda presentar as s\u00faas ideas como unha forma revolucionaria de comprender a evoluci\u00f3n e argumentaba sobre a importancia doutros mecanismos \u00e1 parte da selecci\u00f3n natural, mecanismos que pensaba foran ignorados por moitos evolucionistas profesionais. O resultado foi que moitas persoas non especialistas \u00e1s veces deduciron polos seus primeiros escritos que se demostrara que as explicaci\u00f3ns de Darwin non eran cient\u00edficas (algo que Gould nunca intentou dar a entender). Xunto a moitos outros investigadores dese campo as obras de Gould \u00e1s veces son deliberadamente postas f\u00f3ra de contexto polos creacionistas que pretenden demostrar que os cient\u00edficos xa non entenden como evolucionaron os organismos. Gould corrixiu algunhas destas malas interpretaci\u00f3ns e terxiversaci\u00f3ns dos seus escritos en obras posteriores.\nGould e Dawkins tam\u00e9n expresaron o seu desacordo sobre a importancia da selecci\u00f3n xen\u00e9tica na evoluci\u00f3n. Dawkins argumenta que a evoluci\u00f3n ent\u00e9ndese mellor como competencia entre xenes (ou replicadores), mentres que Gould defendeu a importancia de varios niveis de competencia, inclu\u00edndo a selecci\u00f3n entre os xenes, li\u00f1axes celulares, organismos, grupos (\"demes\"), especies e clados. Cr\u00edticas a Gould e a s\u00faa teor\u00eda do equilibrio interrompido poden encontrarse no cap\u00edtulo 9 de \"O reloxeiro cego\" de Dawkins e no cap\u00edtulo 10 de \"A perigosa idea de Darwin\" de Dennett. Dawkins posteriormente fixo unha concesi\u00f3n a trav\u00e9s dunha nota ao final nunha nova edici\u00f3n do seu libro \"O xene ego\u00edsta\", onde di:\nA oposici\u00f3n \u00e1 sociobiolox\u00eda e \u00e1 psicolox\u00eda evolucionista.\nGould tam\u00e9n tivo unha inimizade p\u00fablica durante longo tempo con E. O. Wilson e outros bi\u00f3logos evolucionistas sobre a sociobiolox\u00eda humana e o seu descendente posterior a psicolox\u00eda evolucionista (\u00e1 que Gould, Lewontin e Maynard Smith se opo\u00f1\u00edan, pero que Richard Dawkins, Daniel Dennett e Steven Pinker defend\u00edan). Estes debates alcanzaron o seu cl\u00edmax na d\u00e9cada de 1970, e inclu\u00edron unha forte oposici\u00f3n de instituci\u00f3ns como o Grupo de estudo da sociobiolox\u00eda e Ciencia para o Pobo. Pinker acus\u00f3 a Gould, Lewontin e outros opo\u00f1entes da psicolox\u00eda evolucionista de ser \u00abcient\u00edficos radicais\u00bb, cuxa postura sobre a natureza humana est\u00e1 influenciada pola pol\u00edtica no canto de pola ciencia. Gould afirmou que \u00abnon viu ning\u00fan motivo detr\u00e1s de Wilson ou de calquera outro\u00bb, pero advirtiu que todos os seres humanos son influenciados, sobre todo inconscientemente, polas s\u00faas expectativas e prexu\u00edzos persoais. Escribiu:\nA cr\u00edtica principal de Gould era que as explicaci\u00f3ns sociobiol\u00f3xicas sobre o home carec\u00edan de probas, e argumentaba que as condutas adaptativas sup\u00f3\u00f1ense xen\u00e9ticas frecuentemente pola \u00fanica raz\u00f3n da s\u00faa pretendida universalidade ou natureza adaptativa. Gould fixo fincap\u00e9 en que as condutas adaptativas poden ser transmitidas tam\u00e9n a trav\u00e9s da cultura, e ambas as hip\u00f3teses son igualmente plausibles. Gould non negaba a importancia da biolox\u00eda na natureza humana, mais reformulou o debate como \u00abpotencialidade biol\u00f3xica contra determinismo biol\u00f3xico\u00bb. Afirmaba tam\u00e9n que o cerebro humano permite unha ampla gama de comportamentos. A s\u00faa flexibilidade \u00abperm\u00edtenos ser agresivos ou tranquilos, dominantes ou submisos, rancorosos ou xenerosos [...] A violencia, o sexismo e a maldade xeneralizada \"son\" biol\u00f3xicos, xa que representan un subconxunto dun posible rango de comportamentos. Pero a paz, a igualdade e a bondade son igual de biol\u00f3xicos \u2014e poderiamos ver aumentada a s\u00faa influencia se podemos crear estruturas sociais que lles permitan prosperar\u00bb.\n\"A falsa medida do home\".\nGould \u00e9 o autor de \"A falsa medida do home\" (\"The Mismesure of Man\", 1981), unha investigaci\u00f3n hist\u00f3rica sobre a psicometr\u00eda e os tests de intelixencia. Gould investigou os m\u00e9todos da craniometr\u00eda do s\u00e9culo XIX, e a historia dos tests psicol\u00f3xicos. O paleont\u00f3logo afirmaba que estas d\u00faas teor\u00edas se desenvolveron sobre a base dunha infundada crenza no determinismo biol\u00f3xico, desde o punto de vista no que \u00abas diferenzas econ\u00f3micas e sociais entre os grupos humanos (razas, clases sociais e sexos) [danse por] distinci\u00f3ns herdadas e innatas e a sociedade, nese sentido, \u00e9 unha exacta r\u00e9plica da biolox\u00eda\u00bb.\nO libro foi reeditado en 1996 e engadiuselle un pr\u00f3logo e un comentario de \"A curva camp\u00e1\" (\"The Bell Curve\"). \"A falsa medida do home\" foi talvez o libro m\u00e1is controvertido de Gould. Recibiu loanzas, e unha ampla serie de cr\u00edticas negativas, mesmo varias declaraci\u00f3ns de tersiverxaci\u00f3n.\nEn 2011, un estudo realizado por seis antrop\u00f3logos reanalizou a afirmaci\u00f3n de Gould de que Samuel Morton (etn\u00f3grafo do s\u00e9culo XIX cuxa obra se considera a orixe do \"racismo cient\u00edfico\") manipulou inconscientemente as medidas dos seus cranios, e chegaron \u00e1 conclusi\u00f3n de que a an\u00e1lise de Gould ti\u00f1a escaso fundamento e era incorrecta. Loaron a Gould pola s\u00faa \"firme oposici\u00f3n ao racismo\" pero conclu\u00edron que \"a reputaci\u00f3n inicial de Morton como obxectivista da s\u00faa \u00e9poca era ben merecida.\" Ralph Holloway, un dos coautores do estudo, comentou, \"Eu simplemente non conf\u00edo en Gould. ... te\u00f1o a sensaci\u00f3n de que a s\u00faa postura ideol\u00f3xica era superlativa. Cando sa\u00edu a versi\u00f3n de 1996 de 'A falsa medida do home' e el nin sequera se molestou en mencionar o estudo de Michael, eu simplemente sent\u00edn que era un charlat\u00e1n.\"\nO artigo do grupo foi revisado pola revista \"Nature\", que recomendou unha certa cautela, e fixo notar que \"como eles non pod\u00edan medir todos os cranios, non sab\u00edan se as capacidades craniais medias das que informou Morton representan a s\u00faa mostra con precisi\u00f3n.\" A revista declarou que a oposici\u00f3n de Gould ao racismo puido ter nesgado a s\u00faa interpretaci\u00f3n dos datos de Morton, pero tam\u00e9n sinalou que \"Lewis e os seus colegas ti\u00f1an as s\u00faas propias motivaci\u00f3ns. Varios no seu grupo te\u00f1en relaci\u00f3n coa Universidade de Pensilvania, e te\u00f1en un interese en ver que a valiosa pero pouco estudada colecci\u00f3n de cranios est\u00e1 libre do estigma do nesgo.\" O artigo do grupo foi tam\u00e9n criticado polo fil\u00f3sofo da cienciae Michael Weisberg, tam\u00e9n da Universidade de Pensilvania. Weisberg argumenta que \"a maior\u00eda dos argumentos de Gould contra Morton son s\u00f3lidos. A\u00ednda que Gould cometeu alg\u00fans erros e esaxerou o seu caso en varios lugares, proporcionou probas de \"prima facia\", ata agora non refutadas, de que Morton mediu en efecto mal os seus cranios dunhas maneiras que estaban conformes cos nesgos raciais do s\u00e9culo XIX.\" Os bi\u00f3logos e fil\u00f3sofos Jonathan Kaplan, Massimo Pigliucci, e Joshua Alexander Banta tam\u00e9n publicaron unha cr\u00edtica do artigo do grupo, argumentando que moitas das s\u00faas afirmaci\u00f3ns eran enganosas e volver a facer as medidas era \"completamente irrelevante para unha avaliaci\u00f3n da an\u00e1lise publicada de Gould.\" Tam\u00e9n aduciron que os \"m\u00e9todos utilizados por Morton e Gould eran ambos os dous inapropiados\" e que \"a an\u00e1lise estat\u00edstica de Gould dos datos de Morton non \u00e9 en moitos aspectos mellor que a do propio Morton.\"\nMaxisterios non superpostos.\nNo seu libro de 1999, \"Rocks of Ages\", Gould presenta o que describe como unha \u00abbenditamente simple e puramente convencional resoluci\u00f3n [ao] suposto conflito entre ciencia e relixi\u00f3n\u00bb. Define o termo \u00abmaxisterio\u00bb como \u00abun dominio no que unha forma de ensinanza mant\u00e9n as ferramentas axeitadas para elaborar un discurso significativo e [chegar a unha] soluci\u00f3n\u00bb. O principio de maxisterios non superpostos (\"Non overlapping magisteria\" no orixinal) establece, por tanto, que o maxisterio da ciencia cobre \u00aba esfera do emp\u00edrico: de que est\u00e1 formado o Universo (feito) e por que funciona de determinada maneira (teor\u00eda). O maxisterio da relixi\u00f3n est\u00e9ndese sobre preguntas sobre o sentido \u00faltimo e asuntos morais. Estes dous maxisterios non se superpo\u00f1en, nin abranguen todo o que pode co\u00f1ecerse\u00bb. Suxire ademais que \u00ab[este principio] ten un forte e expl\u00edcito apoio, a\u00ednda dos estereotipos culturais m\u00e1is primarios do m\u00e1is estrito tradicionalismo\u00bb e que \u00ab\u00e9 unha s\u00f3lida posici\u00f3n que merece o consenso xeral, instaurado tras unha longa loita entre xente de boa vontade de ambos os maxisterios\u00bb.\nPor\u00e9n, esta postura non estivo exenta de cr\u00edticas. Por exemplo, no seu libro \"O espellismo de Deus\" (\"The God Delusion\"), Richard Dawkins opina que esta divisi\u00f3n entre relixi\u00f3n e ciencia non \u00e9 tan simple como Gould pretende, xa que hai poucas relixi\u00f3ns que non afirmen a existencia de milagros, os cales \"por definici\u00f3n, violan os principios da ciencia.\" Dawkins tam\u00e9n se op\u00f3n \u00e1 idea de que a relixi\u00f3n te\u00f1a algo que dicir que te\u00f1a sentido sobre \u00e9tica e valores, e, por tanto, non ten autoridade para reclamar para si un maxisterio. Dawkins di que el cre que Gould \u00e9 pouco sincero en moito do que di en \"Rocks of Ages\". De xeito similar, o fil\u00f3sofo humanista Paul Kurtz argumenta que Gould est\u00e1 errado cando di que a ciencia non ten nada que dicir sobre cuesti\u00f3ns \u00e9ticas, xa que Kurtz afirma que a ciencia \u00e9 un m\u00e9todo moito mellor que a relixi\u00f3n para determinar principios morais.\nPublicaci\u00f3ns.\nArtigos.\nDurante a s\u00faa vida, as publicaci\u00f3ns de Gould foron numerosas. Unha recapitulaci\u00f3n das s\u00faas publicaci\u00f3ns desde o ano 1965 ao 2000 menciona 479 documentos, 22 libros, 300 ensaios e 101 comentarios de libros escritos por el. Algunhas das publicaci\u00f3ns fix\u00e9ronse postumamente.\nLibros.\nVelaqu\u00ed unha lista dos libros escritos ou editados por Gould, inclu\u00edndo os publicados postumamente en 2002. A\u00ednda que varias destas obras foron reimpresas posteriormente por moitas editoriais e traducidas a moitos idiomas, esta enumeraci\u00f3n mant\u00e9n a editorial e a data de publicaci\u00f3n inicial e os t\u00edtulos no idioma orixinal."}
{"id": "46162", "revid": "22570", "url": "https://gl.wikipedia.org/wiki?curid=46162", "title": "Villard de Honnecourt", "text": "Villard de Honnecourt foi un mestre de obras do s\u00e9culo XIII, c\u00e9lebre polo seu Carn\u00e9, que cont\u00e9n numerosos bosquexos de arquitectura, o cal actualmente se conserva na Biblioth\u00e8que nationale de France.\nA vida do pedreiro.\nVillard era orixinario da aldea de Honnecourt-sur-Escaut, situada preto de Cambrai, Francia. Como outros canteiros do seu tempo aprendeu o oficio indo de vila en vila, e dunha obra para outra. Co tempo chegar\u00eda a ser \"magister latomus\", \u00e9 dicir, mestre de obras, profesi\u00f3n que inclu\u00eda o oficio de arquitecto. Os artes\u00e1ns da \u00e9poca viaxaban dabondo, e merc\u00e9 ao seu Carn\u00e9, co\u00f1ecemos algunhas das etapas do seu periplo: Laon, Chartres, Lausana e incluso Hungr\u00eda.\nO \"Carnet\".\nCunhas dimensi\u00f3ns de 14x22 cent\u00edmetros, o \"Carn\u00e9\" de Villard de Honnecourt compu\u00f1ase en principio dun centenar de p\u00e1xinas, das que subsisten algo m\u00e1is de sesenta. Cont\u00e9n numerosos bosquexos, de gran precisi\u00f3n, acompa\u00f1ados de anotaci\u00f3ns.\n\u00c1chanse: "}
{"id": "46164", "revid": "23204", "url": "https://gl.wikipedia.org/wiki?curid=46164", "title": "Mitsubishi Ki-21", "text": "O Mitsubishi Ki-21 foi un bombardeiro medio xapon\u00e9s da segunda guerra mundial. Dese\u00f1ouse en 1936 e realizou o seu primeiro voo en decembro dese ano. En 1938 entrou en servizo, pero a finais de 1941 xa estaba obsoleto a\u00ednda que loitou ata o final da guerra. Alg\u00fans deles foron convertidos en transportes coa designaci\u00f3n MC-21. Os aliados alcum\u00e1rono \"Sally\"."}
{"id": "46166", "revid": "98629", "url": "https://gl.wikipedia.org/wiki?curid=46166", "title": "Linguas c\u00e9lticas insulares", "text": "O c\u00e9ltico insular \u00e9 unha das d\u00faas grandes ramas das linguas c\u00e9lticas. Comprende as linguas celtas faladas nas Illas Brit\u00e1nicas e tam\u00e9n o bret\u00f3n. Alg\u00fans considerar\u00e1n que o bret\u00f3n, que a\u00ednda se fala na Breta\u00f1a (norte de Francia), deber\u00eda ser considerado unha lingua continental. Pero a s\u00faa orixe \u00e9 insular, como se ver\u00e1 despois.\nO c\u00e9ltico insular div\u00eddese en dous grupos: o irland\u00e9s ou goid\u00e9lico e o brit\u00e1nico ou brit\u00f3nico.\nIrland\u00e9s ou goid\u00e9lico.\n\"\"Go\u00eddel\" en irland\u00e9s antigo significa \"habitante de Irlanda\". Esta forma evolucionou ata os nosos d\u00edas e \u00e9 o termo \"gael\"\" o que se refire a este significado. Polo tanto, \u00e9 correcto falar do goid\u00e9lico ou ga\u00e9lico para referirse a este grupo de linguas celtas insulares.\nO c\u00e9ltico irland\u00e9s era a \u00fanica lingua que se falaba en Irlanda no s\u00e9culo V, momento en que se empezan a ter datos hist\u00f3ricos destas illas. Os outros dous membros deste grupo, o ga\u00e9lico escoc\u00e9s e o manx xurdiron debido \u00e1 colonizaci\u00f3n irlandesa que tivo lugar por aquela \u00e9poca. A\u00ednda que se sabe que houbo colonos irlandeses na zona da actual Gales, non se conservaron pegadas da s\u00faa lingua, ag\u00e1s algunhas inscrici\u00f3ns.\nBrit\u00e1nico ou brit\u00f3nico.\n\"Brython\" \u00e9 a palabra galesa con que os habitantes de Gran Breta\u00f1a e Breta\u00f1a se refer\u00edan a si mesmos. O brit\u00f3nico tam\u00e9n se falou na illa de Man, a\u00ednda que o dialecto celta falado na actualidade \u00e9 goid\u00e9lico.\nOs vestixios que se conservan rem\u00edtennos a unha lingua de ra\u00edz posibelmente non indoeuropea que se falaba na zona de Escocia, o picto, que posteriormente foi substitu\u00edda polo brit\u00e1nico. Coa invasi\u00f3n dos irlandeses por un lado e dos ingleses por outro, que a partir do sur de Inglaterra chegaron ata Escocia, form\u00e1ronse bolsas de falantes que crearon os seus propios dialectos. As\u00ed form\u00e1ronse d\u00faas \u00e1reas ling\u00fc\u00edsticas principais en Escocia: a zona \"xerm\u00e1nica\" (escotos, emparentados estreitamente cos ingleses) e a zona irlandesa (\"erse\", termo que os escoceses utilizaron para referirse aos irlandeses ou ga\u00e9licos). Houbo un dialecto chamado c\u00fambrico localizado na fronteira occidental entre Inglaterra e Escocia probabelmente ata o s\u00e9culo X, pero non se conservou case nada del.\nO brit\u00e1nico domin\u00f3 como lingua na actual Gales, que \u00e9 a lingua que se co\u00f1ece hoxe como gal\u00e9s. Tam\u00e9n se conservou unha forma dialectal do brit\u00f3nico na zona de Cornualla ata o s\u00e9culo XVIII, o c\u00f3rnico. Foi desde esta rexi\u00f3n da que partiron numerosos grupos de emigrantes nos s\u00e9culos V e VI conservando a s\u00faa cultura celta, a cal levaron ata o continente Europeo. Estableceron colonias ao noroeste de Francia, na Breta\u00f1a. A\u00ednda que \u00e9 prob\u00e1bel que a\u00ednda quedasen vestixios dalgunha lingua c\u00e9ltica continental nesa zona (o galo, por exemplo), ser\u00eda moi arriscado dicir polas fontes das que se dispo\u00f1en e sobre todo pola \u00e9poca, que o galo puidese haber tido algunha influencia clara na lingua."}
{"id": "46169", "revid": "624", "url": "https://gl.wikipedia.org/wiki?curid=46169", "title": "Linguas celtas continentais", "text": ""}
{"id": "46170", "revid": "23204", "url": "https://gl.wikipedia.org/wiki?curid=46170", "title": "Linguas c\u00e9lticas continentais", "text": "As linguas c\u00e9lticas continentais son as linguas c\u00e9lticas, todas extintas hoxe, que se orixinaron e se falaron no continente europeo, en oposici\u00f3n \u00e1s linguas c\u00e9lticas insulares, con orixe nas illas brit\u00e1nicas (das que a\u00ednda hoxe se falan seis). Tr\u00e1tase dun agrupamento de linguas celtas en termos xeogr\u00e1ficos e non puramente ling\u00fc\u00edsticos. Eran faladas por pobos que os cronistas romanos e gregos chamaron \"Keltoi\", \"Celtae\", \"Galli\" e \"Galatae\". A s\u00faa extensi\u00f3n fac\u00eda un arco que abrangu\u00eda dende a pen\u00ednsula Ib\u00e9rica no oeste at\u00e9 os Balc\u00e1ns e Anatolia no leste. \nA\u00ednda que a lingua bretoa se fala na Europa continental dende aproximadamente o s\u00e9culo VI, non est\u00e1 considerada unha lingua c\u00e9ltica continental. Tr\u00e1tase dunha lingua brit\u00f3nica estreitamente relacionada co c\u00f3rnico e o gal\u00e9s. \nLinguas c\u00e9lticas continentais testemu\u00f1adas.\nA\u00ednda que \u00e9 prob\u00e1bel que os pobos celtas falasen ducias de linguas e dialectos diferentes por toda Europa en \u00e9poca prerromana, s\u00f3 un pequeno n\u00famero delas est\u00e1n suficientemente testemu\u00f1adas:\nUso do termo.\nA expresi\u00f3n celta continental \u00fasase en contraste con c\u00e9ltico insular. Mentres a maior\u00eda dos investigadores concordan en que o celta insular \u00e9 unha rama distinta do celta, que sufriu innovaci\u00f3ns ling\u00fc\u00edsticas com\u00fans, non hai evidencia de que as linguas c\u00e9lticas continentais poidan ser clasificadas deste xeito. De feito, o termo \"celta continental\" s\u00f3 se refire \u00e1s linguas c\u00e9lticas non insulares: \u00e9, xa que logo, unha definici\u00f3n negativa. Como conservamos pouco material desta slinguas celtas continentais a an\u00e1lise da ling\u00fc\u00edstica hist\u00f3rica baseada no m\u00e9todo comparativo \u00e9 dif\u00edcil de realizar."}
{"id": "46171", "revid": "5863", "url": "https://gl.wikipedia.org/wiki?curid=46171", "title": "Queer", "text": "O movemento Queer encarna o desexo de superaci\u00f3n das limitaci\u00f3ns do tradicional (e controvertido) activismo do movemento LGTB. Principalmente nos Estados Unidos, Canad\u00e1 e Inglaterra -durante os 70 e 80- as asociaci\u00f3ns de dereitos civ\u00eds do movemento LGTB produciran, a prop\u00f3sito, unha imaxe do gai \"positivo\", aquel gai home, branco, profesional e de clase media. O Queer prop\u00faxose acabar con este estereotipo sexista, clasista e racista das relaci\u00f3ns ligadas \u00e1 sexualidade. Estando \u00e1 marxe social como unha subcultura, non moi popular mesmo no medio gai. O Queer sustenta unha postura ben an\u00e1loga \u00e1 do anarco-feminismo, principalmente no relativo \u00e1 loita pola igualdade entre sexos, \u00e1 non violencia e \u00e1 anti-homofobia. Obviamente, tam\u00e9n se sit\u00faa na integridade anarquista, por ese motivo, a s\u00faa tendencia \u00e1 aproximaci\u00f3n e \u00e1 constante aglutinaci\u00f3n con alg\u00fans movementos contraculturais."}
{"id": "46172", "revid": "23204", "url": "https://gl.wikipedia.org/wiki?curid=46172", "title": "Maiar", "text": "Os Maiar son uns seres fant\u00e1sticos creados por J. R. R. Tolkien. Son os de menor rango dos Ainur que entraron en E\u00e4 no comezo dos tempos.\nOs Maiar (singular: Maia) eran os \"Ainur\" de menor rango que n\"'O Silmarillion\" dise que descenderon a Arda para axudar \u00f3s Valar, os altos Ainur, a dar forma \u00f3 mundo. \"O Silmarilion\" conta que eran numerosos, pero poucos foron nomeados polos homes ou os elfos."}
{"id": "46173", "revid": "135097", "url": "https://gl.wikipedia.org/wiki?curid=46173", "title": "Lista de movementos autonomistas, federalistas, nacionalistas e independentistas", "text": "\u00c1frica.\nRep\u00fablica Democr\u00e1tica do Congo.\n Katanga\nEuropa.\nCroacia.\nMovementos autonomistas en rexi\u00f3ns de todo o pa\u00eds, ou f\u00f3ra del, pero principalmente en:"}
{"id": "46174", "revid": "839", "url": "https://gl.wikipedia.org/wiki?curid=46174", "title": "Lista de movementos autonomistas, federalistas e independentistas", "text": ""}
{"id": "46176", "revid": "102241", "url": "https://gl.wikipedia.org/wiki?curid=46176", "title": "Lingua n\u00f3rica", "text": "A lingua n\u00f3rica era unha das linguas c\u00e9lticas continentais. Suponse que se falaba na rexi\u00f3n do que posteriormente constitu\u00edu a provincia romana de Noricum. S\u00f3 est\u00e1 testemu\u00f1ada por d\u00faas inscrici\u00f3ns fragmentarias que non ofrecen suficiente informaci\u00f3n para tirar delas demasiadas conclusi\u00f3ns sobre a natureza e caracter\u00edsticas desta lingua."}
{"id": "46177", "revid": "56817", "url": "https://gl.wikipedia.org/wiki?curid=46177", "title": "Celta P", "text": "Ch\u00e1mase celta P a un n\u00famero de linguas c\u00e9lticas faladas na antig\u00fcidade e na actualidade que presentan como trazo caracter\u00edstico a evoluci\u00f3n do fonema indoeuropeo *\"kw\" a \"p\":\nAs\u00ed do indoeuropeo *\"kwetwor\" temos o gal\u00e9s antigo \"petguar\", o c\u00f3rnico \"peswar\", feminino \"peder\", o bret\u00f3n \"pevar\", feminino \"peder\" e o galo \"petorritum\" \u2018carro de catro rodas\u2019.\nAs\u00ed, entre as linguas faladas hoxe, formar\u00edan parte deste grupo as linguas brit\u00f3nicas das linguas c\u00e9lticas insulares: bret\u00f3n, gal\u00e9s e c\u00f3rnico. Entre as linguas xa extintas estar\u00edan o galo e o lep\u00f3ntico."}
{"id": "46178", "revid": "23204", "url": "https://gl.wikipedia.org/wiki?curid=46178", "title": "Celta Q", "text": "Ch\u00e1mase celta Q a un n\u00famero de linguas c\u00e9lticas faladas na antig\u00fcidade e na actualidade que presentan como trazo caracter\u00edstico a conservaci\u00f3n do fonema indoeuropeo *\"kw\" como tal (a\u00ednda que despois se deron procesos de deslabializaci\u00f3n nas linguas particulares):\nAs\u00ed do indoeuropeo *\"kwetwor\" temos o irland\u00e9s antigo \"ceth(a)ir\", feminino \"ceth\u00e9oir\".\nAs\u00ed, entre as linguas faladas hoxe, formar\u00edan parte deste grupo as linguas goid\u00e9licas das linguas c\u00e9lticas insulares: irland\u00e9s, ga\u00e9lico escoc\u00e9s e manx. Entre as linguas xa extintas estar\u00edan o celtib\u00e9rico e o galaico\nO feito da conservaci\u00f3n do arca\u00edsmo non evidencia unha particular relaci\u00f3n entre estas linguas, non sendo polo feito de seren todas elas c\u00e9lticas."}
{"id": "46179", "revid": "624", "url": "https://gl.wikipedia.org/wiki?curid=46179", "title": "Celta continental", "text": ""}
{"id": "46180", "revid": "624", "url": "https://gl.wikipedia.org/wiki?curid=46180", "title": "Celta insular", "text": ""}
{"id": "46183", "revid": "1987", "url": "https://gl.wikipedia.org/wiki?curid=46183", "title": "Johannes Stark", "text": " \nJohannes Stark, nado en Schickenhof, hoxe Zettl, Baviera, o 15 de abril de 1874 e finado en Traunstein, tam\u00e9n Baviera, o 21 de xu\u00f1o de 1957, foi un f\u00edsico alem\u00e1n, Premio Nobel de F\u00edsica en 1919. \nTraxectoria.\nEstudou en Bayreuth, primeiro, realizando os estudos universitarios en M\u00fanic. Foi profesor de F\u00edsica en Gottingen, Hannover, Greifswald, Aquisgr\u00e1n (en alem\u00e1n Aachen), Wurzburg.\nDescubriu o duplo duplo dos raios el\u00e9ctricos canalizados e o efecto do campo el\u00e9ctrico sobre as li\u00f1as do espectro de luz emitida por elementos qu\u00edmicos (efecto Stark, 1913), este \u00faltimo efecto foi tam\u00e9n descuberto de xeito independente por Lo Surdo. Por ambos descubrimentos recibir\u00eda o Premio Nobel de F\u00edsica no 1919.\nPolo seu apoio \u00e1 pol\u00edtica nazi, Stark dirixiu o Instituto F\u00edsico-T\u00e9cnico do III Reich dende 1933 at\u00e9 que se xubilou no 1939. Stark foi xulgado en 1947, e condenado a catro anos.\nStark publicou m\u00e1is de 300 traballos, fundamentalmente relacionados coa electricidade e campos an\u00e1logos. Recibiu numerosos premios, ademais do premio Nobel, como o premio Baumgartner da Academia de Ciencias de Viena (1910), o premio Vahlbruch da Academia de Ciencias de G\u00f6ttingen (1914), a medalla Matteucci da Academia de Roma.\nDurante o r\u00e9xime nazi, intentou ser o F\u00fchrer da f\u00edsica alem\u00e1, a trav\u00e9s do movemento \"Deutsche Physik\" (\"F\u00edsica alem\u00e1\", xunto con Philipp Lenard), en contra da \"f\u00edsica xud\u00eda\", representada por Albert Einstein e Werner Heisenberg."}
{"id": "46184", "revid": "89787", "url": "https://gl.wikipedia.org/wiki?curid=46184", "title": "Aberto por reformas", "text": "Aberto por reformas foi un programa radiof\u00f3nico dirixido por Xurxo Souto emitido pola Radio Galega de luns a venres entre 2005 e 2009. Inicialmente emit\u00edase de 16:05 a 17:00, e desde setembro de 2008 de 19:05 a 20:00. Foi un dos responsables m\u00e1is importantes do co\u00f1ecemento da m\u00fasica galega de corte non-folk e dinamizadores da mesma.\nHistoria e caracter\u00edsticas.\nDurante a primavera e o ver\u00e1n de 2006 co-organizou con \"Vieiros\" e o programa \"Extrarradio\" o concurso \"A polo ghit\", na procura da canci\u00f3n do ver\u00e1n en Galiza, que gozou dunha ampla repercusi\u00f3n con abondos grupos que presentaron as s\u00faas candidatas e m\u00e1is de p\u00fablico e difusi\u00f3n. Finalmente obtivo o reco\u00f1ecemento \"In the Ocean\", que foi elixida canci\u00f3n do ver\u00e1n do 2006.\nA sinton\u00eda de cabeceira \u00e9 o tema \"A nossa hist\u00f3ria\", da Matraca Perversa. Por\u00e9n, segundo a secci\u00f3n (presentaci\u00f3n de discos novos, m\u00fasica folk...) \u00fasanse outros temas, como \"Vox populi\", de Cenk ou \"Arcebispada\" de Zeca Afonso.\nConta coa colaboraci\u00f3n de Ugia Pedreira e de Vituco Neira. Neste programa realizou as s\u00faas pr\u00e1cticas a xornalista \"Iria de Samoedo\". A produtora \u00e9 Concha de la Fuente, e Rosa Rodr\u00edguez a t\u00e9cnico de son.\nO d\u00eda 1 de xu\u00f1o de 2009, tralo cambio na direcci\u00f3n da Radio Galega, emitiuse o \u00faltimo programa presentado por Xurxo Souto, pasando ser levado por Xusto L\u00f3pez Carril cun estilo diferente, o cal suscitou unha forte pol\u00e9mica entre os o\u00edntes habituais."}
{"id": "46185", "revid": "72012", "url": "https://gl.wikipedia.org/wiki?curid=46185", "title": "Wilhelm Wien", "text": " \nWilhelm Wien, nado en Fischhausen, Prusia Oriental, en 1864 e finado en M\u00fanic en 1928, foi un f\u00edsico alem\u00e1n, Premio Nobel de F\u00edsica en 1911.\nTraxectoria.\nEstudou en G\u00f6ttingen, Heidelberg e Berl\u00edn. Profesor nas de Giessen, W\u00fcrzburg e M\u00fanic. Dedicouse sobre todo aos estudos de Termodin\u00e1mica. O descubrimento da lei de radiaci\u00f3n da calor (lei de Wien), fixo que se lle concedera o Premio Nobel de F\u00edsica en 1911."}
{"id": "46187", "revid": "23204", "url": "https://gl.wikipedia.org/wiki?curid=46187", "title": "Leonesismo", "text": "O leonesismo \u00e9 un movemento cultural e socio-pol\u00edtico, rexionalista ou nacionalista, que persegue o reco\u00f1ecemento de parte dos territorios do antigo Reino de Le\u00f3n, denominados Pa\u00eds Leon\u00e9s ou Rexi\u00f3n Leonesa, \u00e9 dicir: as provincias de Le\u00f3n, Zamora e Salamanca), como rexi\u00f3n e nacionalidade hist\u00f3rica, e o seu establecemento en comunidade aut\u00f3noma propia, separada de Castela e Le\u00f3n.\nO principal partido pol\u00edtico leonesista \u00e9 a Uni\u00f3n del Pueblo Leon\u00e9s (UPL).\nHistoria.\nEntre os anos 1900 e 1934, Miguel Bravo Guarida, Miguel D\u00edez Canseco e Jos\u00e9 Eguiagaray impulsaron o rexionalismo cultural leon\u00e9s, desenvolvido a trav\u00e9s de artigos de prensa, festas como os Xogos Florais, o centenario do Padre Isla, e sobre todo, a celebraci\u00f3n do IX Centenario dos Foros de Le\u00f3n, ou acci\u00f3ns como a adopci\u00f3n do Pend\u00f3n Real p\u00farpura co escudo de Le\u00f3n e a organizaci\u00f3n, por parte da Deputaci\u00f3n de Le\u00f3n, dunha biblioteca rexional de temas e autores leoneses.\nXorden nesta \u00e9poca numerosas sociedades e publicaci\u00f3ns rexionalistas leonesas, sendo a primeira o Ateneo Leon\u00e9s (1910). Outras foron Amigos del Pueblo (1915), Centro Leon\u00e9s (1917), Vida Leonesa (1920), Sociedad de Estudios Leoneses (1926), Instituto de Estudios Leoneses (1930) ou Veladas Leonesas (1931).\nEspecial atenci\u00f3n merece o grupo Tradiciones Leonesas (1932-1938), formado por destacados intelectuais como Dom\u00ednguez Berrueta, Roa de la Vega, Jos\u00e9 Gonz\u00e1lez ou o alcalde de Le\u00f3n, Jos\u00e9 Eguiagaray. Este definiu os ideais deste movemento leonesista: \"Representarnos ante o poder central sen fulanismos, protestar polo abandono que sofren os gandeiros e agricultores leoneses, esixir ferrocarr\u00eds nas concas mineiras e coidar e fomentar as nosas veneradas tradici\u00f3ns\". Politicamente estivo ligado a Acci\u00f3n Agraria Leonesa, liderado por Antonio \u00c1lvarez Robles, e a Acci\u00f3n Femenina Leonesa, de Francisca Bohigas.\nEn 1933 creouse o grupo rexionalista leon\u00e9s Amigos de Le\u00f3n por Manuel Fern\u00e1ndez N\u00fa\u00f1ez, baseado na defensa dos intereses industriais, agr\u00edcolas e tradicionais da rexi\u00f3n leonesa, mentres que Ricardo Pallar\u00e9s, presidente da Deputaci\u00f3n de Le\u00f3n en 1931, foi un dos fundadores do Partido Republicano Leon\u00e9s Aut\u00f3nomo ou Alianza Republicana.\nEguiagaray propuxo, en marzo de 1934, no \"Diario de Le\u00f3n\" a creaci\u00f3n dunha Liga Rexional Leonesa como un centro de estudos leoneses, coa s\u00faa secci\u00f3n de estudos econ\u00f3micos e comerciais. Ademais, xorde o Grupo \"pro Le\u00f3n\". Tam\u00e9n nese mesmo ano nace o Orfe\u00f3n Leon\u00e9s. O seu director, J. Pinto Maestro foi o autor da letra do \"Himno a Le\u00f3n\", estreado en 1934 con motivo do quinto centenario da xesta do \u201cPaso Honroso\u201d e da figura do cabaleiro Suero de Qui\u00f1ones. Este himno foi declarado oficialmente himno de Le\u00f3n en 1978.\nDurante o proceso preauton\u00f3mico espa\u00f1ol, de finais da d\u00e9cada de 1970, xurdiron numerosos grupos leonesistas nas tres provincias da rexi\u00f3n de Le\u00f3n, que reivindicaron a creaci\u00f3n dunha comunidade aut\u00f3noma leonesa: en Zamora a pioneira Ciudadanos Zamoranos (CC.ZZ.), en Salamanca o Grupo Regionalista Salamantino (GRES), e en Le\u00f3n o Concejo Abierto Leon\u00e9s (CAL) ou a Asamblea Independiente Leonesa (AIL).\nAdemais, durante eses anos e o resto da d\u00e9cada de 1980, com\u00e9zanse a organizar os primeiros partidos pol\u00edticos propiamente leonesistas, como o Bloque Autonomista del Pa\u00eds Leones, o Grupo Auton\u00f3mico Leon\u00e9s (GAL), o Partido Regionalista del Pa\u00eds Leon\u00e9s (PREPAL), coa s\u00faa organizaci\u00f3n xuvenil Juventudes Leonesistas (JJ.LL.), ou o Bloque Agrario (BA).\nNa d\u00e9cada de 1990 creouse a Uni\u00f3n del Pueblo Leon\u00e9s (UPL) e Conceyu Xoven, unha organizaci\u00f3n xuvenil que estivo vinculada \u00e1 UPL, pero quedou fora do partido ao fundarse \"Juventudes Leonesistas\" coma nova organizaci\u00f3n xuvenil do partido en 2010. Xa no s\u00e9culo XXI, fundouse-a partir dunha escisi\u00f3n da UPL-o chamado Partido Autonomista Leon\u00e9s - Uni\u00f3n Leonesista (PAL-UL) en 2005. Tam\u00e9n se creou ese ano o Colectivo Ciudadanos del Reino de Le\u00f3n.\nEn 2007, creouse Agora Pa\u00eds Llion\u00e9s, unha organizaci\u00f3n de esquerda soberanista, que conta con concellos en Le\u00f3n, Zamora e Salamanca."}
{"id": "46189", "revid": "23204", "url": "https://gl.wikipedia.org/wiki?curid=46189", "title": "Nakajima B5N", "text": "O Nakajima B5N foi un bombardeiro lixeiro e torpedeiro xapon\u00e9s da segunda guerra mundial. Dese\u00f1ouse en 1936 e o seu prototipo voou por primeira vez en xaneiro de 1937. Fabric\u00e1ronse 1.149 unidades ata 1943 cando rematou a s\u00faa produci\u00f3n ao quedar obsoleto. Foi famoso pola s\u00faa participaci\u00f3n no ataque a Pearl Harbour. Despois de 1943 moitos foron usados en tarefas antibuque e antisubmarino. Os aliados alcum\u00e1rono \"Kate\".\nCando comezou a guerra contra os Estados Unidos o \"Kate\" era o mellor torpedeiro embarcado do mundo e durante os meses seguintes afundir\u00eda tres portaavi\u00f3ns estadounidenses e apoiar\u00eda todos os desembarcos anfibios do Xap\u00f3n. Por\u00e9n cara ao ano 1944 era un avi\u00f3n obsoleto debido aos novos avances tecnol\u00f3xicos.\nA pesar de se usar principalmente embarcado, tam\u00e9n se utilizou como bombardeiro con base en terra. A tripulaci\u00f3n do B5N estaba formada por tres homes: piloto, navegador/bombardeiro/observador e operador de radio/artilleiro."}
{"id": "46190", "revid": "98629", "url": "https://gl.wikipedia.org/wiki?curid=46190", "title": "Niles Eldredge", "text": "Niles Eldredge, nado en Nova Jersey en 1943, foi un paleont\u00f3logo e bi\u00f3logo evolutivo estadounidense. Consid\u00e9rase o principal autor da teor\u00eda evolutiva do equilibrio interrompido.\nTraxectoria.\nEstudou na Universidade de Columbia, primeiro filolox\u00eda latina e logo antropolox\u00eda. Nesa \u00e9poca comezou a traballar no Museo Americano de Historia Natural.\nEspecializouse nos trilobites, concretamente no grupo Phacopidae, que xa estudara Thomas Henry Huxley, grande evolucionista do s. XIX, colaborador de Charles Darwin. Nos seus estudos, observou abruptos per\u00edodos de cambio, en realidade r\u00e1pidos s\u00f3 a escala xeol\u00f3xica, que o fixeron reconsidera-lo dogma gradualista dende moi cedo.\nEn 1972, tres anos despois de doutorarse, presentou un artigo conxuntamente co paleont\u00f3logo Stephen Jay Gould titulado: \"Punctuated equilibria: an alternative to gradualist evolution\" ou \"Equilibrios interrompidos: unha alternativa \u00e1 evoluci\u00f3n gradualista\". En realidade as s\u00faas propostas admiten evoluci\u00f3n gradual durante per\u00edodos prolongados, pero haber\u00eda interrupci\u00f3ns onde a evoluci\u00f3n se acelerar\u00eda m\u00e1is do agardado pola radiaci\u00f3n adaptativa proposta na teor\u00eda sint\u00e9tica."}
{"id": "46192", "revid": "23204", "url": "https://gl.wikipedia.org/wiki?curid=46192", "title": "Nakajima B6N", "text": "O Nakajima B6N Tenzan (monta\u00f1a celestial) foi un bombardeiro lixeiro e torpedeiro xapon\u00e9s da segunda guerra mundial. Dese\u00f1ouse en 1939 para suceder ao B5N e ti\u00f1a unha c\u00e9lula semellante, pero con mellores prestaci\u00f3ns e un motor m\u00e1is potente. Voou por primeira vez na primavera de 1941 pero o dese\u00f1o sufriu moitos problemas t\u00e9cnicos que quedar\u00edan finalmente emendados a finais de 1942. Constru\u00edronse 1.266 e moitos foron usados como avi\u00f3ns de reco\u00f1ecemento e como \"kamikazes\". Os aliados alcum\u00e1rono \"Hill\".\nFoi o torpedeiro est\u00e1ndar da Armada Imperial Xaponesa de torpedero durante os \u00faltimos anos da guerra, pero debido ao seu longo desenvolvemento, \u00e1 escaseza de pilotos experimentados e \u00e1 superioridade a\u00e9rea estadounidense o B6N nunca chegou a demostrar plenamente todo o seu potencial."}
{"id": "46195", "revid": "23204", "url": "https://gl.wikipedia.org/wiki?curid=46195", "title": "Nakajima Ki-49", "text": "O Nakajima Ki-49 Donryu (drag\u00f3n da tempestade) foi un bombardeiro pesado xapon\u00e9s da segunda guerra mundial. Xurdiu por un requirimento de 1938 para un substituto do bombardeiro Ki-21 e voou por primeira vez en agosto de 1939. Era un bo avi\u00f3n, pero quedou ensombrecido polas grandes cantidades de Ki-21 e polo mellor Ki-67. Constru\u00edronse 819 unidades e os aliados alcum\u00e1rono \"Helen\"."}
{"id": "46196", "revid": "89787", "url": "https://gl.wikipedia.org/wiki?curid=46196", "title": "V\u00edctor Omgb\u00e1", "text": "V\u00edctor Omgb\u00e1, nado en Nkongsamba en 1967, \u00e9 un escritor e xornalista galego de orixe camerunesa. \nTraxectoria.\nEstudou dereito na Universidade de Yaound\u00e9. En 1995 chegou a Europa e logo de pasar uns meses en Madrid estableceuse na cidade da Coru\u00f1a. En 2001 publicou \"Calella sen sa\u00edda\", unha cr\u00f3nica novelada sobre a inmigraci\u00f3n e parcialmente autobiogr\u00e1fica, ademais \u00e9 a primeira obra publicada en galego por un autor afrogalego. En 2002 o seu libro traduciuse ao catal\u00e1n. \u00c9 presidente da ONG Equuos Zebra e colabora en \"La Voz de Galicia\"."}
{"id": "46197", "revid": "98629", "url": "https://gl.wikipedia.org/wiki?curid=46197", "title": "Bolsa de valores", "text": "A bolsa de valores, \u00e1s veces simplemente bolsa, \u00e9 un mercado onde se venden ou compran activos financeiros, como acci\u00f3ns, obrigaci\u00f3ns etc. Tam\u00e9n se pode dicir que estas compravendas se realizan sobre a lei da oferta e a demanda.\nA bolsa de valores \u00e9 un estabelecemento privado onde os seus membros realizan negociaci\u00f3ns de compravenda de acci\u00f3ns de sociedades ou compa\u00f1\u00edas an\u00f3nimas, as\u00ed como t\u00edtulos ou bonos p\u00fablicos e privados, certificados, t\u00edtulos de participaci\u00f3n e unha variedade de instrumentos de investimento. As bolsas de valores fomentan o aforro e o investimento a longo prazo, fortalecendo o mercado de capitais e impulsando o desenvolvemento econ\u00f3mico e social dun pa\u00eds.\nOs participantes nas operaci\u00f3ns das bolsas, son especialmente os demandantes de capital (empresas, organismos), os oferentes de capital (aforradores, investidores) e os intermediarios. A negociaci\u00f3n nas bolsas de valores efect\u00faase a trav\u00e9s de intermediarios que son membros da bolsa, co\u00f1ecidos usualmente co nome de corretores, sociedades de corretaxe de valores, casas de bolsa, axentes de bolsa ou comisionistas, consonte \u00e1s denominaci\u00f3ns que lles asignan as leis de cada pa\u00eds.\nHistoria.\nA primeira bolsa moderna foi creada en \u00c1msterdam a comezos do s\u00e9culo XVII, en 1602, a\u00ednda que se citan precedentes anteriores. A comezos do s\u00e9culo XIII, comerciantes de Bruxas reun\u00edanse na casa dun tal Van der Burse. En 1309 estas xuntanzas informais institucionalizaronse e o lugar converteuse na \"Bolsa de Bruxas\" (en franc\u00e9s \"burse\" \u00e9 \"bolsa\"). A idea espallouse con rapidez por Flandres e outras terras pr\u00f3ximas, de xeito que logo foron abertas \"Bolsas\" en Gante e Amsterdam.\nActualmente estas instituci\u00f3ns existen en inn\u00fameros pa\u00edses, sendo a m\u00e1is importante do mundo, ata agora, a Bolsa de Nova York, que recentemente iniciou a s\u00faa transformaci\u00f3n para se converter nunha rede electr\u00f3nica de negociaci\u00f3n similar ao mercado Nasdaq, tam\u00e9n norteamericano, que se atopa nun proceso para obter a autorizaci\u00f3n necesaria para transformarse nunha bolsa de valores. A Bolsa de Madrid data de 1831, a de Bilbao de 1881 e a de Barcelona de 1915, mentres moito m\u00e1is recente \u00e9 a de Valencia (1981) Salvo pa\u00edses excesivamente pequenos, ou de r\u00e9xime comunista, como Cuba ou Corea do Norte, a maior\u00eda dos pa\u00edses te\u00f1en unha bolsa."}
{"id": "46198", "revid": "1131", "url": "https://gl.wikipedia.org/wiki?curid=46198", "title": "EXFIGALICIA", "text": "EXFIGALICIA \u00e9 unha mostra filat\u00e9lica-numism\u00e1tica que se celebra en Galicia co apoio da Federaci\u00f3n Galega de Sociedades Filat\u00e9licas e que organiza cada dous anos un dos seus grupos locais. A primeira EXFIGALICIA celebrouse en Ponferrada en 1969. Ademais de coleccionistas galegos adoitan participar tam\u00e9n coleccionistas do norte de Portugal.\nV\u00e9xase tam\u00e9n.\nLigaz\u00f3ns externas.\nP\u00e1xina oficial da Federaci\u00f3n Galega de Sociedades Filat\u00e9licas"}
{"id": "46199", "revid": "98629", "url": "https://gl.wikipedia.org/wiki?curid=46199", "title": "Slash", "text": "Saul Hudson, co\u00f1ecido como Slash, nado o 23 de xullo de 1965 en Londres, (Inglaterra), foi un dos guitarristas m\u00e1is importantes das d\u00e9cadas dos 80 e 90, destacando sobre todo a s\u00faa achega musical na banda rockeira Guns N' Roses ata mediados dos 90, cando debido a diferenzas co l\u00edder, Axl Rose, decidiu marchar da banda, da que estivo ausente por case vinte anos, volvendo retomar a actividade xunto co cantante no ano 2016.\nDurante a s\u00faa etapa f\u00f3ra da lendaria banda, o guitarrista fundou o grupo Velvet Revolver, xunto cos seus compa\u00f1eiros de Guns N' Roses, Duff McKagan e Matt Sorum, o guitarrista Dave Kushner (exmembro de Suicidal Tendencies e Infectious Grooves) e o cantante Scott Weiland, co\u00f1ecido polo seu labor dentro da formaci\u00f3n Stone Temple Pilots. Xuntos sacar\u00edan dous discos e contemplar\u00edan un \u00e9xito notable entre cr\u00edtica e p\u00fablico, rematando o seu traballo conxunto no ano 2008, pouco despois de despedir a Weiland, acusado dun comportamento err\u00e1tico.\nCo cambio de d\u00e9cada, Slash decidiu usar o seu nome art\u00edstico como bandeira para a s\u00faa carreira, xa en solitario, e lanzou un disco novo disco homn\u00f3nimo con colaboraci\u00f3ns diversas e ecl\u00e9cticas, con nomes como Fergie, Ozzy Osbourne, Myles Kennedy, Chris Cornell, Izzy Stradlin, Duff McKagan, Steven Adler, Andrew Stockdale, Dave Grohl, Kid Rock, M. Shadows, Iggy Pop, Alice Cooper ou Lemmy Kilmister.\nConsiderado unha lenda do instrumento de seis cordas, Slash logrou acadar unha fama mundial con dous piares como base: o seu reco\u00f1ecible aspecto e as s\u00faas altas capacidades como guitarrista el\u00e9ctrico. O seu sombreiro de copa, na cima dunha rizada e densa melena negra, \u00e9 unha icona m\u00e1is que reco\u00f1ecible dentro da escena rock internacional. \nDoutra banda, entra na historia da m\u00fasica contempor\u00e1nea como un dos \u00faltimos mitos da guitarra, que vivir\u00eda un paulatino abandono nas d\u00e9cadas seguintes como instrumento principal, dando paso a outras tendencias. As\u00ed, os seus solos son unha mostra perfecta da explosi\u00f3n do Hard rock a principios dos noventa, de longas pasaxes instrumentais e cun son saturado pero claro.\nTraxectoria.\nTam\u00e9n formou parte do grupo Slash's Snakepit, co que gravou dous discos, e do grupo de versi\u00f3ns de blues Slash's Blues Ball. Actualmente milita na banda de Hard rock \"Velvet Revolver\" xunto cos seus compa\u00f1eiros de Guns N' Roses: Duff McKagan e Matt Sorum, e o guitarrista Dave Kushner (exmembro de Suicidal Tendencies e Infectious Grooves).\nSlash \u00e9 co\u00f1ecido pola s\u00faa longa e desordenada cabeleira, o seu chapeu de copa, a s\u00faa Gibson Les Paul, o seu amor polo Jack Daniels, o seu piercing nasal de aro e polo cigarro na s\u00faa boca."}
{"id": "46200", "revid": "15490", "url": "https://gl.wikipedia.org/wiki?curid=46200", "title": "Condado de Aizkraukles", "text": "O Condado de Aizkraukles (Let\u00f3n: \"Aizkraukles rajons\") foi un distrito situado \u00f3 sur de Letonia na rexi\u00f3n de Zemgale. A s\u00faa capital era a cidade de Aizkraukle, sendo a s\u00faa poboaci\u00f3n estimada, en 2021, de 29.055 persoas. \nHistoria.\nFoi un dos 26 de distritos de Letonia e formou parte das rexi\u00f3ns hist\u00f3ricas de Vidzeme e Selonia. O territorio do distrito estend\u00edase polas d\u00faas beiras do r\u00edo Daugava e estaba inclu\u00eddo nas d\u00faas rexi\u00f3ns hist\u00f3ricas e culturais de Semgallia (en let\u00f3n: Zemgale) e Livonia (en let\u00f3n: Vidzeme). Por mor da nova divisi\u00f3n administrativa, foi suprimido a partir do 1 de xullo de 2009."}
{"id": "46202", "revid": "23204", "url": "https://gl.wikipedia.org/wiki?curid=46202", "title": "Yokosuka D4Y", "text": "O Yokosuka D4Y Suisei (cometa) foi un bombardeiro en picado xapon\u00e9s da segunda guerra mundial. Foi o substituto do Aichi D3A e desenvolveuse tanto con motor radial como lineal. O dese\u00f1o estaba influ\u00eddo polo alem\u00e1n Heinkel He 118, pero era m\u00e1is pequeno e con mellores prestaci\u00f3ns. Fixo o seu primeiro voo en decembro de 1940 e constru\u00edronse 2.038 unidades. Actuou tam\u00e9n como caza nocturno, avi\u00f3n de reco\u00f1ecemento e \"kamikaze\". Os aliados alcum\u00e1rono \"Judy\".\nHistorial de operaci\u00f3ns.\nA falta de blindaxe e de tanques auto-selados, o Suisei non foi un bo adversario para os cazas aliados. Por\u00e9n, inflixiron considerables danos a barcos, inclu\u00eddo o portaavi\u00f3ns USS \"Franklin\", que case foi afundido cun \u00fanico D4Y.\nO D4Y operou nos seguintes portaavi\u00f3ns xaponeses: \"Chitose\", \"Chiyoda\", \"Hiy\u014d\", \"Juny\u014d\", \"Shinyo\", \"Sh\u014dkaku\", \"S\u014dry\u016b\", \"Taih\u014d\", \"Unry\u016b\", \"Uny\u014d\" e \"Zuikaku\".\nA versi\u00f3n de reco\u00f1ecemento D4Y1-C entrou en servizo a mediados de 1942, cando dous deses avi\u00f3ns foron despregados a bordo do \"S\u014dry\u016b\" na Batalla de Midway, onde se perderon cando o barco foi afundido.\nMarianas.\nDurante a Batalla das Marianas, os D4Ys foron interceptados por cazas da U.S. Navy e derrubados en gran n\u00famero. O D4Y era m\u00e1is r\u00e1pido que o Grumman F4F Wildcat, pero non m\u00e1is que o novo Grumman F6F Hellcat. O avi\u00f3n xapon\u00e9s era axeitado en 1943, pero cos r\u00e1pidos avances estadounidenses en 1944 quedaron atr\u00e1s, mentres que os seus pouco experimentados pilotos eran outra desvantaxe.\nA Task Force 58 estadounidense atacou os aer\u00f3dromos en Filipinas e destru\u00edu as forzas en terra antes de interceptar aos avi\u00f3ns navais xaponeses. O resultado, que os estadounidenses chamaron \"The Great Marianas Turkey Shoot\", foi 400 avi\u00f3ns xaponeses derrubados nun s\u00f3 d\u00eda. Un \u00fanico piloto de Hellcat, o tenente Alexander Vraciu, acabou con seis D4Y nuns pouco minutos.\nLeyte e Filipinas.\nO D4Y foi relegado a operaci\u00f3ns en terra onde tanto as versi\u00f3ns D4Y2 e D4Y3 loitaron contra a frota estadounidense, colleitando alg\u00fans \u00e9xitos. Un D4Y bombardeou e afundiu o \"Princeton\" o 24 de outubro de 1944. Os D4Y conseguiron danar ademais outros portaavi\u00f3ns, tanto con ataques convencionais como en ataques kamikaze. Nas batallas a\u00e9reas en Filipinas os xaponeses usaron kamikazes en primeira li\u00f1a, conseguindo inflixir fortes perdas. D4Ys do 761 Kokutai conseguiron impactar ao portaavi\u00f3ns de escolta USS \"Kalinin Bay\" o 25 de outubro, e no d\u00eda seguinte ao USS \"Suwannee\". \u00c1mbolos dous foron seriamente danados, especialmente o \"Suwannee\", con fortes baixas e moitos avi\u00f3ns destru\u00eddos. Un mes despois, o 25 de novermbro os USS \"Essex\", \"Hancock\", \"Intrepid\" e \"Cabot\" foron alcanzados por kamikazes, case todos cazas A6M Zero e D4Y, causando moitos danos. Os D4Y tam\u00e9n realizar\u00edan ataques convencionais, sendo todos eles dos 601 e 653 Kokutai."}
{"id": "46203", "revid": "89787", "url": "https://gl.wikipedia.org/wiki?curid=46203", "title": "Ventspils", "text": "Ventspils (alem\u00e1n: Windau) \u00e9 unha cidade portuaria de Letonia cun r\u00e9xime de autonom\u00eda localizada na rexi\u00f3n de Kurzeme e cunha poboaci\u00f3n de 43.806 habitantes (2006). Ventspils est\u00e1 situada no noroeste do pa\u00eds e est\u00e1 ba\u00f1ada polo Mar B\u00e1ltico.\nA cidade foi fundada en 1378."}
{"id": "46205", "revid": "23204", "url": "https://gl.wikipedia.org/wiki?curid=46205", "title": "Nakajima Kikka", "text": "O Nakajima Kikka (\u4e2d\u5cf6 \u6a58\u82b1 \"azar\") foi o primeiro reactor de combate xapon\u00e9s. Foi un prototipo de caza bombardeiro de ataque desenvolvido a finais da segunda guerra mundial que s\u00f3 voou unha \u00fanica vez.\nComezouse a dese\u00f1ar en setembro de 1944 tras recibirse no Xap\u00f3n informes do Me 262 alem\u00e1n. O dese\u00f1o seguiu as mesmas pautas, pero foi pensado como bombardeiro de ataque e ti\u00f1a as \u00e1s pregables para poder agachalo en t\u00faneles e covas. Fixo o seu primeiro voo o 7 de agosto de 1945, un d\u00eda despois do ataque a Hiroshima.\nHistoria.\nO seu primeiro prototipo comezou as probas en terra na f\u00e1brica de Nakajima o 30 de xu\u00f1o de 1945. Durante o seguinte mes foi desmontado e enviado \u00e1 base naval de Kisarazu, onde foi montado novamente e preparouse para as probas de voo. O seu primeiro voo tivo lugar o 7 de agosto de 1945, co capit\u00e1n de corveta Susumu Takaoka aos mandos. O avi\u00f3n comportouse ben durante esta primeira proba de 20 minutos, e a \u00fanica preocupaci\u00f3n foi a distancia da s\u00faa carreira de engalaxe. Para o segundo voo, catro d\u00edas despois, instal\u00e1ronse unidades de foguetes para asistencia \u00e1 engalaxe (RATO). Debido a que o seu ali\u00f1amento se calculou mal, o piloto erroneamente pensou que non se activaran e apagou os motores principais para abortar a engalaxe. Como resultado, o avi\u00f3n non engalou de todo e danouse ao sa\u00edr da pista. Antes de que puidese ser reparado, Xap\u00f3n rendeuse e a guerra rematou.\nNesas datas o segundo prototipo estaba case rematado, e entre 18 e 25 fuselaxes estaban en construci\u00f3n; un deles era un adestrador de dous asentos. Outras versi\u00f3ns propostas para o modelo eran un avi\u00f3n de reco\u00f1ecemento e un caza armado con dous can\u00f3ns de 30\u00a0mm Type 5, con 50 proxect\u00eds cada un. Agard\u00e1base que estes fosen impulsados por versi\u00f3ns m\u00e1is avanzadas do motor Ne-20, co\u00f1ecidas como Ne-20-Kai ou Ne-120, das cales se agardaba entre un 20 % e un 30 % m\u00e1is de potencia que o Ne-20."}
{"id": "46206", "revid": "89787", "url": "https://gl.wikipedia.org/wiki?curid=46206", "title": "Liep\u0101ja", "text": "Liep\u0101ja (alem\u00e1n: \"Libau\", lituano: \"Liepoja\", polaco: \"Lipawa\", ruso: \u041b\u0438\u0431\u0430\u0432\u0430 / \"Libava\" ou \u041b\u0438\u0435\u043f\u0430\u044f / \"Liyepaya\", Yiddish: \u05dc\u05d9\u05d1\u05d0\u05b7\u05f0\u05e2 / \"Libave\") \u00e9 unha cidade con r\u00e9xime de autonom\u00eda de Letonia localizada na rexi\u00f3n de Kurzeme. \nA cidade \u00e9 a terceira cidade maior de Letonia \u00e9 un dos seus portos m\u00e1is importantes. Liep\u0101ja ten unha poboaci\u00f3n de 85.915 habitantes (2006)."}
